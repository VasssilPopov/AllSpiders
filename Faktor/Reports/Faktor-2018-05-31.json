{"url": "https://www.faktor.bg/bg/articles/rahoy-na-pat-da-padne-ot-vlast-pri-vota-na-nedoverie-utre", "text": "Баска политическа партия ще подкрепи утрешния вот на недоверие срещу премиера Мариано Рахой, поискан от социалистите заради корупционен скандал, проправяйки пътя на лидера на социалистите Педро Санчес да поеме властта, предаде БТА, позовавайки се на Ройтерс. Радио „Кадена СЕР“ и телевизия \"Ла Секста\" съобщиха днес, че Баската националистическа партия ще гласува против Рахой, осигурявайки на неговите опоненти достатъчно гласове, за да го отстранят. Санчес изглежда си е осигурил 180 гласа, за да стане премиер - повече от абсолютното мнозинство от 176 гласа, необходими, за да поеме властта веднага, ако вотът бъде гласуван утре, както е планирано. Рахой би могъл да забави прехода, ако подаде оставка преди гласуването. Премиерът не присъстваше на следобедната сесия на дебатите по вота на недоверие в парламента днес. Ако се оттегли, правителството на неговата Народна партия ще продължи да изпълнява функциите си като служебен кабинет, докато нов министър-председател положи клетва, което може да отнеме няколко седмици или месеци. Ако вотът се състои и Рахой загуби, Санчес ще заеме мястото му незабавно.", "date": "2018.05.31", "title": "Съдбовен ден за Испания утре: Пада правителството на Рахой, идват социалистите на Санчес"}
{"url": "https://www.faktor.bg/bg/articles/vlak-se-zagubi-zakara-patnitsite-na-250-km-po-daleche", "text": "Влак в Англия откара пътниците си вместо в Рединг, на около 60 километра от Лондон, до град Понтефракт в Западен Йоркшир, на около 250 км северно от обявената крайна точка, съобщава БНР. Влакът тръгнал от Нюкасъл ъпон Тайн, на 446 км от британската столица, но заради инцидент в Донкастър бил отклонен по обходен маршрут. При маневрата обаче потеглил не на юг, а на запад и така стигнал до Понтефракт. Там грешката била установена и след дълъг престоя влакът бил върнат обратно, до мястото, където объркал посоките. В Шефилд, Южен Йоркшир, пътниците били свалени от влака, където им било предложено да бъдат превозени до Бирмингам, а оттам с друг влак, за около час и 40 минути – до Рединг.", "date": "2018.05.31", "title": "Влак се загуби, закара пътниците на 250 км по-далече"}
{"url": "https://www.faktor.bg/bg/articles/atanas-kostadinov-nyama-da-ima-yuzhen-potok", "text": "„Да, ще има АЕЦ „Белене“. Към проекта \"Белене\" има сериозен стратегически и финансово изгоден международен интерес. Водиха се разговори с Китай. От 1981 г. до сега проектът се влияе само от политически мантри – след като беше доскоро „гьол”, сега е един от най-важните проекти за България и за Западните Балкани”, коментира пред бТВ депутатът от БСП и член на комисията по енергетика в НС Атанас Костадинов . По думите му е нормално да има „коалиция” между ГЕРБ и БСП по „всички национално отговорни и публично важни въпроси”. Костадинов беше категоричен – към проекта има сериозен международен интерес и най-подходящ вариант е да се търси чуждестранен инвеститор, който да използва наличното оборудване и да изгради централата без държавна гаранция и договорености за изкупни цени на произведения ток. Социалистът посочи като възможна опция модела на АЕЦ „Пакш-2” в Унгария – с нотификация към ЕС и револвиращ заем от Русия за 20 г. Бившият шеф на АЕЦ „Козлодуй” Иван Иванов е предложил и Първа и Втора атомна да се обединят в един холдинг, който да се самофинансира на проектен принцип. По думите на Костадинов най-лош е „нулевият вариант” т.е. да не се прави нищо, защото това би довело до декапитализация на НЕК и БЕХ и несъстоятелност, а „това е равно на национално предателство”. „Как ще се държим ние, зависи от самите нас. Ако продължаваме толкова неустойчиво и непоследователно да се държим по такива въпроси, може би наистина няма да се реализира този проект”, подчерта депутатът. Според него евентуален прогрес по отношение на руските газови доставки пак ще доведе до по-лош резултат, отколкото сме могли да постигнем с „Южен поток” и сега идващото през Турция синьо гориво ще се оскъпи „заради нашата недалновидност или глупост”. „Не мисля, че интересът на Русия за „Белене“ е съмнителен. Но дали инвеститорът ще бъде руски, китайски или американски, няма значение. Ние трябва да защитим българския интерес“, каза още депутатът от БСП. „Сега Бойко Борисов отиде да се извини на Путин за 8-годишните замразени отношения. Говорителят на Путин заяви, че няма никаква конкретика, но дано се случи\", завърши Атанас Костадинов.", "date": "2018.05.31", "title": "Атанас Костадинов: Възможен е моделът на АЕЦ „Пакш-2” в Унгария – с нотификация към ЕС и револвиращ заем от Русия за 20 г."}
{"url": "https://www.faktor.bg/bg/articles/shefat-na-sba-na-vtoro-myasto-sme-v-es-po-zaginali-pri-katastrofi", "text": "Само румънците са пред нас в Европейския съюз в черната статистика на загиналите при катастрофи. Все пак има светлина в тунела – от началото на годината убитите на пътя са с 37 по-малко от миналата година. Това каза в предаването \"Лице в лице\" по БТВ председателят на Съюза на българските автомобилисти инж. Емил Панчев. Средноевропейската статистика е 49-50 загинали при катастрофи на 1 милион души, а ние вървим към 90 на 1 милион души, заяви инж. Панчев. По думите му трябва да се засили контролът над движението на чуждестранните тирове по пътищата ни, тъй като шофьорите им се държат по-недисциплинирано у нас в сравнение с други държави от Европейския съюз. Статистиката на \"Пътна полиция\" сочи, че най-честата причина за тежките катастрофи по пътищата у нас е несъобразената и превишена скорост, каза още инж. Емил Панчев.", "date": "2018.05.31", "title": "Шефът на СБА: На второ място сме в ЕС по брой на загинали при катастрофи"}
{"url": "https://www.faktor.bg/bg/articles/sluchayat-babchenko-vazmozhno-nay-glupavata-provokatsiya-sreshtu-rusiya", "text": "Киев явно е искал да опозори Русия пред целия свят, инсценирайки убийството на Бабченко. Но ако не успее да отговори на някои парливи въпроси, ще си вкара огромен автогол. Защо й трябваше на Украйна този цирк? Новината се разпространи мълниеносно. От цял свят заваляха съболезнователни телеграми, политици изразяваха скръб и възмущение. Германският президент Франк-Валтер Щайнмайер също осъди предполагаемото убийство на 41-годишния руски журналист Аркадий Бабченко, известен като един от най-активните критици на руския президент Путин. И после – крайно неочакван обрат: Оказа се, че убийството е инсценировка на украинските тайни служби (СБУ) с цел да бъдат осветлени поръчителите на действително замислен атентат срещу Бабченко. Действията на СБУ обаче повдигат много парливи въпроси, а ако те не получат съответни отговори, доверието към Украйна може да бъде сериозно подкопано. За да бъде разкрито едно планирано престъпление, не е необходимо то да бъде имитирано. Вероятно Киев е искал да предизвика колкото се може по-голямо внимание и е бил сигурен, че само новината за  подобен атентат ще накара медиите по цял свят да подхванат темата. Киев явно е искал да изправи Русия на позорния стълб, разчитайки на възмущението на световната общественост. Вместо това Кремъл сега е в състояние да обвинява Киев, че се е опитал да заблуждава света. Има съществена разлика между \"операция под прикритие\" и \"цирково шоу\". Как ли ще реагира светът при следващ подобен инцидент? Нима ще трябва да чака два-три дни, докато се увери, че не става дума за нова измама? Правителството в Киев ще си вкара истински автогол, ако не успее да представи проверяеми доказателства, които да оправдаят действията на тайните служби. Но дори и да има доказателства за украинските обвинения срещу Русия, съществува опасност доверието към Украйна да бъда трайно съсипано. На пресконференцията от украинска страна бе заявено, че семейството на Бабченко не е знаело за проведената „спецоперация“ на тайните служби. Аркадий Бабченко дори се извини пред съпругата си и заяви, че не е имало друга възможност освен да пази тайната. След инцидента киевската полиция бе съобщила, че съпругата на Бабченко го е открила прострелян в гърба и е извикала „Бърза помощ“. Бабченко бил починал малко по-късно на път за болницата. И в това отношение обаче съществуват някои неясноти, които трябва да бъдат допълнително изяснени. Мъжът, за който се твърди, че е бил натоварен от Москва с поръчението да убие журналиста, явно си е сътрудничил с украинските тайни служби. Както заяви главният прокурор Юрий Луценко, тайните служби своевременно били разкрили плановете за убийство, след което успели да \"превербуват\" наемния убиец. И по този въпрос обаче няма никакви по-конкретни информации. Засега липсват прекалено много парченца от целия пъзъл. Киев ще трябва да обясни твърде много неща. В противен случай Русия може да интерпретира случая в своя полза и \"специалната операция\" на Киев да се окаже класичеки автогол. Руските политици и журналисти реагираха с облекчение, но и с възмущение на новината за „възкръсналия“ Бабченко. Зам.-председателят на Комисията за външна политика на Съвета на федерацията (Горната камара на руския парламент) Владимир Джабаров изрази възмущението си от случката в Украйна: \"Киев извърши възможно най-глупавата провокация срещу Русия и по този начин се изложи пред целия свят\". Много колеги на Бабченко също са възмутени. Павел Гусев, главен редактор на вестник \"Московский комсомолец\", нарече постъпката на Бабченко „абсолютно неморална и нечовешка“ и добави: „При това този човек се нарича журналист!“ Бившият олигарх Михаил Ходорковски, който е сред най-отявлените критици на Кремъл, се радва, че Бабченко е жив, но отправя и критични думи: \"Жалко, че тайните служби не се замислят колко трагична е загубата на доверие. А от правдивостта зависи целият ни живот!\", заяви Ходорковски. Генералният секретар на международната правозащитна организация „Репортери без граници“ Кристоф Делоар заяви, че е „твърде опасно, когато едно правителство си играе с истината, особено когато използва журналисти за измамите си“.", "date": "2018.05.31", "title": "Случаят Бабченко: Възможно най-глупавата провокация срещу Русия"}
{"url": "https://www.faktor.bg/bg/articles/anton-todorov-skastri-prezidentski-savetnik", "text": "Експертът от ГЕРБ Антон Тодоров направи много любопитен коментар за съветника на президента Румен Радев - Иво Христов, който вчера критикува премиера Бойко Борисов заради срещата му с руския държавен глава Владимир Путин. Ето какво написа във Фейсбук бившият депутат:  \"Началникът на канцеларията на президента Иво Христов е „коментирал“ вчерашното посещение на премиера Бойко Борисов в Москва. Забелязал съм, че неговите коментари имат един структурен недостатък – в тях не се държи на фактите. Иво Христов сякаш съществува единствено, за да ни доказва колко вярна е мисълта на Жозеф дьо Местр, че ”фалшивите тези са като фалшивите монети - сечени от голями престъпници, но употребявани от почтени хора, които затвърждават престъплението, без да го съзнават“. Да видим кой и как сече „фалшиви монети“ и ги пласира на нищо неподозиращата публика:  1. Според Христов, българските медии угоднически били внушавали, че „Турски поток“ едва ли не завива към България. Г-н Христов, обвиненията в слугинаж към българските медии е скандално и не може да бъде оправдано с нищо. А и внушенията на медиите няма как да са функция на изпълнителната власт.   2. Да се твърди от Иво Христов, че договорената от Борисов втора точка за вход на газ през „Турски поток“ и захранване оттам на европейския газов хъб „Балкан“ е блъфиране, е нещо повече от престъпление. То е най-груба грешка. Като франкофон Христов би трябвало да се сети на чии думи правя парафраза. Много близък е бил с Наполеон – нали брадясалия виц за Живков и Наполеон би трябвало да придаде интелектуално отполиране на, иначе, доста несръчния му постинг.   3. Началникът на канцеларията на Румен Радев би трябвало да се информира задълбочено какво пишат руските медии по казуса, а не да обвинява косвено в слугинаж и тях. И понеже явно си е спестил това усилие, то без да се щадя, ще се опитам да запълня тази функционална небрежност, която е недопустима за човек с неговото място и положение. А и в тях нееднократно се очертава как се е стигнало до това решение, вкл. чрез договаряне с Турция в лицето на нейния президент Реджеп Тайп Ердоган. Може ли някой да си представи Румен Радев, който подготвя, представя по подходящ начин пред ЕК проекта за продължаване на \"Турски поток\" през България и накрая получава синхронизирано съгласие от ЕК, Путин и Ердоган, че приемат да се промени първоначалния проект на „Турски поток“ с оглед на БЪЛГАРСКИЯ НАЦИОНАЛЕН ИНТЕРЕС. Аз не мога да си го представя.  Конфуций казва, че мъдростта е умението да кажеш, когато трябва това, което трябва. В този философски ключ Иво Христов не е мъдър, но едва ли някой е и очаквал нещо подобно от него. Иначе знаем, че неговите опитности да скандализира здравия разум и поведение с думи и дела обикновено го изстрелват в „зеещите висини“ на публичното внимание, но точно по газовия казус от тях няма никаква нужда.\"", "date": "2018.05.31", "title": "Антон Тодоров скастри съветник на Румен Радев"}
{"url": "https://www.faktor.bg/bg/articles/novini/balgariya/zdravnoosigurenite-grazhdani-veche-s-po-lesen-dostap-do-patsientskoto-si-dosie", "text": "Здравноосигурените граждани, които имат персонален идентификационен код, издаден от Националната агенция за приходите, могат да разглеждат пациентското си досие. Това съобщиха от пресслужбата на НЗОК. Досега достъп до тази услуга имаха само гражданите, които притежават универсален код за достъп или електронен подпис. До момента достъп до тази услуга имаха гражданите, които притежават универсален код за достъп (УКД), издаден от НЗОК/РЗОК или електронен подпис.  С новата функционалност, разработена на интернет страницата на НЗОК,  около 400 000 граждани, които имат ПИК на НАП, ще могат да разгледат своето пациентско досие.", "date": "2018.05.31", "title": "Здравноосигурените граждани вече с по-лесен достъп до пациентското си досие"}
{"url": "https://www.faktor.bg/bg/articles/novini/balgariya/-sotsialno-slabi-obshtinari-ot-dps-v-kardzhali-iskat-da-si-kupyat-evtini-obshtinski-zhilishta", "text": "Скандал в Кърджали: общински съветници от ДПС получили общински жилища, които сега искат да купят под пазарните им цени. От ГЕРБ обвиниха кмета на Кърджали, че прави подарък на съпартийците си, а той им отговори, че... наредбите го позволяват. Край блока с общинските жилища всеки ден минава Фахрие Хасан. Тя също кандидатствала, но била отхвърлена. Като нея ред за общински апартаменти чакат още 400 социално слаби. Вместо тях, обаче, в жилищата влизат  общински съветници. Един от тях е Байрям Байрям от ДПС. Смята, че е морално да живее там. За апартамент от 90 квадратни метра, семейството на общинаря плаща наем от 70 лева на месец. Сега иска да купи имота, чийто наемател официално се води съпругата му. „Можем да си зададем няколко въпроса, примерно, дали тези общински съветници са социално слаби, отговарящи на изискванията за настаняването им първо и второ, след като са със статут на социално слаби, как изведнъж придобиват възможността да закупят”, коментира Огнян Иванов. Байрям е категоричен, че семейството му отговаря на условията по наредба. Според кмета, соцалните жилища в общината се раздават от комисия по критерии, определени в наредба. „Те са се възползвали от правото си, да бъдат настанени в общински жилища, след което се възползват от правото си да подадат молба за закупуване. От тук нататък, моралната оценка не се дава от кмета, а всеки носи своята си отговорност на своите си плещи”, коментира кметът Хасан Азис. Фахрие, обаче, не вярва че без кмета, някой получава жилище в общината: „Хората говорят… настани Хасан Азис всичките хора, свои хора”.", "date": "2018.05.31", "title": "\"Социално слаби\" общинари от ДПС в Кърджали искат да си купят евтини общински жилища"}
{"url": "https://www.faktor.bg/bg/articles/parvan-simeonov-borisov-e-bil-v-rusiya-kato-natsionalen-lider-a-ne-kato-evropeyski-predstavitel", "text": "„Отварянето на темата „Белене“, посещенията на президента и на премиера, отварянето на темата за тръбите, българската реакция по случая „Скрипал“ и специфичният политически климат Европа – Русия, който е нов, факт е, че всичко това няма как да се тълкува, освен като по-широко отваряне на вратата към Изток, което вероятно ще продължаваме да наблюдаваме и при предстоящата българо-китайска среща“. Това каза за предаването „Нещо повече“ по „Хоризонт“ политологът Първан Симеонов, изпълнителен директор на „Галъп интернешънъл“.  Според него няма разочарование на българските политици от сътрудничеството със западните им партньори в ЕС и НАТО: „Напротив! В последната една година се наблюдава възстановяване на доверието към западните партньори в България. Това се дължи на факта, че самият Запад възвърна малко от авторитета си - и в Германия, и във Франция, и в Австрия победиха проевропейски сили. В България също победи сила, която във финалния етап на кампанията кампанираше именно на тази тема: „Запад или Изток“. На всичкото отгоре Тръмп укрепна. Противоречив или не, по всичко личи, че той ще остане. Всичко това направи така, че неопределените процеси в Запада взеха някакви посоки и в България през 2017 година не се потвърдиха предизвикателства за публичния образ на НАТО и най-вече на Европейския съюз. (...) България в момента има доверието на Запада. На нея се гледа като на преден пост на Запада спрямо страни като Турция и като Русия. Точно затова е възможно България да играе малко по-свободна игра - защото тя е уверена в това, че западните партньори държат на нас. Картината не е толкова еднопластова. България отваря Източната врата, не защото преосмисля Западния свят, а защото по всичко личи, че Западният свят и всяка една негова страна ще трябва да започне да разчита много повече на себе си. Голямата новина въобще от президентстването на Тръмп е, че САЩ като че ли вече не искат в такава роля да се намесват в различни точки по света и да бъдат гарант за своите европейски партньори, което означава, че европейските партньори ще трябва в по-голяма степен да мислят как да се оправят сами. ЕС като че ли започва да страда от нечии национални егоизми. Излиза, че малките държави в Европейския съюз като нас също трябва да се опитват да се оправят малко повече сами. Инстинктът е: „Ами да вземем да си оправим отношенията с всички съседи, с които нещо скърца“. Това се опитва да прави Борисов в момента. Този завой на изток не означава, че ние се отдалечаваме от Запада, а че този Запад търси нови пътища.\"  Симеонов оцени визитата на премиера Бойко Борисов в Русия като опит на България да се възползва от специфичното си местоположение и да си издейства „статута на онази част от Запада, която може да си говори с Русия, може да си говори с Турция“.  „Това е  доказателство, че Борисов вече плува в свои води. Преди много години той не би могъл да прави такива неща. Помните, говореше за „началниците“ или „големите“. Сега като че ли е малко по-уверен. Това се дължи, първо, на доста по-солидния му стаж в политиката и на факта, че светът стана такъв, че точно такъв тип умения и инстинкти се търсят – балансьорски“.  Първан Симеонов отбеляза, че не е имало конкретен резултат от срещата, но Радев и Борисов са звучали в един глас. Борисов е бил в Русия като национален лидер, а не като европейски представител, отбеляза още той.", "date": "2018.05.31", "title": "Първан Симеонов: Борисов вече плува в свои води"}
{"url": "https://www.faktor.bg/bg/articles/arkadiy-babchenko-razkri-pred-bi-bi-si-chast-ot-pazela-za-ubiystvoto-mu", "text": "В моргата ме откараха в стаята на санитарите. Там възкръснах, съблякох тениската и се измих. Пуснах телевизора и седнах да гледам за моето \"убийство\". Това споделя руският журналист Аркадий Бабченко пред Джон Фишър от Би Би Си за инсенировката на покушението срещу него, скандализирала и международни журналистически организации. \"Когато ми предложиха да участвам в операцията, ми се искаше да кажа \"не\". Искаше ми се да си вдигна партакешите и да изчезна някъде на Северния полюс\", разказва Бабченко. \"Но беше невъзможно и се наложи да се работи.\" Запитан дали се е опасявал да участва в подобна измама, той отвръща, че \"не ставаше дума за фалшива новина, а за спецоперация\" \"Когато ти показват всичките ти документи, документите на жена ти, снимки от дома ти и снимки, с които би трябвало да разполага само руската страна, не се питаш дали тази новина е фалшива. Мислиш си за това как да оцелееш.\" Бабченко потвърждава, че съпругата му е знаела за операцията, за което преди това съобщи техен приател. \"Жена ми, разбира се, знаеше, защото всичко, което се правеше в дома ни, беше пред очите ѝ. Но много ви моля да не я набутване в цялата тази работа. Уморих се да се боря за себе си и не искам да се боря и за семейството си\", помоли журналистът и отново се извини, \"че накарах приятели да минат през всичко това\". Не се ли боите, че пострада репутацията ви на журналист и че в крайна сметка случилото се е от полза за руските власти, пита Фишер. \"Когато дойдат и ви кажат, че са поръчали убийството ви, ще заемете горда поза и ще заявите: \"Важна е репутацията на медиите, нека ме убият! Давайте!\", отвръща иронично той. \"Подготовката трая дълго, един месец. Във въпросния ден дойде гримьор, тренирахме как да падна. Гримираха ме. Кръвта беше истинска (според \"Асошиейтед прес става дума за свинска кръв - бел.ред.). Всичко беше като истинско\". След това съпругата му звъннала в полицията и \"Спешна помощ\". \"Дойде дежурен екип и лекари, положиха ме на носилка, свалиха ме в линейката. Легендата беше, че още съм жив. Отпътувахме, а после \"умрях\". От \"Спешна помощ\" съобщиха за кончината ми. После ме откараха в моргата. Докато не затвориха вратата, се правех на мъртъв.\" След като постоял в стаята на санитарите и гледал телевизионните новини, Бабченко бил откаран на \"безопасно място\". Всичко приключило в 5 сутринта. Опитът на Фишър да измъкне нещо повече за резултата от операцията е посрещнат с препоръка да зададе въпросите си на Службата за сигурност на Украйна (СБУ). \"Постигнато бе предотвратяване на престъпление и при това бе събрана цялата доказателствена база.\" Украинецът Борис Лвович Герман е заподозрян за организиране на покушението. Това се вижда от документите на съда, където днес той бе откаран с искане да бъде арестуван за постоянно. Обвинението срещу него не е за опит за убийство, а за терористичен акт. Малко по-рано СБУ разпространи видео запис на това как Герман е спрян на улицата и му поставят белезници, но името не се споменаваше. Властите в Киев твърдят, че инструкциите си Герман е получавал от руските спецслужби. Половината от обещаните 30 хиляди долара са му били преведени като \"аванс\". После той бил казал при разпит, че имал планове за ликвидирането на още 30 души из цяла Украйна. Вечерта в четвъртък се обозначи и човек, който твърди, че е бил нает за физически извършител на убийството. Това е украинецът Алексей Цимбалюк, написал във \"Фейсбук\", че \"след публикуването на запис с моя немодулиран глас как получавам аванс за убийство на човек, няма смисъл да се крия\". От думите му, че в СБУ \"работят талантливи млади момчета\", при които \"спокойно можеш да отидеш с информация за закани за убийство и да не се боиш, че ще те изкарат поръчител\", излиза, че той е насочил украинците по конкретна следа. Засега няма други източници, които да потвърдят, че Цичмалюк е бил нает за покушението срещу Бабченко. Руският журналист каза на пресконференция в четвъртък, че има намерение да получи украинско гражданство. По думите му в разговор с представители на президентската администрация му било казано, че могат да му помогнат за това. \"Да ви кажа честно, не бих отказал\", допълни той.  В момента Бабченко има право на постоянно пребиваване и има намерение да остане и в бъдеще да живее в Украйна, пише \"Дневник\".", "date": "2018.05.31", "title": "Аркадий Бабченко разкри пред Би Би Си части от пъзела с \"убийството\" му"}
{"url": "https://www.faktor.bg/bg/articles/obshtestvo/spirki-vav-varna-stavat-chitalni", "text": "Спирки във Варна се превръщат в своеобразни читални. На местата за чакане на градския транспорт ще бъдат изложени кратки разкази на 16 млади автори. „Да провокира у хората интерес, желание да видят какво се случва около тях, да не асоциират спирките само с чакане и нещо неприятно, а с приятни моменти, пет минути откъсване от реалността”, посочва Теодора Стоянова от сдружение \"Кашалот\". Така авторите на идеята дават трибуна на млади, предимно непубликувани автори. Произведенията са написани специално за проекта \"Спирка за разкази\". Единствените изисквания към авторите са били да поместят творчеството си в 250 думи и да се съобразят с темата \"още 5 минути\". Инициаторите се надяват на успех с тази промяна в градската среда.", "date": "2018.05.31", "title": "Спирки във Варна стават читални"}
{"url": "https://www.faktor.bg/bg/articles/dobra-novina-poveche-sredstva-ot-evropeyskite-fondove-za-balgariya-v-perioda-2020-2026-godina", "text": "Според представената вчера от ЕК основна рамка на разпределение на бюджетите между държавите членки в ЕС България ще получи много повече средства от фондовете на съюза за програмния период  2020-2026 г. спрямо сегашния и периода 2007-2013 г. Това коментира заместник-министърът на регионалното развитие и благоустройството и ръководител на Управляващия орган на ОПРР Деница Николова. Тя взе участие в семинар и пресконференция относно териториалното измерение на бъдещата политика на ЕС за сближаване след 2020 г., организирана от Европейската мрежа за териториална обсервация – ESPON с участието на в Фабрицио Барка, бивш италиански министър, и директора на ESPON ЕГТС Илона Раугзе. \"Предстои дебат и на национално политическо ниво, но и чисто стратегическите решения, за да се възползваме по най-добрия начин за България от този ресурс и как да го фокусираме, за да получим по-висок стандарт на хората, коментира Николова. Заместник-регионалният министър коментира още, че в следващия програмен период ще се търси  възможност за интегрирано въздействие при изпълнението на проекти, като една от целите е  няколко региона да имат възможност да реализират голям и приоритетен обект. Приоритетен и в следващия период ще е принципът на междурегионално сътрудничество, което ще се насърчава като възможност за въздействие и цел на ЕС. „Това значи, че България ще продължи да си  партнира с други държави по стратегически проекти за целия ЕС“, обясни Николова. В бъдещата кохезионна рамка  е заложено и интегрирано фокусиране на инвестиции в конкретни територии. Ще бъде подкрепян повече регионалният подход на въздействие, а не концентрацията на ниво община и местни власти, допълни още тя и представи Програма ESPON, която поставя и фокус върху балансираното териториално развитие, като целта е да се намали обезлюдяването на малките населени места и пренаселването на големите градове. За целта при оформянето на бъдещия пакет за кохезионната политика е залегнало балансираното регионално развитие и  развитие на териториите, което е и един от приоритетите на българското председателство. „България съсредоточава усилията си за честен и открит политически дебат за бъдещето на политиката на сближаване и за запазването на нейната важна роля след 2020 г., като отчита нарастващата необходимост по отношение опростяване на правилата и по-голяма ориентираност към резултатите и ефектите от прилаганите мерки“, коментира тя.  „Програмата ESPON играе важна роля за европейско териториално сътрудничество. През текущия и предишните програмни периоди програмата успя да популяризира и насърчи европейското териториално измерение, като предостави доказателства, трансфер на знания и обучения на публичните органи и други участници на различни равнища в цяла Европа\", каза още Николова.", "date": "2018.05.31", "title": "Добра новина: Повече средства от европейските фондове за България в периода 2020-2026 година"}
{"url": "https://www.faktor.bg/bg/articles/kultura/pokazvat-teftercheto-na-hristo-botev-v-natsionalnata-biblioteka-na-1-yuni", "text": "На 1 юни в Централното фоайе на Националната библиотека “Св. св. Кирил и Методий” (НБКМ) ще бъде изложен оригиналният личен бележник на Христо Ботев. През последната година от живота си той е записвал в него данни за литературната си дейност, имена на свои революционни съратници, там е и черновата на стихотворението “Обесването на Васил Левски”, съобщават от библиотеката. В навечерието на Деня на Ботев и падналите за свободата на България Националната библиотека ще представи и изложбата “Перо и знаме”, посветена на 170-ата годишнина от рождението на Христо Ботев. Откриването е на 1 юни от 11:00 часа в Централното фоайе. Експозицията включва 8 витрини с книги, вестници и други материали, отразяващи различни страни от живота и дейността на поета революционер. Показани са издания на негови стихове от различни години, сред които и “Песни и стихотворения от Ботьова и Стамболова” (фототипно издание и оригинал от второто издание, 1880), архивно наследство като “Официални румъно-турски документи по минаването на Хр. Ботевата чета през Дунава”, както и портрети на Ботевите четници.Специално изработени тематични табла – “Поет и публицист”, “Борец за свобода” и “По пътя към безсмъртието”, представят документални материали от фонда на Националната библиотека, свързани с живота на Ботев. На фокус са Прощалното писмо на поета, негова кореспонденция с революционни дейци и др. Изложбата е създадена от библиотечни експерти в отделите “Български исторически архив” и “Библиографско и информационно обслужване”. Гостите ще се запознаят и с електронната версия на Ботевото тефтерче, съвместно начинание на Националната библиотека и Регионалната библиотека “Христо Ботев” – Враца. Това е вторият безценен документ от фонда на НБКМ (след тефтерчето на Васил Левски), намерил подобаващото си съвременно издание в бутиков дигитален проект.", "date": "2018.05.31", "title": "Показват тефтерчето на Христо Ботев в Националната библиотека на 1 юни"}
{"url": "https://www.faktor.bg/bg/articles/20-minutes-v-ludogorets-gotvyat-smyana-na-hero-s-eksfutbolist-na-barselona", "text": "В Лудогорец готвят треньорска смяна и искат да назначат чужденец. С такава информация излезе френското издание \"20 minutes\", като според него бившият футболист на Барселона Жерар Лопес е фаворит за поста на Димитър Димитров-Херо. \"20 minutes\" пише още, че клубът и екипът на специалиста са вече в контакт. Лопес всъщност е желан и от френския Нант и испанския Жирона. Както е известно, Димитров обяви, че остава начело на шампионите, за да изпълни договора си. В Казахстан обаче неколкократно писаха, че той може да се върне начело на тамошния Иртиш, пише sportlive.bg. За последно Жерар Лопес бе начело на втория отбор на Барселона, с който обаче изпадна от Сегунда дивисион и бе уволнен.", "date": "2018.05.31", "title": "20 minutes: В Лудогорец готвят смяна на Херо с ексфутболист на Барселона"}
{"url": "https://www.faktor.bg/bg/articles/zinedin-zidan-s-shokirashto-izyavlenie-bukmeykarite-otkriha-zalozi-za-negov-naslednik", "text": "Зинедин Зидан вече не е треньор на \"Реал\" Мадрид. Французинът свика извънредна пресконференция, на която обяви, че си тръгва от клуба само пет дни, след като спечели трети пореден трофей в Шампионската лига. 45-годишният специалист стана треньор на \"Белия балет\" през януари 2016 г., когато замени уволнения Рафаел Бенитес. За две години и половина начело на Кралския клуб, Зидан записа 105 победи, 28 равенства и 16 загуби. Под негово ръководство отборът спечели девет трофея, сред които и титлата в Ла Лига, и влезе в историята с три поредни триумфа в най-комерсиалния футболен турнир. Французинът обоснова решението си с необходимостта от промени в клуба: \"Взех решение да си тръгна от \"Реал\". Моментът може да се струва странен на мнозина, но отборът има нужда от промени, за да продължи да побеждава. Необходими са нови треньорски решения и затова напускам. \"Реал\" ми даде всичко и ще продължа да съм наблизо. Сега трябва някой, който да иска повече и повече от играчите. Аз не мога да искам това от тях, след онова, което постигнахме.\", каза Зидан на брифинга. Президентът на клуба Флорентино Перес остана шокиран от решението на Зидан. \"След победата в Шампионската лига това решение е неочаквано за нас, но ние можем само да го приемем с уважение. За мен беше голям удар, когато научих намеренията на Зинедин. Исках да го разубедя, но той беше непреклонен. Благодаря му за всичко, което направи за \"Реал\". Заслужил си е почивката\", коментира Перес. Решението му да не води \"Реал\" през следващия сезон изненада целия футболен свят. Зидан още не бе приключил шокиращото си изявление, че напуска \"Реал\" Мадрид, когато букмейкърите откриха залози за наследник на французина. Най-изненадващо начело в списъка е неговият сънародник Арсен Венгер. Залози за доскорошния мениджър на \"Арсенал\" се приемат към 3/1. На втора позиция е Антонио Конте (4/1), който почти сигурно напуска \"Челси\". Следва Гути, който бе посочен като временен треньор на \"Реал\" (5/1). Досега бившият футболист на Кралския клуб бе наставник в академията. Спрягани са още Маурисио Почетино от \"Тотнъм\" (6/1) и бившия треньор на \"Наполи\" Маурицио Сари (8/1).", "date": "2018.05.31", "title": "Зинедин Зидан шокира целия футболен свят, букмейкърите откриха залози за негов наследник"}
{"url": "https://www.faktor.bg/bg/articles/sport/svetat/-kralete-kam-zidan-blagodarya-ti-tova-byaha-nay-uspeshnite-stranitsi-v-istoriyata-na-nashiya-lyubim-real-madrid", "text": "След изненадващата новина за напускането на Зинедин Зидан, голяма част от играчите на Реал Мадрид побързаха да изразят уважението си към френския специалист. Чрез постове в социалните мрежи капитанът на „белите“ Серхио Рамос, Каземиро, Иско, Тони Крос, Марко Асенсио и други благодариха на Зидан за успехите на тима през последните три сезона. Под негово ръководство Реал завоюва в три поредни години трофея в Шампионската титла – постижение, което не се е удавало на нито един треньор досега. Освен пълната доминация в най-комерсиалния клубен турнир, със Зидан начело Реал също стана шампион на Испания, носител на Суперкупата на страната, два пъти Суперкупата на УЕФА и два пъти световния клубен шампионат. „И като футболист, и като треньор ти реши да се оттеглиш докато си на върха. Благодаря ти за изключителните две години и половина. Постигнатото от теб никога няма да изчезне – това бяха най-успешните страници в историята на нашия любим Реал Мадрид\", написа Рамос в Туитър. „Не мога да опиша колко съм ти благодарен за всичко, което направи за тази фланелка, за Реал Мадрид и Мадрид. За мен бе привилегия и чест моят идол да ми бъде треньор. Вечен Зизо\", написа Каземиро.", "date": "2018.05.31", "title": "\"Кралете\" към Зидан: Благодаря ти, това бяха най-успешните страници в историята на нашия любим Реал Мадрид"}
{"url": "https://www.faktor.bg/bg/articles/sport/abramovich-stopira-stroezha-na-noviya-stadion-na-chelsi", "text": "Проблемите на Роман Абрамович с британските власти доведоха до стопиране на строежа на новия стадион на \"Челси\". Клубът оповести замразяването на проекта с кратко съобщение, публикувано на официалния сайт. Планът бе новото съоръжение да бъде с капацитет 60 000 зрители, като приблизителната му цена се изчисляваше на 1 милиард паунда. Само преди няколко дни на Абрамович бе отказана виза за Великобритания. Впоследствие руският милиардер получи израелско гражданство, което му дава право да пребивава на Острова за срок от шест месеца.", "date": "2018.05.31", "title": "Абрамович стопира строежа на новия стадион на \"Челси\""}
{"url": "https://www.faktor.bg/bg/articles/layf-stayl/zatvor-grozi-kristiano-ronaldo", "text": "Ходенето по мъките на Кристиано Роналдо тепърва започва. Суперзвездата на на Реал Мадрид и Португалия, намекнала, че напуска клубния си отбор през това лято, има сериозен проблем - испанската прокуратура. Причината е, че втората оферта на футболиста за помирение с данъчните власти в страната е била отхвърлена, пише \"AS\".  От година и половина Роналдо има проблеми с данъчните в страната, след като стана ясно, че екипът му е укрил 14.7 милиона евро в данъци. В началото Кристиано пледира \"невинен\" и беше готов за съд, но в крайна сметка адвокатите му го убедиха да търси развръзка извън съда. Последната му оферта, на стойност 14 милиона евро, е била отхвърлена.  Испанските власти настояват да получат цели 28 милиона евро от португалската суперзвезда - споменатите вече укрити данъци и още 13.3 милиона евро в различни глоби и лихви. Сумата трябвало да бъде платена до 15-и юни. Ако това не бъде изпълнено, срещу Роналдо ще започне дело за данъчни измами и може да попадне в затвора за четири и повече години.  Ако бъде осъден за над 24 месеца на затвор, присъдата ще бъде ефективна. Според някои испански анализатори, именно проблемите с данъчните слубжи в Испания са накарали Роналдо да се замисли за бъдещето си и да иска изходящ трансфер, въпреки че в клуба искат да го задържат почти на всяка цена. Вижте феноменалния гол на", "date": "2018.05.31", "title": "Затвор грози Кристиано Роналдо"}
{"url": "https://www.faktor.bg/bg/articles/kultura/art-faktor/vav-velikobritaniya-zapochna-chestvane-na-kristo", "text": "Във Великобритания започна емблематичното събитие „Честване на Кристо“, организирано от Българския културен институт. Запознаването на британците с твореца от български произход, прочул се с оригиналните си пространствени художествени инсталации,  е смятано за кулминация на събитията, посветени на българското председателство на Съвета на Европейския съюз. Лондон вече е в очакване на Кристо, който за първи път ще реализира негов проект на територията на Обединеното кралство. Това ще стане във втората половина на юни с така наречената „Мастаба“ - трапецовидна купчина с впечатляващи размери от цветни варели в едно от езерата в лондонския Хайд парк. Българският културен институт обаче, който е флагман на популяризирането на българската култура във Великобритания, вече запозна журналисти и гости с творчеството и историята на Кристо с два документални филма: „Мост към Кристо“ на журналистката от БНТ Евгения Атанасова-Тенева и „Граница на мечтите“ на живеещия в Париж режисьор Георги Балабанов. Ето как Светла Дионисиева, директор на Българския културен институт, обясни избора на Кристо за представяне на българската култура: „Кристо е много популярен както в целия свят, така и тук във Великобритания. Показвайки Кристо, ние показваме всъщност какви гениални творци и личности ражда България. Основната задача на Българския културен институт е да показва българското изкуство, да пропагандира и да повдига имиджа на България“.", "date": "2018.05.31", "title": "Във Великобритания започна „Честване на Кристо“"}
{"url": "https://www.faktor.bg/bg/articles/novini/balgariya/hovite-can-tsii-na-casht-udariha-s-3-miliapda-pyc-ite-obligatsii", "text": "Чyждecтpaннитe инвecтитopи пpoдaдoxa pycĸи oблигaции зa oĸoлo 200 млpд. pyбли (3 млpд. дoлapa) в мecтнa вaлyтa, ĸaтo нoвитe caнĸции нa CAЩ, нaлoжeни пpeз минaлия мeceц, cъздaдoxa нecигypнocт oтнocнo тoвa ĸoлĸo yязвими ca пaзapитe нa пoвeчe нaĸaзaния. Чyждeнцитe вeчe пpитeжaвaт oĸoлo 31% oт нeизплaтeнитe дългoви ĸнижa, cъoбщи пъpвият пoдyпpaвитeл нa Pycĸaтa цeнтpaлнa бaнĸa Kceния Юдaeвa. Toвa e cпaд в cpaвнeниe c peĸopднитe нaд 34%, ĸoитo инвecтитopитe дъpжaxa пo-paнo тaзи гoдинa, пишe Вlооmbеrg, цитирана от money.bg. Bъпpeĸи чe pycĸитe дъpжaвни oблигaции нe ca били цeлтa нa нaй-cypoвитe aмepиĸaнcĸи caнĸции cpeщy pycĸитe aĸтиви и физичecĸи лицa дoceгa, изнeнaдвaщият xoд в CAЩ пopoди зaгpижeнocт cpeд няĸoи инвecтитopи, чe пaзapът нa цeннитe ĸнижa би мoгъл дa бъдe зaceгнaт, aĸo oтнoшeниятa мeждy Baшингтoн и Kpeмъл пpoдължaт дa ce влoшaвaт. Дoĸaтo гoлямa чacт oт пpoдaжбитe ca дoшли вeднaгa cлeд caнĸциитe, тe пpoдължaвaт и пpeз мaй \"пopaди пo-шиpoĸo изтeглянe нa aĸтиви oт нoвoвъзниĸвaщитe пaзapи\", пocoчи Юдaeвa. Чyждeнцитe ca paзпpoдaли peĸopдни oбeми oт pycĸи дълг нa 9-10 aпpил, 2 дни cлeд oбявявaнeтo нa caнĸциитe, cъoбщaвaт oт Pycĸaтa цeнтpaлнa бaнĸ", "date": "2018.05.31", "title": "Hoвитe caнĸции нa CAЩ \"удариха\" с $3 милиapдa pycĸитe oблигaции"}
{"url": "https://www.faktor.bg/bg/articles/evpoto-ppodalzhava-da-pacte", "text": "Eвpoтo пpoдължaвa дa pacтe и в чeтвъpтъĸ cлeд yбeдитeлния пoдeм във cpядa нa фoнa нa oпититe нa Итaлия дa paзpeши пoлитичecĸaтa ĸpизa и дa избeгнe нoви, пълни c oпacнocти пapлaмeнтapни избopи. Bpeмeннo изпълнявaщия длъжнocттa миниcтъp пpeдceдaтeл нa Итaлия, Kapлo Koтapeли, cъoбщи в cpядa зa пoявилитe ce шaнcoвe \" дa ce poди нoвo пoлитичecĸo yпpaвлeниe\". Toвa oтcлaби cтpaxa oт cĸopoшнo пpoвeждaнe нa нoви избopи, нa ĸoитo, ĸaĸтo ce oчaĸвa, cвoитe пoзиции нaй-вepoятнo щe yĸpeпят пoпyлиcтĸитe пapтии. Днec cyтpинтa oбщaтa вaлyтa ce пoĸaчвa cпpямo aмepиĸaнcĸaтa c 0,2 пpoцeнтa дo $1,1687 зa eднo eвpo, cлeд вчepaшния знaчитeлeн пoдeм oт 1,1 пpoцeнтa. Bъв втopниĸ ĸypcът нa eвpoтo пaднa дo 10-мeceчeн минимyм в нивoтo $1,1510. Oт нaчaлoтo нa мaй oбщaтa вaлyтa e зaгyбилa oт cтoйнocттa cи 3,53 пpoцeнтa", "date": "2018.05.31", "title": "Eвpoтo пpoдължaвa дa pacтe"}
{"url": "https://www.faktor.bg/bg/articles/vizhte-kade-moreto-shte-vi-izleze-po-evtino-tova-lyato", "text": "На прага на летния сезон - почивка у нас или в чужбина? Къде морето ще ни излезе по-евтино и накъде ще тръгнат цените на екскурзиите в Турция и Гърция след срива на валутата при турците и скока на бензина при Гърците? Отговорите в рубриката „На твоя страна” по Нова ТВ. Традиционно всяко лято хиляди българи стягат куфарите за Гърция или Турция. Очакванията са около 650 000 българи да окупират плажовете в южната ни съседка, а около 310 000 да почиват в турските курорти. За юли, например, цените на стаите в пансион започват от 5 евро, а в хотели с пет звезди – от 69 евро. От началото на годната валутата в Турция загуби над 20% от стойността си спрямо долара и еврото. Напук на очакванията за по-евтини пътувания заради по-евтината лира, туроператорите не намаляват цените. Първо, защото не продават пакетите в лири, и второ, защото повечето резервации са направени много преди сериозния срив на валутата на съседите. От кризата обаче печелят хотелиерите в турските курорти. Засега обаче плюсовете не се отразяват в цената на нощувките. За туристите с евро в джобовете храната в ресторантите, екскурзиите и посещението на различни забележителности са повече от изгодни. По-евтиният пазар при съседите активизира алъш вериша в много от градовете край границата. Това даде тласък и на туризма. Всяка седмица хиляди туристи тръгват от международната автогара в София към турските курорти. Първите групи заминаха още в началото на май, а само след дни се очакват едновременно към турските курорти да тръгват десетки автобуси с българи. Очаква се много силен сезон. Завръщането на туристите в турските курорти веднага тласна цените на почивките нагоре - минимум с 10-15 %. Най-предпочитани остават хотелите в Кушадасъ, Дидим, Бодрум, Мармарис и Анталия. По-солено се очертава морето в Гърция. За да достигнем до плажовете на съседите, пътуването ще ни струва много повече, защото за да заредим, ще се наложи да бръкнем много по-дълбоко в джоба си. Сега цената на литър бензин минава 1,50 евро. Прогнозите на експертите са, че в пика на сезона по островите ще зареждаме и за 2.5 евро. Още преди скъпите горива да се отразят на туризма, почивките тръгнаха нагоре. Пакетите са основни за 7 нощувки със закуска и вечеря.", "date": "2018.05.31", "title": "Вижте къде морето ще ви излезе по-евтино това лято"}
{"url": "https://www.faktor.bg/bg/articles/makedonskata-tsarkva-prizova-vselenskata-patriarshiya-da-ya-prieme-v-lonoto-si", "text": "Македонската църква призова Вселенската патриаршия да я приеме в лоното си в ход, който се смята за важен за продължаващите преговори между Скопие и Атина за името на бившата югославска република, пише електронното издание на гръцкия вестник Kathimerini, като коментира, че изглежда МПЦ-ОА планира да се откаже от своята идентичност като църква на Македония.  Според съобщението Светият синод на Вселенската патриаршия обмисля искането на ръководството на църквата на Македония да бъде приета под името „Архиепископия на Охрид\". Заявката идва с писмо от премиера на Македония Зоран Заев, адресирано до Вселенския патриарх Вартоломей, предстоятел на православните християни в света. Този ход се смята за значителен, тъй като идва вследствие на реакциите на Вселенската патриаршия на молба от Македонската църква за присъединяване към Българската православна църква, която от своя страна подкрепи искането й. Този инцидент (определение на редакцията) доведе до силна реакция от страна на вселенския патриарх, която заяви, че „действието на църквата в България е грешно. Това усложнява нещата\". \"Майката-църква на всички балкански народи е тази в Константинопол\", категоричен бе Вартоломей. Православната църква на Македония понастоящем е под юрисдикцията на църквата в Сърбия, но е част от Вселенската патриаршия до 30-те години на миналия век.", "date": "2018.05.31", "title": "Зоран Заев призова Вселенската патриаршия да приеме Македонската църква в лоното си"}
{"url": "https://www.faktor.bg/bg/articles/putin-razglezhdame-vazmozhnostta-za-vtoroto-razklonenie-na-turski-potok-kam-evropa-prez-balgariya", "text": "Президентът на Русия Владимир Путин заяви след преговорите си с българския министър-председател Бойко Борисов, че „Газпром“ разглежда възможността да прокара второто разклонение на „Турски поток“ към Европа през България, предава „Аргументи и факти“. „Обсъдихме това в практически план с турските ни приятели, с българските“, заяви руският президент. Той отбеляза, че развитието на сътрудничеството между Москва и София в сферата на транзита на руски газ ще засили европейската енергийна сигурност. Той допълни, че Русия е готова отново да участва в проекта за строителството на АЕЦ „Белене“ в България. При това Путин разказа, че след провала на проекта „Южен поток“ загубите на „Газпром“ са възлезли на около 800 млн. евро.  Превод и редакция: Виктор Турмаков", "date": "2018.05.31", "title": "Путин: Разглеждаме възможността за второто разклонение на „Турски поток“ към Европа през България"}
{"url": "https://www.faktor.bg/bg/articles/v-vatsev-borisov-se-dvizhi-po-ostrieto-na-brasnacha-ochevidno-kremalskata-lyubov-nyama-da-specheli", "text": "Важното е, че български премиер отиде в Русия напук на всички български русофоби. Разбира се, съвсем доскоро той държеше да вее байрака на главната българска русофобия и предполагам, че байракът му е някъде вкъщи\". Това каза в предаването \"12+3\" на БНР анализаторът Валентин Вацев, преподавател по геополитика и европеистика.  И то в България, не в Москва. Той прогнозира, че антируският байрак отново може да бъде изваден, като очевидно нарича така националното ни достойнство:  \"Посещението на двамата български държавници в Москва даде хляб на могъщата българофобска клика в Русия, която се храни от същото корито, от същата хранилка, от която се храни и русофобската клика в България. Това са едни и същи хора и парите са едни и същи, мотивите са едни и същи, логиката е една и съща, аргументите са еднакви. Предполагам, че и началниците са същите. Просто троловете - едните говорят на руски, другите на български, но целите са еднакви. Но разбира се, в Кремъл, в политическа Русия, очевидно правят разлика между България като идейно-политическа, историческа и културна общност, която наистина е от векове и с която се разговаря по един начин (може би немного топло, но уважително и с разбиране за драматизма на ситуацията), и другата България - на икономическите хитреци, които днес могат да обещаят, утре да се отрекат, вдругиден пак ще дойдат да искат нещо, след още няколко дни ще предложат нещо трето. Това е равнището на политическото келнерство, в което \"тука има-тука нема\". Един път строежът е гьол, друг път гьолът е строеж - както дойде и откъдето падне. Ние това го умеем. Политическият кръг на Борисов е специализирал в тази политическа технология\".  \"Путин, разбира се, че не е обичен човек. Той по-скоро е нервозен, претоварен, угрижен, но от време на време той се усмихва – ритуалната, протоколна усмивка на държавния ръководител. Аз не видях в целия видеопоток, който проследих вчера следобед до късно вечерта - не видях любезни усмивки, не усетих топлина. Никой не може да обвини Кремъл, че са неглижирали Бойко Борисов, но няма как да се докаже, че Борисов ги е зарадвал с нещо. Днешна Русия е така устроена, че като предложиш бизнес, те непременно ще те изслушат. Но днешна Русия ще пита за гаранции, ще пита възможно ли е да се отметнеш отново и отново“, допълни Вацев.  \"Да си Борисов днес е ужасно трудно, защото Борисов се движи по острието на бръснача. Очевидно кремълската любов няма да спечели – тя не му и трябва, но отвсякъде се вижда, че той ужасно, може би ненужно, е разсърдил американското посолство с дребно балканско андрешковско хитруване\", отбеляза още Валентин Вацев. Според него не е бил удачен изборът, преди да отиде в Русия, Борисов да посети Украйна:", "date": "2018.05.31", "title": "В. Вацев: Борисов се движи по острието на бръснача. Очевидно кремълската любов няма да спечели"}
{"url": "https://www.faktor.bg/bg/articles/merkel-es-shte-reagira-po-tvard-i-edinen-nachin-za-reshenieto-na-sasht-za-nalagane-na-dopalnitelni-tarifi", "text": "Страните-членки на Европейския съюз ще реагират по „твърд и единен\" начин за решението на САЩ за налагане на допълнителни тарифи за стомана и алуминий спрямо европейските производители. Това увери канцлерът на Германия Ангела Меркел, предава AFP. „Искаме да бъдем освободени от тези тарифи\", които са „несъвместими\" с правилата на Световната търговска организация, подчерта Меркел на съвместна пресконференция с португалския премиер Антонио Коща в Лисабон.", "date": "2018.05.31", "title": "Меркел: ЕС ще реагира по твърд и единен начин на решението на САЩ за налагане на допълнителни тарифи"}
{"url": "https://www.faktor.bg/bg/articles/siderov-putin-ne-e-tolkova-drebnav-che-da-e-zlopameten-sreshtata-mu-s-borisov-e-nov-moment-v-otnosheniyata-ni-s-rusiya", "text": "Посещението на премиера Бойко Борисов в Москва беше полезно за България. Това коментира пред журналисти в парламента председателят на ПГ на Обединените патриоти Волен Сидеров. \"Преди това президентът Радев беше, но той има други правомощия. Борисов като шеф на изпълнителната власт може да придвижи въпроси и теми, които бяха поставени на тази среща\", каза Сидеров. Според него важната тема е била възможността България да бъде страна, през която да минава газопровод от Русия. Мисля, че това е възможно да стане, каза той. \"Това е нов момент в нашите отношения с Русия, защото имаше един срив в тях, особено с прекратяването на \"Южен поток\". Сега се възстановява възможността през България да мине част от газопровода, който в момента се строи за Турция. Това няма как да не е положителен резултат за България, защото ние ще печелим от това\", коментира Сидеров. Според Сидеров това, че Борисов е бил приет от руския президент Владимир Путин, е стъпка напред. Особено след като премиерът Борисов показа, че не винаги се съобразява с натиска отвън да се поддържат враждебни отношения с Русия, говоря за случая \"Скрипал\", допълни Сидеров. Попитан дали трябва да се свали мораториумът за проекта \"Белене\" Сидеров заяви, че даже сме закъснели. \"Много време изгубихме, това са загуби, които заради вътрешно политически интриги и борби България претърпя. Мисля, че може да бъде построена тази централа, имаме нужда от нея, от електричество ще има нужда, ще бъдем продавачи, а не купувачи на ток и това ще бъде изгодно за България\", отбеляза той. Според Волен Сидеров започва нова фаза на развитие на ЕС. Нещо, за което аз говорих отдавна, че е нужно - едно еманципиране на ЕС от политиката на Вашингтон, която не винаги се покрива с европейските интереси, коментира той. Не съм антиамериканист, всеки си гледа неговите интереси, каза Сидеров и допълни, че българският интерес е да имаме добри икономически отношения с големи държави като Русия, Китай, европейските страни. Попитан дали според него руският президент Владимир Путин е злопаметен, Волен Сидеров заяви: \"Не мисля, че на позицията, на която стои, може да бъде толкова дребнав, че да е злопаметен. Това е държавник, който гледа стратегически на нещата. Като опитен политик и държавник за него е ясно, че има конюнктура, че има обстоятелства, които понякога принуждават държава като България да се снишава\". \"Просто иска да има гаранции, защото видяхме как нещо уговаряно, договаряно, тогава той беше в България на посещение, уж трябваше да тръгне \"Южен поток\", изведнъж дойдоха едни сенатори от САЩ и казаха \"Стоп\", допълни депутатът. Попитан за позиция по искания от Веселин Марешки мораториум върху проектите за купуване на нова бойна техника Волен Сидеров отговори: \"Нужно ми е повече време да коментирам думите на г-н Марешки, поне един час медитация преди това\".", "date": "2018.05.31", "title": "Сидеров: Путин e наясно, че има обстоятелства, които принуждават България да се снишава"}
{"url": "https://www.faktor.bg/bg/articles/demokratichna-balgariya-vmesto-da-se-tarsi-bezprintsipna-kolaboratsiya-s-kremal-balgarskite-vlasti-ostro-da-postavyat-vaprosa-za-hibridnata-voyna", "text": "„Демократична България“ наблюдава с тревога посещенията на високо ниво в Русия на президента Радев и особено това на премиера Борисов, приключило преди броени часове. За съжаление, резултатите от тях потвърждават съмненията за зависимости и скрити ангажименти, поемани от няколко правителства назад. Не виждаме и реални надежди за скорошна истинска диверсификация на енергийните доставки за българския пазар, за което добрите новини продължават да идват не от София или Москва, а единствено от Брюксел.   Ние виждаме една остра и продължаваща надпревара между ГЕРБ и БСП кой ще бъде по-послушен на руския президент Путин, довела до последователни посещения на Радев и Борисов в Москва.  Предсрочното сваляне от власт на Борисов през 2013 г. явно е оставило траен енергиен страх у премиера и управляващата и сега коалиция, на енергийно зависима България. Затова целта на сегашното посещение на Борисов бе да получи политическа подкрепа за оставане на власт, унижавайки и себе си, и България. Не случайно, по време на съвместната пресконференция, премиерът дълго се извинява на Путин за неясно каква вина на България за влошаването на двустранните отношения, сякаш България, а не Русия е анексирала Крим. Срамната сцена на неприкрито подмазване завърши с ангажимент за възраждане на Големия шлем, едно от ключовите предизборни обещания на БСП. Пресконференцията бе концентрирана около исканията на Москва като българският премиер не постави нито един въпрос, който е от стратегически интерес за България. Няма и дума както за високата цена, която страната ни плаща за природния газ или за проблемите на български фирми в търговията с Русия, така и за връщането на българските архиви от Москва.  Срамът за Борисов продължи и след пресконференцията. Малко след като обяви, че има съгласие за българска газова връзка към „Турски поток“, той бе опроверган от Дмитрий Песков, говорител на руския президент. Сигналът е, че Борисов няма да получи толкова лесно политическа подкрепа от страна на Москва и, че ще трябва да отстъпи по много въпроси и да покаже, че трайно ще следва линията на Кремъл. В този смисъл е и съжалението на Борисов, че не е реализиран проектът „Южен поток“. От думите му личи, че според него вината е на лошите европейци и техните правила, а не като Първанов, Станишев и самият Борисов, ангажирали се с проект, който по вина на Русия е в нарушение на правото на Европейския съюз. Подобно на Радев, Борисов настоява за връзка към „Турски поток“ без да поставя истинските въпроси от български интерес като: цената на проекта, кой ще плаща сметката, ще бъдат ли спазени европейските изисквания за демонополизация (тоест тръбата да се ползва и от други). Същевременно е ясно, че „Турски поток“ стартира като претенция за транзитиране на газ за Европа, а в последствие единствено бе изградена тръба, която да доставя газ за вътрешното потребление на Турция. На българските граждани не се обяснява, че с връзката с “Турски поток” проблемът с разнообразяването на източниците на енергоносителите не само не се решава, а се задълбочава.  Борисов кани Москва и за строежа на АЕЦ „Белене“, като обяснява, че щяло да бъде на пазарен принцип. Сигналът отново е в посока, че българската власт е готова да отстъпи за всичко срещу политическа подкрепа. Особено обезпокоителни са възможните скрити договорки, които в миналото доведоха до плащането на три милиарда лева, без подписан договор и без обществена поръчка.  Ние от „Демократична България“ настояваме: 1/ Да бъде поставен въпросът за намаляване цената на природния газ за България, така че да бъде сравнима с цените, на които Москва доставя газ за Германия и други страни. 2/ Вместо да се търси безпринципна колаборация с Кремъл, българските власти остро да поставят въпроса за хибридната война и да поискат ненамеса във вътрешните работи на България. 3/ Българското правителство да не поема никакви ангажименти нито по отношение на връзка с „Турски поток“, нито по отношение на АЕЦ „Белене“ предвид досегашния опит, който показва, че накрая българските данъкоплатци плащат стотици милиони за илюзорни пясъчни кули. 4/ Да бъдат изградени планираните, но изкуствено забавяни интерконекторни връзки на българската преносна мрежа, с цел реална диверсификация на доставките на газ и нефт в интерес на българските потребители.", "date": "2018.05.31", "title": "„Демократична България“: Вместо да се търси безпринципна колаборация с Кремъл, българските власти остро да поставят въпроса за хибридната война"}
{"url": "https://www.faktor.bg/bg/articles/100-detsa-shte-se-prenesat-pri-praistoricheskite-hora", "text": "Деца ще учат за праисторическите хора и техния начин на живот. Заниманията са част от проекта \"Един ден от живота на праисторическия човек\" на туристическо дружество \"Приста\", съобщи председателят на дружеството Сашо Попов, цитиран от \"Дарик\" .   Под формата на игра над 100 деца ще се пренесат назад във времето, когато са съществували праисторическите хора.   Първите занимания ще се състоят на 2 юни (събота). Началото ще бъде поставено с 20-минутен туристически поход по поречието на река Русенски Лом. Край село Басарбово, до хижа \"Алпинист\", има голяма скална ниша, където ще се състоят игрите. Децата ще научат кои са праисторическите хора, след което ще изработят оръжия от онова време - копия с кремъчни остриета, лъкове, стрели. Ще има и стрелби по мишени - големи рисунки на животни, които не са реалистични, за да не се предизвика у децата агресия. Програмата включва и рисуване с въглен.   Попов обясни, че друга група деца ще запали огън. За целта няма да се използва кибрит, а магнезиева запалка. След това малките участници ще си приготвят месо на жар.   За автентичното пресъздаване на всекидневието на палеолитния човек на децата ще помагат инструктори от туристическото дружество, художник от Русенската художествена галерия и археолог от Регионалния исторически музей.", "date": "2018.05.31", "title": "100 деца ще се пренесат при праисторическите хора"}
{"url": "https://www.faktor.bg/bg/articles/sasht-shte-nalozhat-dopalnitelni-taksi-za-vnosa-na-aluminiy-i-stomana-ot-es-schitano-ot-polunosht-na-1-yuli", "text": "САЩ ще наложат допълнителни такси за вноса на алуминий и стомана от държави от Европейския съюз, Канада и Мексико, считано от полунощ на 1 юли. Това обяви министърът на търговията на САЩ Уилбър Рос, предава AFP, цитирана от \"Фокус\". Рос заяви пред репортери, че преговорите с ЕС не са довели до постигането на задоволително споразумение, което да убеди Вашингтон да освободи държавите от организацията от тарифите, наложени през март. Междувременно преговорите с Канада и Мексико за преразглеждане на Северноамериканското споразумение за свободна търговия (НАФТА) „отнемат повече от очакваното\" и няма „точна дата\" за тяхното приключване, така че освобождаването на двете страни от таксите също ще бъде премахнато, допълни Рос. По-рано в четвъртък канцлерът на ФРГ, която е на посещение в Португалия, увери, че страните-членки на ЕС ще реагират по „твърд и единен\" начин на решението на САЩ за налагане на допълнителни тарифи за стомана и алуминий спрямо европейските производители.  „Искаме да бъдем освободени от тези тарифи\", които са „несъвместими\" с правилата на Световната търговска организация, подчерта Меркел на съвместна пресконференция с португалския премиер Антонио Коща в Лисабон.", "date": "2018.05.31", "title": "САЩ ще наложат допълнителни такси за вноса на алуминий и стомана от ЕС, Канада и Мексико, считано от полунощ на 1 юли"}
{"url": "https://www.faktor.bg/bg/articles/telegraph-italiya-riskuva-da-se-okazhe-izvan-evrosayuza-po-rano-ot-velikobritaniya", "text": "Съдейки по това, как се развиват събитията, Италия може да се окаже извън ЕС преди Великобритания, пише в The Daily Telegraph журналистът Джереми Уорнър в материала си „The way things are going, Italy could be out of the European Union before Britain”, в който анализира какво става в „политическия цирк Италия”.    Според автора, заплашителна ситуация се създала поради лесно възпламеняващото сливане на политически, финансови и икономически сили. И тази смес е много по-опасна от случващото се с Европа за почти 20-годишната не лесна история на единната валута – еврото. Тази смес заплашва да взриви всичко отвътре, твърди авторът.   За някои евроскептици това може да стане повод за ликуване. Поддръжниците на Брекзит виждат в това оправдание на приетото от британците решение за излизане на страната им от състава на ЕС.    „Те обаче трябва да са предпазливи със своите желания – с отбелязва в статията. – На фона на политическите, финансовите и икономически последици от безредния демонтаж на следвоенното устройство на Европа финансовата криза ще изглежда като малка разходка в парка.”    Не е възможно да се излезе безболезнено от зоната на еврото. Ако Италия обяви това намерение, то пазарите ще унищожат италианските активи и за един час ще доведат страната до банкрут. И дори подготовката за това да преминава в тайна, то изходът ще бъде аналогичен: щом пазарите заподозрат нещо не както трябва, страната изведнъж ще се окаже в катастрофална ситуация.   „Либералните елити сами си докараха това бедствие. Отказвайки се да слушат и провеждат съответни реформи, те упорито повтаряха грешките си. Италианските популисти не просто безразсъдно се стремят към скъсване, те дърпат след себе си в света на масовия фалит цялата съществуваща система. Не е ясно какво ще стане по-нататък, но съдейки по това как се развиват събитията, Италия може да се окаже извън границите на ЕС преди Британия” – обобщава журналистът Джереми Уорнър.", "date": "2018.05.31", "title": "Telegraph: Италия рискува да се окаже извън Евросъюза по-рано от Великобритания"}
{"url": "https://www.faktor.bg/bg/articles/novini/svyat/ukrayna-tselta-na-spetsialnite-sluzhbi-e-da-badat-razkriti-porachitelite-na-ubiystvoto-na-babchenko", "text": "Хибридната война на Русия срещу Украйна изисква нестандартни подходи за противодействие. Друг начин да се разкрие планирания от Русия опит за убийство на Бабченко, от проведената специална операция в режим на абсолютна секретност не е имало. Това изтъкват от Украинското посолство в София в изявление до меидиите.        Рисковете от загубата на възможността да се разкрият участниците на престъпния опит за убийство надхвърлят всички други рискове по този случай. Разчитаме на разбиране от  международните партньори на Украйна и подкрепа на нашата държава за противодействие на руските хибридни акции.        Най-голямото предизвикателство за украинските специални служби и правоохранителните органи беше да се запази животът на Бабченко и тази задача бе успешно изпълнена.       Благодарение на умело проведената специална операция, животът на журналиста беше спасен, извършителят е задържан и са установени организаторите на опита за убийство.     Както отбеляза украинският президент Петро Порошенко по време на среща с Бабченко, „ние най-накрая се научихме да ca защитаваме. Да защитаваме държавата,  да защитаваме нейните граждани и да правим това с изключително професионални усилия на новата СБУ, която е в състояние да вземе изпит с всяка сложност“.      Трябва да се има предвид, че стратегията на Русия остава непроменена, и това е дестабилизацията на Украйна. Такива атаки като опит за убийството на Бабченко се извършват, за да се подкопае стабилността в Украйна и да се покаже неефективността на властите. Украинските власти никога няма да го допуснат.     Вътрешната стабилност в държавата е най-голямата ценност на Украйна в условията на продължаващата външна агресия. Запазването на стабилността и противодействието на опитите да бъде разколебана е безусловен приоритет.     Към днешна дата продължават да се провеждат съответни следствени процедури. Позицията на президента на Украйна Петро Порошенко е възможно най-ясна: сега е важно да завършим разследването, да получим информация не само за организатора, но и за поръчителите, които сега ще се опитват да продължат тези действия срещу Украйна.    Делото на Бабченко обогати украинския опит за противодействие на хибридната агресия на Кремъл, което несъмнено ще бъде от полза за нашите международни партньори, включително в рамките на съответното сътрудничество между специалните служби и правоохранителните органи.     Призоваваме нашите партньори да го приемат с разбиране и да съдействат за мобилизиране на международната подкрепа за засилване на санкциите срещу руския агресор.    Очакваме по-продуктивна, системна и безкомпромисна работа на международните партньори, включително ООН и ОССЕ, по делото за колкото се може по-бързото освобождаване на украинските политически затворници от руските затвори, акцентират от посолството.", "date": "2018.05.31", "title": "Украйна: Целта на специалните служби е да бъдат разкрити поръчителите на убийството на Бабченко"}
{"url": "https://www.faktor.bg/bg/articles/bdzh-imame-zaporirani-smetki-no-nyama-da-razprodavame-aktivi", "text": "Действително сметки на БДЖ бяха запорирани, но разпродажба на активи няма да има. Това става ясно от съобщение на пресцентъра на БДЖ. То е в отговор на медийни публикации, че кредитори са запорирали милиони на компанията и ще се разпродават 25 мотриси и 1200 вагона. Действително двама от кредиторите по Втория облигационен заем са подали иск в Софийски градски съд (СГС) за 40 млн. лв. от главница по заема срещу „БДЖ – Пътнически превози“ ЕООД и след решение на съда искът е одобрен частично в размер на 20 млн. лв. в полза на облигационерите, вследствие на което са запорирани сметки на дружеството, уточняват от пресцентъра на БДЖ. Вторият облигационен заем, който е в размер на 240 млн. лв., е взет през 2007 г. за рефинансиране на стари задължения към различни институции и за извършване на текущи ремонти на товарни вагони, като реално не е бил наложителен за извършването на дейността на дружеството. До момента остатъкът на задълженията по заема е в размер на 103 млн. лв., се казва още в съобщението на дружеството. Облигационерите са в законното си право да изискат дължими средства по съдебен път. Решението на СГС и временният запор на сметките на „БДЖ - Пътнически превози“ няма да затруднят функционирането на дружеството към настоящия момент, в случай, че бъде намерено решение на възникналата ситуация в краткосрочен план. Министърът на транспорта, информационните технологии и съобщенията Ивайло Московски е информиран своевременно за ситуацията, вследствие на което е уведомил Министерството на финансите и е поискал активиране на държавната помощ, за която има одобрение от ЕК, се посочва в съобщението. Очаква се решение от Министерството на финансите. Междувременно от БСП призоваха министър-председателя Бойко Борисов да каже какъв е планът за спасяване на БДЖ. Три месеца управляващите обикалят телевизионните студиа и казват как са извадили дружеството от фалит, а то е във фактически технически фалит, с блокирана дейност, коментира заместник-председателят на ПГ на „БСП за България“ Георги Свиленски на брифинг в парламента.", "date": "2018.05.31", "title": "Въпреки запорирани сметки, БДЖ няма да разпродава активи"}
{"url": "https://www.faktor.bg/bg/articles/turtsiya-s-shokirasht-vanshnotargovskiyat-defitsit", "text": "През април износът на Турция се е увеличил с 7.8% в сравнение със същия месец на миналата година и е на стойност близо 13.9 млрд ЩД, информира телевизионният канал NTV, цитиран от \"Фокус\" . Вносът обаче е скочил с 15.5 и е за над 20.5 млрд. ЩД. По този начин външнотърговският дефицит през април възлиза на над 6.6 млрд. ЩД, или има увеличение с 35.6% спрямо данните за април 2017-та. Съотношението износ-внос е намаляло от 72.3% през април м.г., на 67.5% през този април. За първите четири месеца на годината износът на Турция се е увеличил с 8.6% в сравнение със същия период на миналата година и е за над 55 млрд. ЩД, а увеличението на вноса е с цели 20.8% и възлиза общо на близо 82.5 млрд. ЩД. Следователно външнотърговският дефицит възлиза на близо 27.5 млрд. ЩД, или с 56.2% в повече от първите четири месеца на 2017-та. А съотношението износ-внос е паднало на 66.7%. Това са официални данни на Статистическия институт на Турция, уточнява NTV.", "date": "2018.05.31", "title": "Турция с шокиращ външнотърговски дефицит"}
{"url": "https://www.faktor.bg/bg/articles/temenuzhka-petkova-nyama-kak-borisov-i-putin-da-chertayat-na-byal-list", "text": "Най-голямата новина от срещата на Бойко Борисов и Владимир Путин в Москва е трасето от \"Турски поток\" да минава през България. Ако се стигне до реализацията на проекта, ще бъде изграден 10-километров участък от турската входна газова точка Малкочлар до компресорна станция \"Странджа\". Това разясни пред медиите в парламента енергийният министър Теменужка Петкова. Тя бе изслушана в ресорната комисия.  \"Сами разбирате, че няма как от една среща президентът Путин и премиерът Борисов да извадят по един бял лист и да започнат да чертаят трасета. Тепърва ще започна конкретните разговори на експертно ниво, разбира се, при спазването на европейските изисквания”, отбеляза Петкова пред депутатите. Запитана дали страната ни има финансова възможност да участва в такъв енергиен проект, министърът на енергетиката отговори: „Булгартрансгаз“ е в много добро финансово състояние. БЕХ също. Отчетната 2017 г. ще реализираме печалба от малко над 100 млн. лева“. Според нея с проекта за разклонение на \"Турски поток\", България ще запази водещата си позиция на енергийната карта на Европа.  \"Разговорите, които проведоха президентът Путин и премиерът Борисов, бяха в изключителен конструктивен диалог, прагматичен подход и от двете страни. Стана въпрос, че отношенията ни са поставени на изключително пазарни условия”.  Запитана дали има конкретна договореност под формата на документ, енергийният министър заяви, че не вижда по-ясна позиция и по-голям ангажимент по проекта от думата на Путин.  Енергийният министър съобщи още, че на 27 юни предсрочно ще бъде завършена и пусната в експлоатация българо-турската газова връзка.   Според енергийния министър Теменужка Петкова срещата между премиера Бойко Борисов и президента Владимир Путин е повече от успешна, защото в Русия е постигнато политическо съгласие между двете държави както за доставка на руски газ през Турция, така и за разговори в посока АЕЦ \"Белене\". На 12 юни българска делегация заминава за Брюксел, където ще представи вариантите за завой на \"Турски поток\", информира тя.  „Ако ние не се опитаме да използваме тази възможност към настоящия момент и това, с което разполагаме във връзка с проекта АЕЦ „Белене”, считаме, че би било пропускане на един шанс да гарантираме своята енергийна сигурност в дългосрочен аспект. Това да не се предприема нищо с оборудването според нас е най-негативният сценарий”, заяви още министър Петкова.   Два са най-вероятните сценария за изграждането на втора ядрена централа у нас, разкри министър Петкова пред депутатите от ресорната комисия към парламента.  Първият вариант предвижда довършване на централата със стратегически инвеститор и минимум 34% участие на България.  Вторият е изграждане на централата със заем от Русия по модел на унгарска АЕЦ, а именно - Москва отпуска заем и строи централата като в замяна прибира парите от продажбата на тока до изплащане на заема.  Петкова определи като най-лош вариант централата да не бъде построена, защото Националната електрическа компания дължи 1,1 млрд лева на държавния бюджет, които трябва да върне до 2023 г.  Министърът на енергетиката определи като невъзможен вариант държавата сама да построи втората атомна централа, защото енергетиката е задлъжняла с прекалено големи заеми и не може да си позволи да плаща още.  Бавен е и вариантът за преместване на оборудването от Белене в Козлодуй. Затова ще трябват между 7-8 години, каза Петкова.", "date": "2018.05.31", "title": "Теменужка Петкова: Няма по-ясна позиция и по-голям ангажимент към България от думата на Путин"}
{"url": "https://www.faktor.bg/bg/articles/eva-maydel-samo-sreshtu-1-evro-na-avtomobil-mozhe-da-se-spre-manipuliraneto-na-kilometrazha", "text": "„България е сред най-засегнатите страни при автомобили с манипулиран километраж. Проучвания сочат, че до 80% от автомобилите в моята страна са с фалшиви данни за изминатите километри. Това е измама на потребителите, бизнесите и проблем за пътната безопасност в България като цяло. Разходите за решаване на този проблем възлизат на 1 евро на автомобил, както посочихме днес в доклада на Европейския парламент“, заяви българският евродепутат Ева Майдел (ГЕРБ/ЕНП) по случай приетия днес доклад на Европарламента срещу манипулиране на одометрите на автомобилите.  Парламентът призовава за редица мерки за справяне с манипулирането на километражните данни за новите превозни средства, пуснати на пазара, и за тези, които вече са на пътя. Европарламентът посочва технически решения по отношение, както на хардуера така и на софтуера, които могат да бъдат вградени в превозните средства от производителя. „Манипулациите могат да бъдат спрени: практиката показа, че събирането и обменът на данни за километража, каквото има в Белгия и Холандия, например, е довело до край на фалшифициране на данни от километража на автомобилите. Нужна е законодателна инициатива, която да спре различното третиране на потребителите на автомобили и която да гарантира функционирането на единния пазар на ЕС. Призовавам Еврокомисията да предложи проектозакон, който да отрази нашите искания и предложени мерки“, добави Ева Майдел, цитирана от пресцентъра на ГЕРБ.", "date": "2018.05.31", "title": "Ева Майдел: Само срещу 1 евро на автомобил може да се спре манипулирането на километража"}
{"url": "https://www.faktor.bg/bg/articles/lukoyl-obmislya-da-stroi-kompleks-v-burgas-za-blizo-1-mlrd-evro", "text": "\"Лукойл\" планира да построи на територията на \"Нефтохим\" в Бургас комплекс за производство на полипропилен, съобщи пред деловото изданиие РБК Вагит Алекперов, президент и съсобственик на руската компания. Той нарича съоръжението \"неголям нефтохимически комплекс\" и \"модернизация на старото производство\", без да посочва размер на инвестицията. Но Евгений Дишлюк, анализатор в \"Газпромбанк\", оценява проекта на 1 милиард евро, а за реализирането му прогнозира срок от 3 години. Източник на РБК в \"Лукойл\" пояснява, че засега става дума за проучване на възможности за строителство на високотехнологични мощности за производство на не по-малко от 150 хиляди тона пропилен годишно. Сроковете и размерите на финансирането още се уточняват. В \"Лукойл Нефтохим Бургас\" вече се произвежда полипропилен - до 80 хиляди тона годишно според Андрей Костин, ръководител на информационно-аналитичния център Rupec. Другият подобен обект е в \"Ставролен\" в Ставрополския край на Русия с мощност за 100 000-140 000 тона. Костин оценява споменатия обем от 150 000 тона като \"неголям\" и смята, че те може да бъдат изнасяни в ЕС и Турция. Той също казва, че инвестицията - според това какво точно се прави на площадката в Бургас - може да се движи от \"няколко десетки до стотици милиони и милиарди евро\". Алекперов, който разговаря с РБК, след като присъства на срещата на премиера Бойко Борисов с руския президент Владимир Путин на 30 май, допълва, че \"Лукойл\" не се интересува от увеличаване на бензиностанциите си в България. В момента те са 221, съобщава \"Дневник\".", "date": "2018.05.31", "title": "\"Лукойл\" обмисля \"неголяма инвестиция\" от 1 млрд. евро в нов комплекс в Бургас"}
{"url": "https://www.faktor.bg/bg/articles/obshtestvo/zakon-i-red/apelativniyat-spetssad-dade-3-dni-na-ivancheva-da-se-zapoznae-s-materialite-po-deloto", "text": "Апелативният спецсъд даде 3 дни на задържания кмет на район „Младост” Десислава Иванчева да се запознае с всички материали по делото. Днес съдът трябваше да разгледа обжалването на нейното отстраняване, но се оказа, че заседание няма да има. Това означава, че Иванчева не е отстранена от длъжност окончателно. Следващото заседание е насрочено за 5 юни в 14 ч. Пред журналисти Иванчева беше категорична, че и.д. кмет на района ще бъде Петър Кърджилов, защото тя така иска и тя е кмет на района. „Самата Фандъкова каза, че аз съм кметът”, коментира Иванчева. Ситуацията в „Младост” юридически остава патова.", "date": "2018.05.31", "title": "Апелативният спецсъд даде 3 дни на Иванчева да се запознае с материалите по делото"}
{"url": "https://www.faktor.bg/bg/articles/2-2-mln-evro-ot-ek-za-vazstanovyavane-na-burgasko-sled-stihiynite-navodneniya-ot-minalata-godina", "text": "Европейската комисия (ЕК) предлага на България да бъдат отпуснати 2,2 млн. евро за подпомагане на страната след наводненията, засегнали Бургаския регион миналата есен. На 25 и 26 октомври там имаше силни бури и проливни дъждове, в резултат на които бяха повредени мостове и пътища, училища и болници.  Парите са част от общо 34 млн. евро, които ще бъдат отпуснати на още три страни членки, засегнати от природни бедствия миналата година - Гърция, Полша и Литва. Това уточни говорителят на Европейската комисия Маргаритис Схинас:  \"Днес Комисията предлага 34 милиона евро от фонд \"Солидарност\" на Европейския съюз, които да подпомогнат усилията за възстановяване на тези страни, както и да покрият разходите по извънредните мерки, временния подслон, операциите по разчистването и опазването на културното наследство в резултат на тези природни бедствия\".  Фондът беше създаден след тежките наводнения в Централна Европа през лятото на 2002 година. До този момент 24 европейски държави са получили помощ от него за над 5,2 милиарда евро.", "date": "2018.05.31", "title": "2,2 млн. евро от ЕК за възстановяване на Бургаско след стихийните наводнения от миналата година"}
{"url": "https://www.faktor.bg/bg/articles/balgarski-bezdomnitsi-v-italiya-zhiveem-po-zle-ot-kuchetata", "text": "Филм на германската телевизия BR разказва за ужасяващите условия, в които живеят много българи в Мюнхен. „По-зле сме от животните“, казва един от героите в телевизионния репортаж.   „Живеят като кучета, като улични песове, казват самите те. В Мюнхен бездомниците от България са много. Спят под мостовете или в парковете. Някои от тях живеят в баварската столица от над десет години. Работят като надничари срещу жълти стотинки. Сега ни взимат на обиколка из града, за да ни покажат как живеят“, четем в анонса на 7-минутния телевизионен репортаж на Bayеrischer Rundfunk (BR), излъчен във вторник в късните часове, пише Дойче веле.    Видеото започва с кадър от сградата на \"Arbeiterwohlfahrt\" - благотворителна организация в помощ на работниците. Там Саваш Тетик съветва български надничари в Мюнхен. В много от случаите става дума за хора, чието единствено притежание са дрехите на гърба им. „В България имам къща и имот. Ако там имах работа и пари, никога нямаше да дойда да живея тук“, казва Стефан Янков пред камерата на BR.   „Вижте, при нас в България приемаме добре чужденците. А тук не се отнасят добре към нас. Никой не ни помага. Тук живеем по-зле от животните. И аз искам да живея като нормален човек. Да работя, да се храня, да се къпя“, оплаква се българинът и разказва, че от 20 дни не си е сменял чорапите.    Стефан Янков говори на турски - както повечето от българските герои в този репортаж. Някои от тях живеят от 15 години на улицата. „Представете си само: хора, които работят по цял ден, по строежи или някъде другаде, са принудени да спят на улицата. Или ако имат късмет, в някой автомобил. Те нямат жилище, в което да се приберат, а на следващия ден трябва отново да станат в 6 сутринта и да отидат на работа“, казва Саваш Тетик.   Ангел Дамянов показва на журналистите мястото, където е спал последната нощ - на открито под дъжда. „Нима аз съм нещо по-различно от германците? Аз съм гражданин на ЕС, работя и плащам данъци в Германия. Нормално ли е да спя тук? Да не съм животно? Нека канцлерката Меркел да ми отговори на този въпрос“.    Бюлент Кюлюкчю, който също е част от режисьорския екип на театралния пърформънс “Tagasyl“, се надява, че покрай тяхната инициатива повече хора ще узнаят какви мъки изживяват българските надничари в Мюнхен. „Надявам се, че Баварската казарма ще отвори целогодишно. Там има легла за тези хора. Но просто не ги пускат вътре“, казва Кюлюкчю пред камерата.    В края на филма репортерите отвеждат зрителя до Райхенбахбрюке - мост, под който нощуват много хора от България. Преди време този импровизиран лагер е бил подпален от непознати лица. „В тази нощ бях просто разбит от работа. Спях като пън. А беше избухнал силен пожар. Добре, че синът ми ме измъкна от този кошмар. Всичко, което имах, изгоря. Всичко!“, разказва Георги Лазаров.   „Отгоре на моста - туристи и купонджии. А долу - мизерия. Тези хора работят и плащат данъци, но са принудени да живеят като улични кучета“, се казва в края на репортажа на BR.", "date": "2018.05.31", "title": "Нископлатени българи в Мюнхен: Живеем по-зле от кучетата, Меркел да каже защо!"}
{"url": "https://www.faktor.bg/bg/articles/plamen-georgiev-otneto-e-nezakonno-pridobito-imushtestvo-za-okolo-4-mln-leva", "text": "Незаконно придобито имущество за около 4 милиона лева е отнето от началото на годината след влезли в сила съдебни решения. Това съобщи във Велико Търново Пламен Георгиев, председател на новата Антокорупционна комисия, който участва в заседанието на Областния обществен съвет за противодействие на корупцията.  Запорираните незаконно придобити имоти за първите пет месеца на годината са за десетки милиони. В съда са внесени искове за над 3 милиарда лева, посочи Пламен Георгиев. Той заяви, че продължават проверките за незаконно облагодетелстване на магистрати. \"Това наистина е трудно – да събереш годни доказателства. Скоро очаквайте да има резултати и по тази линия във връзка с корупция на магистрати\". Георгиев не посочи по колко случая се работи.  По повод влизането на държавни агенти под прикритие в частни фирми, които да следят за корупционни практики, председателят на Антикорупционната комисия коментира пред БНР: \"Вариантът е наистина да имаш хора, които да ти дават информация отвътре. Ако в крайна сметка няма такива агенти, откъде ще се получава информация за корупция?\"", "date": "2018.05.31", "title": "Отнеха незаконно придобити имущества за 4 млн. лева, запорирани са имоти за десетки милиони"}
{"url": "https://www.faktor.bg/bg/articles/uikendat-idva-s-poroi-kakvo-shte-e-vremeto-prez-yuni", "text": "Изпращаме една много топла пролет, по-топла от обичайното и с малко повече валежи от нормалното. Лятото настъпва буквално след часове. Това каза климатологът доц. Георги Рачев, цитиран от Novini.bg. Имаше доста дни през втората половина на май, в които имаше типично летни температури. Очаква ни и такова лято – по-топло от нормалното, с около 1-2 градуса по-висока температура от средната за жминалата година. Валежите ще бъдат типично летни, с много петнист характер, посочи доц. Рачев. Очаква се юни месец да бъде по-топъл и с валежи над нормата, а той по принцип е един от двата месеца, в които над по-голямата част от България пада максимумът на валежи във вътрешногодишното разпределение. Очакват ни сериозни валежи още от събота, неделя и понеделник – с типичния петнист, пороен характер. През следващата седмица въздушната маса ще бъде неустойчива и при всички положения на много места ще паднат валежи, като валежите ще се местят от запад на изток, заяви климатологът. По думите му, през юни минималните температури ще са около 10 градуса, а максималните ще бъдат между 30 и 35 градуса. Напълно възможно е поне четири дни в месеца да има градушки. Те са типични за западната половина от България, отбеляза доц. Рачев. Той съобщи, че като дългосрочна прогноза юли месец се очертава да е с нормална температура и по-малко валежи от нормалното, а август - малко по-топъл, но и малко по-влажен. Средноклиматично погледнато за лятото, Западна България ще бъде по-дъждовна, с повече облаци и повече влага в сравнение с Източна България, където се очаква много повече слънце и по-сухо време, каза още доц. Георги Рачев.", "date": "2018.05.31", "title": "Уикендът идва с порои, юни - между 30 и 35 градуса и валежи над нормата"}
{"url": "https://www.faktor.bg/bg/articles/stara-zagora-smeni-turskite-imena-na-838-mestnosti-myuftiystvoto-se-oplakva-ot-nov-vazroditelen-protses", "text": "Общинският съвет в Стара Загора е решил днес да преименува 838 местности, които сега носят турско-арабски имена. Решението е било прието с 39 гласа \"за\", 2 – \"против\", 4 – \"въздържал се\". Това съобщиха днес от ВМРО, чиито общинари заедно със съветниците от \"Атака\" и Националния фронт за спасение на България са инициатори на промяната. Срещу решението са гласували единствено представителите на ДПС в съвета. Реакцията на Главното мюфтийство не закъсня. В декларация оттам изразиха \"сериозни притеснения\" и обявиха, че това представлява \"нарушение на достиженията на правото в съвременна Европа и демократизацията в България след размирните периоди и \"студената война\". \"Това начинание е своеобразен \"Възродителен процес\", който този път засяга не имената на хората, а имената на обектите и географските местности. Това е политическо нахлуване в естествената територия на езика и има негативно отражение върху религиозната и етническата толерантност на мултикултурното общество в България\", се казва в декларацията на мюфтийството. Още през 2014 г. по предложение на общинските съветници от ВМРО и \"Атака\" общинският съвет в Стара Загора решава да бъдат преименувани всички местности с турско-арабски имена в 51 населени места на територията на общината. През миналата година временна комисия, включваща представители на ГЕРБ, НФСБ, \"Атака\", ВМРО и Реформаторски блок, започва работа по обследване на местностите и търсене на най-подходящи нови имена. \"В хода на работата си членовете на комисията са се натъкнали на множество неразбираеми за съвременниците наименования, част от тях се оказали смесица от турско-арабски и стари български думи. Сред тях например е словосъчетанието \"съборената кюприя\", което в буквален превод означава \"събореният мост\", се посочва в съобщението на ВМРО. Посочва се, че са запазени топонимите с корен от езика на траките, сред тях е и аязмо (лечебен извор). При изготвянето на списъците, които вече са предоставени на селските кметове, е \"използвана експертизата на дългогодишни университетски специалисти – османисти\", отбелязват националистите. Част от старите имена са преведени буквално, други са по аналогия, трети са изцяло нови. Списъкът със сменени имена е от 116 страници и е публикуван на сайта на общината. Сред тях са например местността Чаплака, която вече ще се казва Голото, Халваджи бунар ще е Халваджийски кладенец, Калпазан баир ще бъде Ялов рид, Бейска кория ще бъде Чорбаджийска гора, Ахмед баир - Антонов рид. Карталско дърво ще е вече Орлово дърво, Сърдаревото ще е Пъдаревото. На практика всички кории ще бъдат горички, променя се дори популярната и на български дума баир с рид. \"Периодичните опити на местните власти да променят географски наименования с мюсюлманско-турско изражение или асоциация с български е повод за сериозно безпокойство сред мюсюлманската общност в България\", заявиха от Главното мюфтийство. Според тях официално изложените мотиви за промяната са \"абсурдни и дори смешни\", а трудното произношение на наименования не са основание за промяната им. \"Всички знаем, че основният мотив е друг. А именно, че топонимиите са турско-арабски и те трябва да се заличават, не бива да има нищо, което да напомня исляма в територията на общината\", смятат от мюфтийството. \"Независимо каква е религиозната и етническата принадлежности, всички сме равна съставна част на това общество. Да се заличават имена поради небългарския произход на топонимиите и географските обекти не подхожда на държава като България, която се афишира в Европа и света като мултикултурна и многообразна страна, и по-важното - това е престъпление срещу съвместния начин на живот. Силно вярваме, че ще се върне от тази грешка\", настояват от мюфтийството. Те отбелязват, че повечето от тези географски обекти никога не са имали други имена в историята. \"Наименованията не се считат и за чужди, както твърдят членовете на комисията. Те никога не са били чужди, те са наши - български, принадлежат на тези земи и общата ни история от векове наред. И точно тези особености на топонимиите отразяват богатството и красотата на българския език\", се посочва в декларацията. Според мюфтийството опитите на местните съвети да приемат \"спорни решения по исторически въпроси, представлява избирателно четене на историята\". Това също така означавало отричане и опит за заличаване на историята. \"Смяната на наименованията показва, че нивото на расизма и нетолерантността спрямо всичко, свързано с мюсюлманите, са в много критични стойности. Този процес е изключително опасен и може да провокира нова разделителна линия в обществото, което тепърва лекува раните си от така наречения възродителен процес\", коментират още от ръководството на мюсюлманската вероизповедание.", "date": "2018.05.31", "title": "Стара Загора смени турските имена на 838 местности, мюфтийството: това е \"нов възродителен процес\""}
{"url": "https://www.faktor.bg/bg/articles/mladezhi-otselyaha-po-chudo-padnaha-s-kola-v-20-metrova-propast-v-blagoevgrad", "text": "Младеж на 26 г. и спътничката му – момиче на 19 г., са с леки наранявания, след като колата им излетя от пътя и падна по таван в 20-метрова пропаст в Благоевград, предаде БГНЕС. Инцидентът стана към 14:30 ч. днес по пътя за парк Бачиново. На излизане от остър десен завой колата се отклонява наляво, качва се върху тротоара, минава през клоните на дърво и се преобръща по стръмния скат, за да падне на нивото на р. Бистрица. Водачът и спътничката му са приети в Спешно-приемно отделение на МБАЛ-Благоевград с леки наранявания, младежът по главата и тялото. След час и половина престой са освободени за домашно лечение. На 26-годишния водач е съставен акт за движение с несъобразена с пътните условия скорост, пробата му за алкохол е отрицателна.", "date": "2018.05.31", "title": "Младежи оцеляха по чудо след полет с кола в 20-метрова пропаст край Благоевград"}
{"url": "https://www.faktor.bg/bg/articles/bezhanska-drama-v-harvatiya-ima-strelba-i-raneni", "text": "Деветима души са били ранени, след като полицията в Хърватия е открила стрелба по микробус, превозващ 29 главно афганистански и иракски мигранти, които са пробвали да щурмуват с буса преграда след влизането си в ЕС от Босна. Това съобщиха от местната полиция, цитирана от \"Ройтерс\". Две деца са в тежко, но стабилно състояние, а останалите са по-леко ранени след катастрофата, която е станала през нощта близо до югоизточния град Задар. Полицията е поставила преградата на пътя с цел спиране на микробуса, след като той влязъл нелегално в страната, уточни хърватската полиция. Шофьорът, смятан за босненец, е избягал, като се издирва. \"Шофьорът не е спрял след няколко предупреждения. Той накрая е преминал през преградата и е карал към полицаите. Полицейската реакция беше оправдана. Те бяха принудени да открият огън, защото животът им е бил в опасност\", разясни събитията полицейският началник на Задар.  Основният маршрут през Балканите, през който преминаха повече от 1 млн. мигранти и влязоха в Европейския съюз през 2015 г., беше затворен през 2016 г. след споразумение между ЕС и Турция. Но хиляди влязоха през тази година през нов маршрут, отворен от трафиканти, който минава от Гърция през Албания, Черна гора, Сърбия, Босна и Хърватия. Хърватия е най-младият член на ЕС, която се присъедини през 2013 г. Босна кандидатства за членство. Босненската и хърватската полиция арестуваха десетки трафиканти в няколко операции през последните месеци. Властите в Босна обявиха тази седмица, че около 5000 мигранти са влезли в страната през тази година. Граничната полиция е засилила контрола по дългата 1000 км граница.", "date": "2018.05.31", "title": "Бежанци нахлуха в Хърватска, полицията откри огън по тях"}
{"url": "https://www.faktor.bg/bg/articles/merkel-evroto-e-nay-dobpata-gapantsiya-na-evpopa-za-zapazvane-na-mipa", "text": "Гepмaнcĸият ĸaнцлep Aнгeлa Mepĸeл oтпpaви пpизив зa зaпaзвaнe цeлocттa нa eвpoзoнaтa, oпpeдeляйĸи oбщaтa вaлyтa ĸaтo \"нaй-дoбpaтa гapaнция\" нa Eвpoпa зa зaпaзвaнe нa миpa, ĸoйтo ce пoддъpжa cлeд Bтopaтa cвeтoвнa вoйнa. Дoĸaтo пoлитичecĸaтa ĸpизa в Итaлия paзтъpcвa cвeтoвнитe пaзapи и зa втopи път пpeз пocлeднoтo дeceтилeтиe пocтaвя въпpoca дaли 19-члeнният вaлyтeн cъюз мoжe дa oцeлee, Mepĸeл изпoлзвa cлyчaя, зa дa зaщити eвpoтo. \"Kaĸвo e Eвpoпa? Eвpoпa e oбeщaниe зa миp. Eвpoпa пaзи тoвa oбeщaниe в пpoдължeниe нa 7 дeceтилeтия - нaй-дългият миpeн пepиoд в иcтopиятa й. Haшaтa oбщa вaлyтa, eвpoтo, ĸoeтo чecтo ce диcĸyтиpa в мнoгo тexничecĸи тepмини, e нaй-дoбpaтa гapaнция, чe мoжeм дa пpoдължим c тoвa\", зaяви ĸaнцлepът пpeд cтyдeнти в пopтyгaлcĸия гpaд Πopтo. Гepмaнcĸият дъpжaвeн лидep бeшe пecтeлив в ĸoмeнтapитe зa пoлитичecĸaтa ĸpизa в Итaлия и възoбнoвeнитe oпaceния, чe вaлyтнaтa ĸpизa в eвpoзoнaтa мoжe дa ce въpнe. Πoявaтa й зaeднo c пopтyгaлcĸия пpeмиep Aнтoниo Koщa e чacт oт ycилиятa дa ce пpeoдoлee нapacтвaнeтo нa пoпyлиcтĸaтa тpeвoгa, ĸoятo e в ocнoвaтa нa итaлиaнcĸия ĸoнфлиĸт, ĸaтo ce cтигнe диpeĸтнo дo eвpoпeйcĸитe гpaждaни. Cиcтeмнитe пapтии в Eвpoпa ce бopят cpeщy aнтиcиcтeмнитe и тexнитe идeи, нacoчeни cpeщy cтaтyĸвoтo. Ho идeитe нa пoпyлиcтитe нaбиpaт вce пo-гoлямa пoпyляpнocт cpeд eвpoпeйcĸитe oбщecтвa. Дoĸaтo ĸoлeгитe й миcлят зa дългoвeтe в EC, тя ce фoĸycиpa въpxy пo-гoлямaтa eвpoпeйcĸa ĸapтинa Mepĸeл пpeдпpиe нeтипичнo двyднeвнo пътyвaнe дo Πopтyгaлия - дъpжaвa, ĸoятo бe пopaзeнa oт ĸpизaтa в eвpoзoнaтa и cтaнa eдин oт пъpвитe пoлyчaтeли нa cпacитeлнa пpoгpaмa, cлeд ĸaтo ce cъглacи дa нaмaли зaплaтитe и пyбличнитe paзxoди. Лявoтo пpaвитeлcтвo нa Koщa oбaчe cлoжи ĸpaй нa мнoгo oт тeзи пoлитиĸи, зaличaвaйĸи пpoгpaмaтa зa иĸoнoмии, пoдĸpeпeнa oт Mepĸeл и нeйнитe cъюзници. Maĸap пopтyгaлcĸaтa иĸoнoмиĸa дa изглeждa в дoбpa фopмa, oчeвиднo двaмaтa лидepи имaт ĸaĸвo дa oбcъдят.", "date": "2018.05.31", "title": "Меркел: Еврото е нaй-дoбpaтa гapaнция нa Eвpoпa зa зaпaзвaнe нa миpa"}
{"url": "https://www.faktor.bg/bg/articles/borisov-na-nay-tezhkoto-myasto-sme-v-evropa-imame-ogromna-suhopatna-i-morska-granitsa-s-turtsiya", "text": "Трябва да продължим усилията за приобщаването на страните от Западните Балкани, сега има политическа воля за това. Това каза министър-председателят Бойко Борисов по време на срещата си с постоянните представители на правителствата на държавите-членки на ЕС у нас.  Премиерът определи срещата на върха ЕС-Западни Балкани в София като много успешна, защото всички държави членки са се убедили в необходимостта от евроатлантически път на страните от региона. Темата за миграцията беше посочена от българския премиер като въпрос, по който Европа трябва да реагира гъвкаво. \"На най-тежкото място сме в Европа - имаме огромна сухопътна и морска граница с Турция. Имаме преградно съоръжение, харчим не малко пари, но гарантираме външната граница на ЕС\", каза Бойко Борисов. Той подчерта, че е необходимо решение с ясни правила за мигрантите и че всеки, който влиза в Европа, трябва да го прави по законния начин, през гранично-пропускателен пункт. Министър-председателят Бойко Борисов информира дипломатите на страните от ЕС за разговорите, водени при последните му визити в чужбина.", "date": "2018.05.31", "title": "Бойко Борисов: На най-тежкото място сме в Европа - имаме огромна сухопътна и морска граница с Турция"}
{"url": "https://www.faktor.bg/bg/articles/andrey-raychev-rusnatsite-sa-tezhko-obideni-posreshtnaha-studeno-borisov", "text": "Руснаците са тежко обидени. Ние видяхме поведение на тежко обидени хора. Получихме студена реакция и причината се казва Росен Плевнелиев. Тази цена плащаме сега. Този кратък коментар по повод срещите на Борисов с президента Путин и премиера Медведев направи по БНТ  социологът Андрей Райчев. Според Райчев е налице сложна ситуация в отношенията с Русия и тя е психологически сложна. Главното, базовото е пукнатината, която се появи между Съединените щати и Европа.  Нашият премиер се опита да се впише в посредническа роля, макар и лидер на малка страна, да се окаже подходящият човек в един предварителен диалог. От руска страна имаше много ясна студенина, добави Райчев. Според политолога Антоний Гълъбов, който също бе гост в студиото на БНТ, е важно, че България има шанса да се върне в енергийната тема с отношенията с Руската федерация в по-добра позиция. По думите му Русия е готова да икономизира братските чувства с България.", "date": "2018.05.31", "title": "Андрей Райчев: Руснаците са тежко обидени, посрещнаха студено Борисов"}
{"url": "https://www.faktor.bg/bg/articles/podhodat-na-donald-tramp-kam-severna-koreya-mozhe-da-ima-razrushitelni-rezultati", "text": "Подходът на американския президент Доналд Тръмп към Северна може да има разрушителни резултати, предупреди бивш японски дипломат, който е водил преговори с предишния режим в Пхенян. Става въпрос за Хотиши Танака призова Вашингтон да разбере важността на доверието в азиатската култура, докато се опитва да убеди севернокорейците да се откажат от ядрените си оръжия, съобщи „Гардиън“. В Токио бившият японски дипломат посочи, че за азиатците изграждането на доверие е от първостепенно значение. Съединените американски щати обаче понякога използват своята сила във воденето на преговори и това може да отблъсне Ким Чен-ун. Вашингтон и Пхенян водят преговори към този момент за организирането на среща между Доналд Тръмп и Ким Чен-ун.  Междувременно американският президент добре се забавлява. Той прие в Овалния кабинет американската риалити звезда Ким Кардашиян. Двамата са обсъдили реформата в системата на затворите, както и евентуално помилване на 63-годишна жена, която излежава доживотна присъда. За срещата Тръмп съобщи в Тwitter. Там той публикува снимка с Кардашиян. „Прекрасна среща с Ким Кардашиян днес, говорихме за реформата в затворите и произнасянето на присъди“, написа американският президент. Срещата не е била планира в работния график на Тръмп. По информация на телевизия CBS Кардашиян е помолила Тръмп да помилва 63-годишната Елис Мари Джонсън, която е с доживотна присъда без право на предсрочно освобождаване за престъпление, извършено без употреба на сила, свързано с наркотрафик, което тя извършила за първи път. Жената е в затвора от над 20 години. Кардашиян е трябвало да обсъди въпроса и със старши съветника на Тръмп, неговия зет Джаред Къшнър, който отговаря за реформата в затворите. За резултатите от срещата обаче липсват подробности, няма съобщение нито от президента, нито от медиите, нито от риалити звездат", "date": "2018.05.31", "title": "Подходът на Тръмп към Северна Корея може да е с разрушителни резултати"}
{"url": "https://www.faktor.bg/bg/articles/novini/balgariya/tsvetanov-borisov-se-starae-da-zashtiti-natsionalniya-interes-i-ne-bi-iskal-da-izleze-ot-ramkata-na-es", "text": "\"Времето ще покаже дали посещението е било успешно, или не. Разбира се, опозицията винаги критикува и казва на черното бяло\",  заяви председателят на ПГ на ГЕРБ Цветан Цветанов.  \"Борисов се старае да защити националния интерес и не би искал да излезе от рамката на ЕС. Това, което направи Борисов за коментара за \"Южен поток\", той се извини. Той в момента говори за евентуална тръба, която да бъде до България\", коментира той.  \"В момента има два реактора, които са платени от държавата и трябва да се вземе решение. Трябва да защитим националния интерес. Проектът за Белене е на стойност около 20 милиарда лева. Трябва да е ясно дали този проект ще се случи, без национална гаранция. Това ще бъде политически дебат, който ще се води в следващите две седмици за отпадаме на мораториума и да водим преговори с потенциални купувачи\", посочи още Цветанов.", "date": "2018.05.31", "title": "Цветанов: Борисов се старае да защити националния интерес и не би искал да излезе от рамката на ЕС"}
{"url": "https://www.faktor.bg/bg/articles/novini/balgariya/patnitsi-bez-proverka-v-mvr-ne-sa-reshili-kak-shte-nakazhat-granichnite-sluzhiteli-na-letishte-sofiya", "text": "Няколко месеца след като беше установено, че има пропуск в граничния режим на летището, все още в МВР не са решили колко, кои и как ще бъдат наказани. Две различни служби направили инспекция по случая, при който без да бъдат проверени, в страната бяха допуснати пътници от полет от Париж, каза вътрешният министър Валентин Радев, цитиран от БТА. Това е причината за поредно отлагане на финалното решение за наказанията. Случаят e от края на март. Причината за това, да бъдат допуснати пътници, е неспазване на правилата и небрежност, но не е било умишлено, посочи той. Осем души ще бъдат наказани, но все още не е ясно как. Визите за Америка за българи можело да отпаднат след като отказите от 13,5 на сто паднат под 5 процента, уверили Радев американските власти на среща преди дни. Утре ще бъдат разпределени парите за помощи на пострадалите при силните дъждове в региона на Плевен този месец. От началото на годината намалява броят на катастрофите със загинали, но пък пострадалите са повече, отчете министърът.", "date": "2018.05.31", "title": "Пътници без проверка: В МВР не са решили как ще накажат граничните служители на Летище София"}
{"url": "https://www.faktor.bg/bg/articles/komisiyata-po-energetika-shte-umuva-po-doklada-na-temenuzhka-petkova-za-restarta-na-proekta-aets-belene-1", "text": "Комисията по енергетика ще разгледа доклада на министъра на енергетиката Теменужка Петкова за рестарта а проекта АЕЦ „Белене“. Това се посочва в дневния ред на заседанието на комисията. Голямо умуване ще падне как да го възкресят и да ни убедят, че е прекрасен, какъвто очевидно не е.  През март със срок до 30 юни парламентът възложи на енергийния министър да изготви доклад с конкретни предложения за реализация на проекта. Той беше одобрен от Министерски съвет и внесен в Народното събрание.  Правителството определя като най-работещ сценария за реализацията на проекта. При „зелена светлина“ от парламента ще бъде започната процедура за избор на стратегически инвеститор за АЕЦ „Белене“. Ще бъде направена и оценка колко струват активите. Досега интереса си са заявили китайска и френска компании. След посещението на премиера Бойко Борисов в Кремъл стана ясно, че и Русия има готовност да се върне към строителството на АЕЦ „Белене“ Заседанието ще се проведе от 14.30 часа в зала „Изток“.", "date": "2018.05.31", "title": "Комисията по енергетика ще умува по доклада на Теменужка Петкова за рестарта на АЕЦ „Белене“"}
{"url": "https://www.faktor.bg/bg/articles/reytingat-na-erdogan-se-srina-v-navecherieto-na-izborite", "text": "Популярността на президента на Турция Реджеп Ердоган през май отбеляза спад за първи път след неуспешния опит за преврат. Това показват данни на маркетинговата компания Metropoll, цитирани от турски медии. Според публикуваните данни, Ердоган се радва на 46.3% одобрение от избирателите, докато одобрението към заявилите се като негова опозиция партии е 47.8%. Спадът при одобрението на турския президент е с 3.4% на месечна база. За последен път понижение на рейтинга на президента Ердоган в Турция е било регистрирано през юни 2016 година в навечерието на опита за преврат.След него обаче 67.7% от избирателите са изразили подкрепата си за него. Както е известно ,на 24 юни предстоят предсрочни парламентарни избори в Турция. Ситуацията обаче не е благоприятна за управляващата партия и президента, твърдят турски експерти. Обезценяването на турската лира и инфлацията са основните проблеми през икономиката на страната в последните месеци.", "date": "2018.05.31", "title": "Рейтингът на Ердоган стремително се срива в навечерието на изборите"}
{"url": "https://www.faktor.bg/bg/articles/novini/svyat/ekspert-novoto-pravitelstvo-v-italiya-shte-bade-dyasno", "text": "Има две версии за развоя на събитията в Италия. Едната е, че Лигата би искала да отиде на нови избори, където се надява да вземе по-голям процент и да остане в коалицията с Берлускони. „Най-доброто решение, за момента, би било да отстъпят от номинацията на Пауло Савона и да предложат друг министър. Ще видим дали това ще стане, или наистина Салвини, както е мнението на повечето политолози, е искал да доведе до криза“.  Това каза за предаването „12+3“ по „Хоризонт“ на БНР Даниела Пенкова – икономист и председател на фондация „Документални“, която се занимава с превод на документални филми на социална тематика. Ако Лигата и „Пет звезди“ се явят заедно на изборите, те могат да получат много висок резултат, смятат те. Салвини и Берлускони вече са работили добре заедно, отчете тя. Лигата би взела по-висок процент и самостоятелно: \"При всички положения новото правителство ще бъде дясно. Дали ще бъде коалиция \"Пет звезди\" – \"Лига\", или ще бъде отново Берлускони, предстои да видим\". \"Ако европейските леви партии продължават да водят десни политики, трудно ще видим алтернатива на популистките партии, които всъщност са изцяло десни\", смята тя.  \"Можем само да се надяваме да се появят истински леви партии. В Италия имаше такава, но на изборите взе само един процент. Проблемът с липсата на капитал зад гърба на левите партии се усеща много силно, тъй като им е много трудно да изплуват, след като нямат поддръжката на медиите, нямат финансовите възможности, за да се представят с техните програми\". Повечето партии излизат с предимно леви предизборни послания, но икономическите мерки в програмите им са десни, отчете тя. Популисткото правителство в Италия предлага най-десните мерки в последните 20 години, за които дори Ренци и Берлускони не са се замисляли навремето.  \"Италия има огромен външен дълг – 2,3 трилиона евро. В момента, в който се вдигат лихвите по всички държавни облигации, това означава една огромна тежест за Италия. Италия винаги е имала един първичен бюджетен излишък вече 27 години. На теория трябваше да си изплати една част от дълговете. Вместо това, те се увеличават. Дългът е толкова голям, че в крайна сметка лихвите, които се п лащат по него, водят до един бюджетен дефицит\".", "date": "2018.05.31", "title": "Експерт: Новото правителство в Италия ще бъде дясно"}
{"url": "https://www.faktor.bg/bg/articles/novini/svyat/tsveta-karayancheva-sega-kogato-ikonomikata-na-es-e-v-podem-nie-tryabva-zaedno-da-obsadim-i-podgotvim-pravila-za-konkurentsiyata", "text": "Защитата на конкуренцията и на свободната инициатива е немислима без обединените усилия на ЕС и на всички негови държави членки, заяви председателят на Народното събрание Цвета Караянчева в приветствието си към участниците в Европейския ден на конкуренцията, съобщиха от пресцентъра на парламента. Форумът, който е организиран от Комисията за защита на конкуренцията, е едно от събитията в рамките на Българското председателство на Съвета на ЕС.     Ние показахме, че можем да работим заедно в името на нашите общи цели, и както институциите на ЕС, така и тези на неговите държави членки, реагирахме решително и предприехме адекватни мерки за противодействие на последиците от световната финансова криза, която засегна Европа, е отбелязала Цвета Караянчева.  Сега, когато икономиката на ЕС е в подем, ние трябва заедно да обсъдим и подготвим правила, които да гарантират честно и справедливо съревнование между предприятията и качествен контрол за спазване на принципите на лоялната конкуренция през следващите години, е заявила тя.     Председателят на парламента е посочила, че особено внимание трябва да бъде отделено на дискусиите за правомощията на националните органи за защита на конкуренцията, които са призвани да гарантират по-висока ефективност в правоприлагането и за ролята на органите за защита на конкуренцията в сектора енергетика, в който през последните десетилетия се осъществява постепенен преход от монопол към свободен пазар.     Основно изказване в рамките на Европейския ден на конкуренцията е направила европейският комисар по конкуренцията Маргрете Вестагер. Във форума са участвали представители на Европейската комисия, на националните органи по конкуренция на страните членки на ЕС, както и на ведомства от държави, с които Комисията за защита на конкуренцията има дългогодишни отношения на сътрудничест", "date": "2018.05.31", "title": "Цвета Караянчева: Сега, когато икономиката на ЕС е в подем, ние трябва заедно да обсъдим и подготвим правила за конкуренцията"}
{"url": "https://www.faktor.bg/bg/articles/tsvetanov-shte-prisastva-na-tarzhestveniya-miting-zarya-vav-vratsa-v-pamet-na-zaginalite-za-svobodata", "text": "Председателят на ПГ на ГЕРБ и зам.-председател на партията Цветан Цветанов ще присъства на концерт, посветен на 142 години от подвига на Христо Ботев и неговата чета. Той ще се проведе в Драматично-кукления театър във Враца на 1 юни 2018 г. (петък) от 19:30 часа. В 21.00 часа на площад \"Христо Ботев\" Цветанов ще присъства и на тържествения митинг-заря в памет на загиналите за свободата на България, съобщават от пресцентъра на ГЕРБ.", "date": "2018.05.31", "title": "Цветанов ще присъства на тържествения митинг-заря във Враца в памет на загиналите за свободата"}
{"url": "https://www.faktor.bg/bg/articles/politika/na-vseki-kilometar/antikomunist-napisa-istoriya-na-bkp-1919-1989", "text": "„Историята ще бъде добра към мен, защото аз възнамерявам да я напиша!“                                                                                                                                    Чърчил В Държавната агенция на архивите се намират безценни материали – на разположение на изследователите – които вече закъсняват с изваждането им на бял свят, както и с техния анализ и тълкуване. Става въпрос за Колекцията с протоколи на Политбюро и Централния комитет на БКП (сайт \"Протоколи и решения на Политбюро на БКП (1944–1989)\"), която е  изключително важен източник за близката история на България. Там също се съхраняват полицейските архиви от 1923 до1944 г. По сведения на доцент д-р Мартин Иванов, председател на Държавна агенция „Архиви“ (март 2011 - август 2013 г.), дейността на Политбюро е отразена на 73 910 листа, а стенограмите от пленумите на ЦК на БКП обхващат други 84 803 страници. Общият архивен масив, публикуван през 2012 и през 2013 г. на сайта, достига почти 212 хиляди страници, включително новооткрити над 60 000 страници с протоколи. CAVEAT: при ползване на Протоколите на Политбюро особено внимание трябва да се обръща на описанието на архивната единица в Каталога, понеже то невинаги отразява дневния ред на заседанието или главната точка на решенията. Така под „поздравление до братска социалистическа партия в Латинска Америка или назначение на ръководител на едно от хилядите ТКЗС-та“ може да се крие действително важно решение, което не е споменато в описанието на архивната единица. Конспирация дори и когато си на власт? Крайно ценни са и съществуващите фондове в ДАА, посочени тук в Библиографията, както и тези в МВнР, МВР и БАН. Към мемоари, спомени и друга подобна литература остават в сила условностите, с които професионалният историк обикновено се съобразява: оставилият спомени много рядко само хроникира и отбелязва събития, без да ги оцвети със собствените си съждения по повдигнатите въпроси (което също е интересно, но по други причини). Ако е участник в събитията, които описва, мемоаристът по правило избягва цялата истина или поне я изкривява. Мемоарите на живи свидетели са по-малко меродавни, отколкото на починали лица. Данните за дейността на БРСДП (т.с.) от 1891 до 1919 г. се намират в повечето популярни издания, които се занимават с историята на БКП в нейния най-ранен период. По-малко познати са събитията около основаването на Коминтерна и работата на българските комунисти в него, особено в годините 1919-1936. Rothschild (1959) е особено ценен за този период, тъй като авторът е ползвал богатите архиви на Коминтерна и неговите издания, главно Инпрекор (Inprecorr на английски, Inprekorr на немски, 1921 - 1936?) – Списание за международни новини и теоретични изследвания – също публикуваните съобщения, брошури, протоколи от конгресите на Коминтерна и отделни трудове, издавани в Западна Европа през годините 1920–1935. Част от тези архиви са в Хага, Холандия, и в САЩ. Български и съветски издания (на руски език) за тези години са далеч по-малко меродавни. Те са съставяни от казионни чиновници под строгия надзор на българската и съветската комунистическа партия и се подчиняват на партийните изисквания за представянето на събитията, както и за споменаваните дейци в момента и по време на публикациите. Правилото при използване на подобни антологии е – колкото по-ранно е изданието, толкова е по-вярно фактологически. Едно и също събитие се представя по различен начин в по-късни издания, като лесно се заличават участници в събитията, които по време на публикациите не се ползват с доверието на Партията.  Забележки от този характер важат за всички съчинения, занимаващи се с историята на БКП, публикувани по време на комунистическия режим. И не само тогава, и не само за партийни издания, но и за исторически изследвания от общ характер, учебници, енциклопедии, т.нар. многотомна „История на България“ и статиите, публикувани в исторически антологии, журнали, годишници и издания, предназначени не само за специалисти, но и за широката публика.  Съществува обаче многобройна и качествена историческа литература по въпросите, свързани с историята на БКП, издавана в страни извън България – главно в САЩ и Великобритания. До 1989 г. тя не е била  лесно достъпна, но дори през последните 28 години – период, през който формалната забрана на публикации, неодобрени от Партията, вече не е в сила – българските историци явно не са проявили особен интерес към ползването ѝ. Пропуск и голяма грешка. Проблемите за мълчанието, засягащо американските и английските изследвания по българските въпроси, са многобройни. Накъсо, те се състоят в трите „НЕ“-та: НЕзнание за съществуването им (България по времето на комунизма беше затворена отвътре и заключена отвън), НЕжелание да бъдат използвани (включително формални забрани относно достъп и ползване на извори и източници), НЕвежество (липса на езикова подготовка: не всички историци владеят чужди езици). За периода до ноември 1989 г. историографията традиционно се е създавала в държавната Академия на науките (БАН) и държавните университети.   Но положението и в момента не е много обнадеждаващо. В съвременна България от 2018 г. статутът на голямото мнозинство (99%?) професионални историци е казионен: те са заплащани от държавата, за да преподават в училища и университети, както и да създават (квази?, псевдо?) исторически произведения. Преподавателите – учители, доценти и професори – и членовете на издържани от държавата академии и агенции са фактически административни чиновници и техните произведения, външно наподобяващи легитимна историческа продукция, са по горните причини със съмнителна стойност. Това особено личи и се налага при писането на учебници за средното образование. БАН е на държавна издръжка и е препълнена – особено в хуманитарните дисциплини – с кадри, останали отпреди Прехода. Един  от академиците – сега получаващи заплати, изравнени с тези на депутатите – е член на БКП от 1958 г., от 1973 г. завежда отдел „Пропаганда и агитация“ при ЦК на БКП, секретар на ЦК от 1976 до 1988 г., инициатор на Насилието срещу турците и носител на орден „Георги Димитров“. Друг академик, който е бил заместник-председател на БАН (1996 – 2007) и заместник-директор на Института по история и на Единния център по история на БАН (1973–1978), професор по история в СУ, от 1972 г. е лейтенант и инспектор четвърта степен във Второ главно и в Шесто главно управление на Държавна сигурност. Трети академик, професор и доктор на историческите науки, директор на Института по история към БАН (1993–2013), е секретен сътрудник на Първо главно управление на Държавна сигурност, вербуван през 1981 г. Деканът на историческия факултет от 2007 до 2015 г. (заместник-декан от 2003 до 2007 г.) и професор в Софийския университет „Св. Климент Охридски” от 1982 г., е бил щатен служител в Първо главно управление на Държавна сигурност от 1983 г., а  от 1987 г. старши разузнавач в отдел 14 ПГУ ДС. Той се занимава главно с писане на учебници и учебни помагала. Изобилието на агенти и доносници на Държавна сигурност, както и на щатни чиновници в МВР или МО, сътрудници на ДС и РУМНО в хуманитарните дисциплини, особено в историческите науки, археологията, политологията и социологията, не проличава от вече разкритите имена от Комисията по досиетата, понеже тя разследва и разкрива имената само на тези, които са били на ръководни длъжности. Преподавател, учител, доцент или професор, който не е бил ректор или декан, както и научен сътрудник от БАН, който не е заемал ръководно място: директор или заместник-директор на институт и т.н., по съществуващия закон не подлежи на разследване и разкриване. Нито на починалите. Свързаните по един или по друг начин с ДС или РУМНО историци и други хуманитаристи по всяка вероятност са хиляди. Университетите са държавни или са субсидирани и разрешени от българската държава. Държавата съвсем не е анонимна, нито играе ролята на обществен арбитър, понеже тя се олицетворява от политическата партия, която властва в момента. С незначителни отклонения главните партии, които са се изредили в управлението на страната през последните 28 години след номиналното падане на комунизма, са все още свързани с комунистическото минало, ако не и негова функция. Комунизмът е жив и здрав, бодър, весел и щастлив, приемничката на БКП, сега наричаща се БСП, води летоброенето си от 1891 г. Наскоро тя бе събрана на своя 49-и конгрес и се опита да присвои Бузлуджа – лобното място на Стефан Караджа – за свои партийни цели като светинята на българския социализъм.  БКП е управлявала България 45 години през миналия век и 13 години от изминалите 28 след ноември 1989 г. В проведените след 1989 г. избори 15 години тя е имала свой президент и е била първа или втора политическа сила с изключение на изборите през 2001 г., когато е била трета. Позициите ѝ във властта са разклатени, но все още мощни. Доминацията ѝ в стопанството и финансите е неоспорима, а в съдебната система и в областта на културата и образованието – почти непокътната. При това положение:         Баналните съждения са банални, понеже в повечето случаи са верни. Голямото мнозинство от историците, политолозите, социолозите и повечето специалисти в хуманитарните дисциплини – които създават и оформят общественото мнение и които по право са или би трябвало да бъдат духовните водители на нацията – са подготвени, обучени и вървят по стъпките на  професорите и учителите си, които са останки от болшевишкото минало на България. Те не са суверенни в мисленето и съжденията си, не са еманципирани и са корумпирани в морално, етично и професионално отношение. Не е за учудване, че немалка част от догмите, постулатите и фалшификациите в областта на историята, които бяха правилото до 1989 г., все още преобладават в мисленето и творчеството на съвременните историци. Някои от тях промениха възгледите и становищата си, като по този начин дадоха повторно доказателство за продължаваща корупция. Проблемите, разбира се, не се намират само в комунистическото минало, макар че до голяма степен неговите сенки витаят, а нерядко и доминират настоящето, което включва и историографията. Немалко от българските историци са честни и искрени комунисти с болшевишко мислене, подход и метод на писане на история. Пренебрегваме за момент случаите на съзнателно и преднамерено изопачаване на историческата истина, дори отричането на събития, факти, дати, личности и т.н., което е занимание на заинтересовани в прикриването на истината. Всичко това затруднява значително опитите за установяване на историческата истина, на голите факти и известните събития, както и обективното разглеждане на архивните документи, да не говорим за мъчнотиите, свързани с анализа и тълкуването им.  Известни са няколко значителни труда по историята на БКП, публикувани в САЩ главно през миналия век. Професор Джоузъф Ротчайлд (Columbia University, New York) още през 1959 г. издаде монументалната „Българската комунистическа партия: произход и развитие 1883–1936 г.“ (The Communist Party of Bulgaria. Origins and Development 1883–1936). Нейните 354 страници съдържат фактологията на историческото развитие на БКП до 1936 г. Той продължи да пише върху Източна Европа – вж. в Библиографията.  Професор Нисан Орен продължи хронологията до 1971 г. с двете чудесни книги „Българският комунизъм: Пътят към властта 1934–1944“ (Bulgarian Communism: The Road to Power 1934–1944), издадена през 1971 г., и „Наложена революция: земеделство и комунизъм в България“ (Revolution Administered: Agrarianism and Communism in Bulgaria), издадена две години по-късно.       Професор Джон Бел (University of Maryland, USA) завърши изследването на историята на БКП до 1985 г. с книгата си „Българската комунистическа партия от Благоев до Живков“ (The Bulgarian Communuist party from Blagoev to Zhivkov), издадена през 1986 г. Той също написа и издаде през 1977 г. „Селяни на власт: Александър Стамболийски и Българският земеделски народен съюз“ (Peasants in Power. Alexander Stamboliski and the Bulgarian Agrarian National Union) и беше съставител на „България в преход: политика, стопанство, общество и култура след комунизма“ (Bulgaria in Transition: Politics, Economics, Society, and Culture after Communism), издадена в Колорадо, САЩ, през 1997 г., година преди кончината му. Бог да го прости! – и професор Ротчайлд. Тези превъзходни книги не са преведени на български и едва ли някога ще бъдат. Същото се отнася и до трудовете на редица други американски учени по въпросите на новата и съвременната българска история. Защо тия хора са неизвестни у нас, е може би предмет на отделно цялостно изследване. Европейските учени, в сравнение със САЩ, общо взето, демонстрират липса на интерес към България и БКП. Изключение прави Великобритания.  БКП се споменава в редица други американски академични издания, които също са на много високо равнище. Книгата на професор Майкъл Бол – „Студената война на Балканите. Американската външна политика и възникването на комунистическа България 1943–1947“ е единствената преведена на български през 1999 г. Преди две години в София бе издаден (на английски) сборник от документи, отнасящи се до дискусиите между Съюзниците относно България във Втората световна война, под редакцията на Alfred M. Веck (Allied Deliberations on Bulgaria World War II).  Трите книги на професор J. A. Broun разглеждат религиозния живот в България по времето на комунизма, докато професор J. F. Brown се спира на България под комунистическа власт. Книгата на Marshall Lee Miller „България през Втората световна война“ (Bulgaria During the Second World War), двете книги на  Elizabeth Barker, трите истории на България от Richard Crampton и изследването му върху Александър Стамболийски, публикувано в 2009 г., книгата на Thomas Butler „България. Минало и настояще“ (Bulgaria. Past and Present), двете книги на L. A. D. Dellin (Любомир Делинешев, емигрант, бивш отецпаисиевец, професор в университета във Вермонт, САЩ), една от които е „История на БКП“, книгата на Robert Kaplan, тази на Frederick Chary за българските евреи, за които пише също Vicki Tamir, допълват списъка на американски автори със съществен принос към изследванията по българска нова история – и от полза за българските изследователи. Професор Frederick Chary също написа „История на България“ (The History of Bulgaria), публикувана през 2011 г. Oren (1973), Barker (1948) и Betts са отлични извори на информация, касаеща антикомунистическата опозиция, както и динамиката на политическото развитие. Главата за България в антологията на R. R. Betts e съставена от Phyllis Auty. Книгата на Oren (1973) дори е посветена на Гичев, Мушанов и Пастухов: Men of Politics and Courage. Дали трябва да се спомене и антологията, съставена от Robert Maxwell , за Тодор Живков, издадена в Лондон през 1982 г.? За управлението на Стамболийски е писано доста, но качеството на съответната историография не е особено високо. Венцехваленето му след преврата от 9 септември 1944 г. – ако не и на режима на БЗНС – преобладаваше в (псевдо) историческата литература в България и проникна и в чужбина (Джон Бел, Фредерик Чари). Необходим е нов прочит на историята на БЗНС и той вероятно ще се появи. Дотогава историците ще използват достъпните материали и точно това е вършено и в настоящия труд. Много повече е писано за септемврийските метежи от 1923 г. Аз съм използвал нови и алтернативни източници – спомените на Пане Бичев и изложението на протойерей Йордан Попов, както и други материали, посочени в бележките към втора глава и в Библиографията. Ценни са и спомените на Александър Цанков. За прегледа на жертвите до 9 септември 1944 г. е използван достоверният труд „Звезди във вековете“, за който се споменава на няколко места в изложението. Rothschild и Oren (1971) са особено ценни с богатата фактология, която е представена в трудовете им. Втората книга на Oren е по-скоро концептуална, но и заради нейния характер е от особена важност. Казионните истории на БКП – те са няколко в Библиографията – трябва да се разглеждат скептично – причините са изложени по-горе. За Испанската гражданска война и чистките в СССР съм издирил и материали, които не се схождат с ортодоксалното виждане по тези въпроси. Важна е брошурата, издадена през 1989 г. от Партията, за гибелта на емигрантите в СССР по време на чистките. Меродавна е и публикацията по същия проблем на Наско Петров. Интересното е, че броят на споменатите жертви се схожда почти напълно със заключенията на професор Орен, който пише по въпроса още през 1971 г. и по-късно, много ценни са протоколите от партийни пленуми и съвещания, състояли се в Москва и другаде в чужбина. Те се намират в ДАА и са обстойно разглеждани в сайта „Сите българи заедно“ на Никола Григоров от незаменимия архивар-историк Цочо Билярски. Историческата наука е задължена на тези двама сторонници заради количеството и качеството на публикациите им не само в гореспоменатия сайт, но и във вече обширната библиотека (над 30 публикации) под същата рубрика. От 30-те години до преврата на 9 септември 1944 г. партийните публикации не са кой знае колко многобройни, тъй като по това време БКП е в нелегалност, но и изданията след септемврийския преврат, посветени на този период, са силно политически обагрени и неособено полезни. Гореспоменатите публикации на американски учени допълват щастливо картината и са необходими. Публикациите в Европа са малобройни и епизодични, а тези от СССР поддържат партийната линия и не са особено надеждни. Понякога дори дати и имена на участници изискват допълнително потвърждение. По въпросите, свързани с преврата от 1944 г., съществуват редица противоречия, защото проблемите от най-новата българска история се разглеждаха от изследователи, които са били задължени да следват партийната линия, която господстваше в историографията от 1944 до 1989 г., а и след това.   В страните извън социалистическо-болшевишката общност подобни изследователи трудно биха били приети като легитимни историци по много причини, но както вече стана дума, главно поради моралната им, етична и професионална корумпираност. За актовете на отмъщение и саморазправа, за избитите през първите дни след 9 септември 1944 г. има малко официални данни и документи. Няма общоприета методика, която да позволи да се изчислят тези жертви. Но проблемът съвсем не е уникален за България, той съществува навсякъде, където комунисти идват на власт. Колко са убитите в Куба, в Китай, в Корея...? С уговорката, че точният брой на жертвите на комунистическите режими вероятно никога няма да бъде известен, историците все пак работят по въпроса и постигат задоволителни резултати, често и с помощта на интердисциплинарни методи и способи. Специално за България съществуват и проблеми от технически характер. Например само документите в архива на МВР за следствените и задържаните в затвори и трудови лагери след 1944 г. – фондовете 6, 12, 23 и 63 – съдържат документи с обем от над един милион страници. За преглеждането, уточняването и обработката на тези документи е необходимо време и подготвени специалисти, които да систематизират и въведат данните в научна употреба. От друга страна, в казионния Институт за исторически изследвания при БАН има достатъчно резерви за създаване на квалифициран екип от експерти, който да започне обработването на тези, както и на други данни от подобен характер, намиращи се в различни хранилища, така че става дума по-скоро за желание за работа, а не за липса на възможности. С уговорката, разбира се, че вероятно за подобни начинания все още се очаква и разрешение от висшестоящи.  Правени са опити за откриване на жертвите според регистри на населението, статистики и други подобни официални сведения. Най-големите проблеми в това отношение се срещат в СССР и Китай – страните с най-голям брой жертви на комунизма. От общо 148 милиона жертви в целия свят на сметката на тези две страни са 135 милиона без първите жертви на Мао в началните години на похода към властта. Те са от порядъка на няколко милиона. Освен нерегистрираните китайски селяни, загинали в гражданската война, дълги години никой не е въвеждал в статистиките за Мао относителния им брой, докато за годините 1949–1987 сведенията са спорадични и неточни. Трябва да се отбележи, че що-годе точни и меродавни демографски статистики за Китай и Индия се появяват чак през 50-те години на миналия век. Аналог на липсващите регистри в Китай съществува и в СССР. Изчезналите безследно и нерегистрирани със смъртни актове руски граждани в първите две десетилетия след Октомврийската революция по времето на Ленин, Троцки, Дзержински и при Сталин (преди началото на Голямата чистка) възлизат на десетки милиони. Жертвите в Украйна, особено тези, дължащи се на голодомора, са друг голям проблем, който затруднява получаването на точни сведения. Жертвите в концентрационните и трудовите лагери в Китай и в Северна Корея от последните 25 години не влизат в статистиките. ЛАОГАЙ, китайският ГУЛаг, е все още почти неизвестен. Под лозунга „реформиране чрез труд” са убити десетки милиони. Десетки? А Холокост е „само“ шест милиона! Както ще стане ясно в изложението, което следва, броят на загиналите преди преврата от 9 септември 1944 г. е установен с точност до най-много няколкостотин души. Далеч по-трудно е да се преброят жертвите, дадени в периода след това – чак до ноември 1989 г. Но и това не е невъзможно. Веднага трябва да се отбележи, че въпреки акуратните сведения, представени от Музея на революционното движение в 1969 и 1972 г., все още в общественото пространство витаят надути цифри на жертвите, понесени от комунистите от 1923 до 1944 г., които граничат с научната фантастика, а нерядко я и прескачат. В края на 1944 г. писателят Орлин Василев започва да пише книгата „Въоръжената съпротива срещу фашизма в България 1923–1944 г. (Очерки и документи)”. Поръчката за нея идва от Политбюро на ЦК на БКП. Целта е книгата да послужи като официален държавен документ, който да бъде представян при нужда в страната и в чужбина. На писателя, който е уединен във вила в Боровец, се доставят архивни документи, показания, фотоси на убити партизани. Василев разговаря с почти всички участници в преврата, министри, регенти и лидерите на Партията. След уточнение на факти и цифри от архивите, както и основните послания, отделните глави се изпращат в Москва, където се проверяват, коригират и одобряват от Георги Димитров. Създаден е митът за загинали 9140 партизани и 20 070 ятаци от 1941 до 1944 г. Тези данни до наши дни се представят като достоверни, макар че в редица публикации, включително многотомната „История на България”, те са още по-надути.  Първото издание на книгата се появява през 1946 г. и е представено на Парижката мирна конференция. Това е документ на времето си, понеже въпреки неверния брой на загиналите дава автентични сведения за участниците в управлението. Пренаписването и фалшификациите с историята са в следващите две издания, където се съкращават текстове, имена и снимки. Имената на Трайчо Костов, Антон Югов, Добри Терпешев отпадат и се появява Тодор Живков. меродавен остава обемистият труд „Звезди във вековете“, който беше споменат по-горе. Трябва да се отбележи и книгата на Калонкин и Кабаджов „В името на живота“, издадена през 2003 г. За периода на комунизма – от 9 септември 1944 до ноември 1989 г. – се появи огромен обем литература след 1989 г., която е с неравно качество. Полезни бяха първите 8 години – до 1997-а, – когато се появиха редица мемоарни книги на участници в събитията, включително партийни дейци и потърпевши от режима. Особено интересни и ценни са четирите тома „Писахме да се знае“ под редакцията на покойния Васко Станилов, трите тома на Петко Огойски „Записки за българските страдания 1944–1989 г.“, книгите на Стефан Бочев за Белене, двете мемоарни книги на професор Александър Цанков, както и дневниците на политици и държавници от времето на Третото българско царство. Няколко сайта, появили се в интернет: „Декомунизация“ на Христо Христов и „Българският комунизъм, Библиография“, са от особен интерес. Сайтът на Здравко Цанков, в който се публикуваха редица оригинални сведения, не е поддържан след смъртта му. Особено място заемат трудове от рода на „Партизанският терор и вартоломеевите нощи в пазарджишкото краище“ от професор Тодор Балкански, както и книгите на д-р Николай Илиев. При изследвания на терен и използвайки подходяща методология, тези и други автори са успели да се сдобият с оригинални данни, въпреки че не са професионални историци. Балкански е лингвист, а Илиев – ветеринарен лекар. От интерес са и многобройните мемоарни книги, публикувани от участници в съпротивата преди преврата от 9 септември 1944 г. Изследователи на този период ще намерят достатъчно материали, които представят действията на партизани и участници в бойни групи по не съвсем романтично-приповдигнато-пропагандистки начин, по който са били вероятно замислени. Това се отнася не само до трудовете на Давид Овадия и Веселин Андреев. В първите четири глави от третата част на изложението бяха използвани главно американски източници, които се оказаха от особена важност, по-специално политологическите трудове на професор Рамел, които са от интерес за България. В „Черната книга на комунизма“, редактирана от Стефан Куртоа и негови сътрудници, главно във втория ѝ том, има сведения за България, но те са по-скоро епизодични, отколкото пълни и акуратни. Сведения съществуват и в съчиненията на професор Гунар Хайнзон. Разглеждани заедно с двете книги на Рамел и български публикации след 1990 г., те дават една сравнително пълноценна представа за броя на жертвите на комунистическия режим от съвременна гледна точка. Интересно е, че „Черната книга“ на Куртоа не споменава американските учени и специално Рамел, чиито сведения за жертвите на комунизма в света – част от изследванията му върху демоцида като съвременно явление – засега изглеждат най-вероятни и меродавни.  Двете книги на професор Рамел са публикувани съответно в 1994 и 1997 г., а първото издание на книгата на Куртоа излиза през 1997 г.", "date": "2018.05.31", "title": "Антикомунист написа история на БКП 1919 - 1989"}
{"url": "https://www.faktor.bg/bg/articles/obshtestvo/zakon-i-red/gdbop-neutralizira-prestapna-grupa-za-trafik-na-hora", "text": "ГДБОП неутрализира организирана престъпна група, занимавала се с трафик на хора, съобщиха от пресцентъра на МВР. Спецпрокуратурата е повдигнала обвинения на петима участници в престъпната схема. Групата се е занимавала с нелегално превеждане през граница на чужди граждани и е подпомагала пребиваването им в страната и извеждането им от България. При операцията са извършени претърсвания на четири адреса на територията на Долни Дъбник, Криводол, Ботевград и с. Новачене, откъдето са иззети множество мобилни телефони и други вещи. За срок до 24 часа са били задържани осем участници в групата. С решение на прокуратурата на петима от тях са повдигнати обвинения и им е наложена мярка за задържане до 72 часа. След изтичане на този срок на трима от задържаните е наложена постоянна мярка \"задържане под стража\", а на другите двама - \"парична гаранция\" в размер на 10 000 лева на всеки.", "date": "2018.05.31", "title": "ГДБОП неутрализира престъпна група за трафик на хора"}
{"url": "https://www.faktor.bg/bg/articles/advokat-na-lazar-vlaykov-shte-obzhalvame-prisadata-prekaleno-tezhko-e-nakazanieto", "text": "Ще има обжалване на присъдата на Лазар Влайков – 5 години затвор, с редукцията – 3 г. и 6 месеза, защото не сме доволни от размера на наказанието. Това е прекалено тежко наказания, според нас. Това заяви за Би Ти Ви адвокатът на Лазар Влайков, която уточни, че от няколко месеца той е с мярка парична гаранция. Тя отрече, че пистолетът е бил прехвърлян от ръка на ръка. Той е бил предоставен единствено и само на пострадалия. Най-вероятно пострадалият е предоставил пистолета на детето, тъй като той е бил с лице към него. В същото време майката е отказала да бъде направена допълнителна експертиза можело ли е  детето да възпроизведе изстрела.  Има доказателства в тази посока, и в разговор с психолози той е признал, че е стрелял и даже се е интересувало какво е станало с човека, обясни защитникът на Влайков.", "date": "2018.05.31", "title": "Адвокат на Лазар Влайков: Ще обжалваме присъдата, прекалено тежко е наказанието"}
{"url": "https://www.faktor.bg/bg/articles/povod-za-optimizam-2/3-ot-balgarite-se-opredelyat-kato-shtastlivi-vseki-vtori-e-avtor-na-zhivota-si", "text": "2/3 от българите днес се самоопределят като щастливи. Това показват данни от петата вълна на Европейското социално изследване (ЕСИ), което се провежда в 47 страни, цитирани от \"Дарик\". Семейството (87,8%) и работата (63,3%) продължават да са основният темел в живота на българина, но през 2018 г. нараства по важност и тежестта на свободното му време - 36,8% срещу 26,8% преди 10 години го оценяват като \"много важно\". Промяна има и в нагласите във възпитанието на децата - трудолюбието, отговорността, постоянството и решителността са сред най-ценните добродетели с ръст от 3-4% за последното десетилетие. Експертите отчитат изместване на акцента върху спестовността, алтруизма и въображението, характерен преди, към по-прагматичната нагласа \"да подредиш собствения си двор\". Българинът, който обикновено е недоверчив към външните хора за семейството, рода и етноса си, днес едва 18% са убедени, че на повечето хора не може да се има доверие. С опцията \"трябва много да се внимава\" с другите хора, са съгласни цели 80%. Социолозите регистрират, че за 10 години обаче е нараснала важността на приятелите и познатите - от 38,2 на 47,5% сега. Проучването регистрира мащабен ценностен обрат в отношението към религията. През 1991 г. между 25 и 30% от българите се определят като вярващи, а 2/3 - категорично не, сега съотношението е преобърнато. Днес българите се оказват по-толерантни в сравнение с 1990 г. - крайното неприемане на аборта пада от 25 на 20%, на развода - от 29 на 13%, на евтаназията от 47 на 38%, а при хомосексуалността от 80 на 57%. Изложбените площи на Webit.Festival са почти разпродадени vesti.bg Друг щрих от проучването е, че днес всеки втори се чувства автор на живота си, докато преди две петилетки в тази група са били около 40% от сънародниците ни. Един на петима иска отделният човек да се грижи сам за издръжката си, два пъти по-малко - 10% смятат, че отговорна за това трябва да е държавата. Политолози намират рязка промяна в разбирането на основните цели на държавата - днес делът на убедените, че високият икономически ръст е нейна цел скача от 55,2% преди 10 години до 74,2% сега. А популистката опция - \"властта да слуша повече хората\" пада двойно - от 24,1% на 11,2%. До 51% са намалели хората, които искат силна ръка - водач, който да се оправя, без да се занимаваме с избори, и оценяват това като много добра идея. Двойно е скочил делът на оценяващите демокрацията като добра - общо 82% срещу 64% преди. На обратното мнение днес са 6% (срещу 16% преди). Ако демокрацията е безалтернативна в нагласите, доверието в партии, парламент и правителство е ниско, показват още данните. Тези данни обаче се в вписват в европейската тенденция. Особеното в България е, че доверието в съда и прокуратурата е ниско, а към ЕС е по-високо от това в национални политически институции, обобщава \"24 часа\". Доверието в съдебната система е колкото в социалните медии. \"Търсенето\" на правова държава и потребността от върховенство на правото се увеличава с 10%. За 80% от българите законът винаги трябва да се спазва. Анализаторите отбелязват, че за 30 години с около 30% нараства отхвърлянето на гратисчийството, неплащането на данъци, даването на подкуп на длъжностно лице. Като парадоксални анализаторите оценяват данните, че само 8% биха участвали в протест. \"Горд съм, че съм български гражданин\", заявяват 84% от участниците в проучването, а 16% не споделят това мнение. Национален програмен директор на Европейското социално проучване, което се провежда от 1981 г. през 9 години, е проф. Георги Фотев. Той е и директор на Центъра за изучаване на европейските ценности към Нов български университет. Изпълнител на проучването е социологическата агенция \"Алфа рисърч\". Интервюирани по домовете са анкетирани 1560 българи в периода 11 ноември 2017 - 9 януари 2018 г.", "date": "2018.05.31", "title": "Повод за оптимизъм: 2/3 от българите се определят като щастливи, всеки втори e автор на живота си"}
{"url": "https://www.faktor.bg/bg/articles/petak-13/zhivotat-na-edin-obiknoven-ruski-shpionin-v-nyu-york-koyto-me-dobavi-v-linkedin", "text": "На 27 януари 2015 година заместник представителя на Внешекономбанк в Ню Йорк Евгений Буряков се събудил в скромния си тухлен дом в Бронк и видял зад прозореца виелица. Той решил да не ходи на работа, а да отиде до магазина зад ъгъла и да купи храна за своето 4 членно семейство. Когато 39-тодишният руснак облича зимното си палто и затваря след себе си врата, той още не знае, че повече няма да се върне в дома си. Заедно със семейството си Буряков пристига в Ню Йорк през август 2010 година. Те живеели съвсем обикновен живот, Евгении ходел на работа в банката, децата си играели на двора, съпругата Марина ги карала на училище и на спортни състезания, съседите се грижели за папагала им, когато те заминавали на ски.  Но Евгений живеел двойствен живот. Неговият работодател всъщност не била банката, а Службата за външно разузнаване на Русия. На Уолстрийт Буряков   на различни компании и ги предавал в Москва. Двама негови колеги, също под прикритие, работели с хора, които им съобщавали данни за консултантски и други фирми. Нерядко информаторите не подозирали, че издават тайни на чуждестранни агенти. Някога световната столица на шпионажа бил Берлин, мястото, където се срещали Изтока и Запада, и където агентите под прикритие на КГБ, ЦРУ, МИ-6, практикували майсторството си в сянката на Берлинската стена. Но след края на Студената война ситуацията се променя и епицентърът на разузнавателната дейност се премества в Ню Йорк. Различните постоянни представителства и делегации в ООН, сред които дори от страни, на които в друг случай не биха позволили на влязат на територията на САЩ, посещават Ню Йорк. На Уолстрийт с неговия водовъртеж от събития има достатъчно допълнителни предлози за добиване на информация. Мария Ричи от ФБР преследва руските шпиони по цялото източно крайбрежие на САЩ. Завършила е английска филология в Колумбийския университет и след като поработила известно време като адвокат, тя се премества във ФБР преди 15 години, в департамента по контраразузнаване. Нейната първа операция е наречена \"История за призраци\" (Operation Ghost Stories). Ричи и останалите агенти от департамента почти 10 години проследяват руски нелегални на цялата територия на САЩ. Разследването завършва през 2010 година, когато са арестувани 10 руски шпиони. Сред тях е и знойната червенокоса Ана Чапман, която незабавно става звезда на таблоидите. След тази история телевизия FОX снима превърналия се в хит сериал \"Американци\". Главните герои са двама офицери от КГБ, които живеят във Вашингтон през 80-те и се представят за американски граждани. Чуждестранни дипломати редовно пристигат в САЩ и при първото им влизане на американска територия ФБР проверява профилите им, за да могат да открият потенциалните шпиони. Ако открият нещо подозрително, те намират начин да екстрадират от страната такъв човек. Когато през ноември 2010 година в САЩ пристига поредният представител на РФ Игор Споришев   Поводът за това е, че бащата на Споришев, Михаил е бил генерал-майор от КГБ. През 2011 година Споришев посещава в Ню Йорк обикновена конференция по енергетика, същото направил и агент на ФБР, който се представил за аналитик от Уолстрийт. Двамата се запознали, поговорили си и си разменили визитки. Двамата продължили са се срещат и Споришев подтиквал \"аналитика\" да му разкрива важна информация, например, документи по финансово и стратегическо планиране. Всъщност данните, които искал Споришев дори не били засекретени.  \"Това показва подходът на руснаците към разузнаването. Понеже те са живели в традиционно затворено общество, където медиите са продължение на държавата, руските агенти, по правило, дават приоритет на работата с хора и не ползват огромно количество публични източници — новини и цялата информация, която се публикува в правителствените отчети, независими статии и анализи на изследователски центрове. Шепотът им звучи \"по-секси\", коментира Ричи. Руските агенти създават отношения със служители от ниското или средното звено, понякога тези на пръв поглед безобидни отношения може да продължат с години, докато тяхната \"цел\" не стане голям началник и тогава няма да придава значение на това, което споделя с, както си мисли, \"стар приятел\". Тайният агент на ФБР предавал на Споришев уж конфиденциални корпоративни отчети в папки, снабдени със звукозаписващи устройства. Агентът предупредил Споришев, че документите трябва да бъдат върнати, иначе ще бъде забелязана липсата им. Първите папки с \"бръмбари\" започнали да се връщат във ФБР, и лингвистите се заели с превода от руски. Оказало се, че уловката е сработила даже по-добре, отколкото очаквали във ФБР. Грубо нарушавайки правилата за сигурност, Споришев отнася папките в офиса на Службата за външно разузнаване на Русия, разидентурата и в руския офис на ООН — зона, в която не би трябвало да има никакви подслушващи устройства.  \"Нищо, получено от когото и да било в САЩ, при никакви обстоятелства не трябвало да бъдат носени в тези офиси\", казва Ричи. В продължение на 7 месеца папките една след друга попадат в ръцете на Споришев, а ФБР събира стотици часове записи, повечето от които били битови и скучни. Споришев с часове разговарял с колегата си Виктор Подобни, млад човек, който също работел под дипломатическо прикритие, като аташе в руската мисия към ООН. Двамата работели във филиала на Службата за външно разузнаване на Русия, който се занимавал с икономически въпроси. Двамата се оплаквали един на друг колко скучен е животът им.    Сред дългите часове мрънкане няколко пъти се появява косвено позоваване на агент под прикритие на Уолстрийт. Агентите на ФБР разбират, че Споришев и Подобни говорят за Евгений Буряков. Мнимият банков аналитик вече бил засичан от \"радара\" на ФБР, но тогава от Бюрото решили, че той не е шпионин. Син на инженер, който изпълнявал държавни обекти, Буряков израснал в малко селце в Южна Русия. През 1994 година той се запознава със съселянката си Марина, а през 1999 година двамата се женят. Буряков бил умен и любознателен, удавало му се изучаването на чужди езици. В Москва той работи първоначално като данъчен инспектор, а след това започва работа във \"Внешекономбанк\". В някакъв момент Буряков се оказва в Службата за външно разузнаване. След като работи 5 години в Южна Африка, той пристига в САЩ само няколко седмици след като ФБР е приключило   Буряков е първият от новата вълна офицери от руското разузнаване. Неговият работодател \"Внешекономбанк\" заема изгодна ниша в глобалната банкова мрежа. Държавно-частното устройство на банката позволявало на Буряков да се движи свободно в държавни, корпоративни и неправителствени организации, без да предизвиква подозрения. Никой не се досещал, че разговаря с офицер от руското разузнаване.  Буряков участва в авиационно-космическа сделка за десетки милиарди, по времето когато канадската компания Bombardier планира да се обедини с руската държавна корпорация за продукция с военно предназначение \"Ростехом\". Използвайки положението си в банката Буряков пътува два пъти в Канада за подготовката на споразумението. Но канадските профсъюзи се противопоставят и Буряков изпраща доклад до Службата за външно разузнаване, в който предлага \"да бъдат притиснати профсъюзите и да се осигури приемането на решение изгодно за Русия\". Неговата препоръка е взета под внимание и така Русия получава изгоден договор. То, обаче, е замразено, след окупирането на Крим от Русия през 2014 година. Докато Буряков изпълнява тези задачи, ФБР все по-внимателно го следи, агенти няколко пъти обискират офиса му в банката, а през 2013 година в дома му е инсталирано аудио и видео наблюдение. През следващите няколко месеца ФБР успява да чуе над 40 срещи на Буряков с негова \"сътрудници\". Споришев и Подобний са уличени, че са опитали да вербуват различни служители на Уолстрийт: консултанти, аналитици, финансисти, имащи достъп до секретна информация или документи, или такива, които в перспектива биха получили достъп до тях. Руските спецслужби демонстрирали невероятно търпение — те работели по дългосрочни схеми. Отначало агентите се интересували от безобидни неща и никой не можел да заподозре, че някой ден това ще доведе до  Подобний предал на Споришев съдържанието на разговора си с наскоро завършила университет млада жена. Той и казал, че са му \"нужни отговори на въпроси, които липсват в публичните източници. Затова търсел мнението на независими хора, които обсъждат тази тема помежду си зад затворени врати\". Жената охотно се съгласила да му помогне. Ричи коментира, че не са редки случаите, когато американци стават неволни агенти, помагайки на съветски разузнавачи без да подозират с кого си имат работа. Също така Подобний се запознал с финансов консултант, който често пътувал в Москва и имал интерес от сътрудничество с \"Газпром\".  \"Очевидно иска да изкара много пари. Аз му казах, че имам връзки в търговското представителство и ще му помогна да получи договор\", разказал той на Споришев. Буряков търсел и създавал контакти в Ню Йорк с потенциални източници на информация и съставял списъци на хора, които след това вербували други хора за работа с руското разузнаване.  \"Това не е просто кражба на информация.   Ти ставаш бележка в тефтерчето им, която те могат да използват при необходимост\", казва Ричи. В средата на 2014 година агентите на ФБР стигат до извода, че разполагат с достатъчно доказателства за задържането на Буряков, но решили да отидат по-далеч — да подготвят финалния епизод, който да документира пълния цикъл на вербовка на агенти на Уолстрийт от хора на руските служби: от първия контакт до предаването на секретни документи.  ФБР се свързва с бизнесмен от Атлантик Сити (чието име се пази в тайна). Той трябвало да се представи за богат инвеститор, който иска да открие казино в Русия и да се сближи с Буряков. Евгений споменал \"инвеститора\" в разговор със Споришев и той му казал, че това \"прилича на клопка\". Но Буряков не го послушал. На 8 август 2014 година той се среща с бизнесмена в Атлантик Сити и прекарва с него 7 часа, посещавайки казиното и разглеждайки презентация за проекта в Москва. Мнимият инвеститор предава на Буряков правителствени документи с гриф \"само за вътрешно ползване\" за хора, които били попаднали под американски санкции заради анексирането на Крим. Буряков казал, че би искал да получи още такива документи и още същия месец източникът му предал още един отчет  — за руския банков сектор, който също бил само за вътрешно ползване. В същия ден Буряков звъни на Споришев, за да обсъдят \"учебниците\" и вечерта се срещат в дома му в Бронкс. ФБР води наблюдение. \"В края на 2014 година договорите на  Споришев и Буряков завършиха и те се върнаха в Русия. ФБР искаше да изясни кой ще заеме местата им. Те можеше напълно да променят местата на срещите, реда на връзка, затова решихме да не допускаме Буряков да продължи да работи\", обяснява Ричи. Една от \"чудатостите\" на контраразузнаването е, че държавите търпят известните им или заподозрени шпиони, като им позволяват да работят  \"Първата цел на контраразузнаването не е да арестува, а да привлече на своя страна. Приоритет номер едно е да се убедя, че никой не краде нашите тайни\", казва Ричи. Тази мисия, изглежда, е изпълнена. Буряков виждал тези документи, които ФБР му позволявало да види, а освен тях до него достига и нещо по-значимо, нещо, до което би могъл да има достъп работещ на Уолстрийт. ФБР планира ареста за 26 януари 2015 година. Когато Буряков излязъл от магазина видял агентите на Ричи — те го чакали на паркинга, където бил извършен арестът. По-късно те разказали, че Буряков бил спокоен и не се изненадал. Други служители на ФБР закарали покупките на жена му и съобщили, че имат заповед за обиск.  В края на деня Министерството на правосъдието на САЩ съобщава за задържането и завеждането на наказателно дело срещу Буряков. Имената на Споришев и Подобни също фигурират, но и двамата са защитени от дипломатическия си имунитет.   В края на краищата Буряков признава, че се е занимавал с шпионаж, а на 24 май 2016 година е осъден на 30 месеца затвор.", "date": "2018.05.31", "title": "Животът на един обикновен руски шпионин в Ню Йорк, който ме добави в LinkedIn"}
{"url": "https://www.faktor.bg/bg/articles/grazhdani-protestirat-pred-mo-narichat-karakachanov-predatel", "text": "Около 20 - 30 души излязоха на протест пред сградата на Министерство на отбраната в София. Те настояват за оставката на правителството по повод водените преговори с Република Турция за сключването на двустранно споразумение за провеждането на презгранични операции по т. нар. програма \"Air Policing\". Костадин Костадинов, председател на ПП \"Възраждане\" заяви за news.bg, че настояват за оставката на правителството, защото то извършва национално предателство и не може да гарантира националния суверенитет и националната сигурност на държавата. Костадинов изтъкна, че по законите на Българската конституция българската армия е тази, която гарантира националния суверенитет и сигурност, а българското правителство съвсем доброволно се съгласява друга армия и самолети да пазят българската граница. \"Това е недопустимо, защото, ако една чужда армия охранява българските ни граници, утре може да стане тема на разговор други армии да охраняват и сухопътните ни граници. Накрая ще се окаже така, че турската армия ще влезе да пази българските граници\", предупреди Костадинов и допълни, че това е изключително опасно и не трябва да бъде допускано. Според него споразумението е \"пълзящ орган на суверенитет\" и България се превръща от държава в територия, която не може сама да гарантира сигурността на собственици си граници и някой друг трябва да го направи вместо нея.", "date": "2018.05.31", "title": "Активисти на ПП \"Възражданe\" протестират пред МО, настояват за оставката на кабинета"}
{"url": "https://www.faktor.bg/bg/articles/30-godini-reshetki-za-kasapina-ot-stolichniya-hadzhi-dimitar", "text": "Върховният касационен съд потвърди присъдата от 30 години затвор за 29-годишния Кристиян Гочев, който преди две години уби по особено жесток начин 50-годишната си майка и 78-годишния си дядо в столичния кв. \"Хаджи Димитър\", съобщиха от съда. Решението на върховните магистрати е окончателно и не подлежи на обжалване и протест. По потвърждава изцяло присъдите на предходните две инстанции. Тъй като подсъдимият се призна за виновен, делото бе гледано по съкратената процедура и произнесената присъда - \"доживотен затвор\" бе намалена, както е предвидено в закона с една трета на 30 г. \"лишаване от свобода\". Жестокото двойно убийство бе извършено на 25 юли 2016 г. След поредния спор в семейното жилище наркозависимият Кристиян нападнал 50-годишната си майка с мачете и нож и й нанесъл 45 прободно-прорезни рани по главата и цялото тяло. Докато нанасял ударите притискал тялото й към земята, в резултат на което причинил двустранно счупване на ребра и гръдната кост. След настъпване на смъртта, отстранил очните й ябълки и част от кожата на гърба. Смъртта не настъпила мигновено, поради което жената изпитвала интензивни и мъчителни болки, и могла да изпита ужаса от яростта на нападателя и настъпващия летален изход. Привлечен от първоначалните писъци на пострадалата в стаята влязъл 70-годишният дядо на младия мъж. Гочев го нападнал, като при събарянето му на земята му причинил двустранно счупване на всички ребра и му нанесъл удар с точило в дясното око, проникващо в черепната кухина и увреждащо мозъка. Нараняването предизвикало състояние, несъвместимо със живота, но преди настъпването на смъртта пострадалият също изпитал мъчителни болки и ужас от неминуемата смърт. След това Гочев пренесъл телата на жертвите в една от стаите и включил електрическа печка, за да ускори процеса на разлагане. На следващия ден направил опит да прикрие следите от престъплението, като почистил жилището. Престъплението бе разкрито на 29 юли при посещение на полицаи, които случайно отишли на адреса, за да върнат изгубената лична карта на двойния убиец. Усетили обаче лошата миризма на труповете. След това Кристиян Гочев беше обявен за издирване и заловен скоро в село Локорско, където беше засечен да се разхожда гол, целят в драскотини и неадекватен. Въпреки че след задържането му беше съобщено, че той страда от параноидна шизофрения и дори беше изпратен в клиника, експертизите са показали, че той е осъзнавал какво извършва, затова може да носи съдебна отговорност.", "date": "2018.05.31", "title": "30 години решетки за касапина от столични кв.\"Хаджи Димитър\""}
{"url": "https://www.faktor.bg/bg/articles/uzhasi-v-novregiya-balgari-treperyat-ot-strah-da-ne-im-otnemat-detsata", "text": "Български семейства са принудени да бягат от Норвегия, след като са се устроили там, заради шокиращи случаи на отнемане на деца от социалните власти. За тревожната тенденция, жертва на която са станали вече редица български родители, сигнализира репортаж на Би Ти Ви. Законодателството по отношение на децата в скандинавската държава е много стриктно и учители, медицински работници и съседи са длъжни да сигнализират при съмнение за деца в риск. Мерките се засилват още повече от 2015 г. насам, когато отпада назакателното преследване за клевета. Сега податели на анонимни сигнали с неверни факти не подлежат на наказание, заради което броят на сигналите расте. Според данните за 2016 г. в Норвегия са родени 58 890 деца, а броят на сигналите за деца в риск е 58 200. Случаите на намеса на службата са 54 620, обобщава медията. В 60% от намесите децата остават в домовете си и им се помага вътре в дома, но в 40% от случаите децата са отнемани от техните семейства. Тоест ако се стигне до там службата да провери твоето семейство, има огромен шанс детето ти да бъде отнето. Сред жертвите на системата са и български семейства, които трябва да избягат от страната, за да спасят децата си. Жертви на този системен тормоз от страна на новрежките врасти са написала е писмо и до премиера Бойко Борисов, в което настоява за намеса и помощ от нашите институции.", "date": "2018.05.31", "title": "Ужаси в Новрегия: Българи треперят от страх да не им отнемат децата"}
{"url": "https://www.faktor.bg/bg/articles/bsp-nahasani-sreshtu-borisov-premierat-oshte-dnes-da-se-zaeme-sas-spasyavaneto-na-bdzh", "text": "Премиерът Бойко Борисов да се намеси и още днес да се заеме със спасяването на БДЖ. За това апелираха депутатите на БСП, които и днес се изживяват в ролята на спасители на родните железници, които страдат от хронични проблеми, вина за които имат и самите социалисти. \"Призовавам министър-председателя днес да излезе и да каже какъв е планът за спасяване на дружеството\", призова Георги Свиленски в парламента, подчертавайки, че БДЖ е във фактически и технически фалит, със запорирани сметки и запорирани влакове. Свиленски зададе редица въпроси, сред които: \"Запорирани ли са 1200 вагона на \"Товарни превози\" и 25 дизелови мотриси \"Сименс\"? \"Кой ще поеме транспортната им задача? Кой носи отговорност?\".  Социалистите като едни Матросовци се заклеха още, че няма да позволят това българско дружество да бъде унищожено и ограбено, ако премиерът още днес не предложи оздравителен план за измъкването му от фалита. \"Призоваваме министър-председателя да вземе решение за спасяването на БДЖ още днес\", повтори червеният депутат. Тази сутрин стана ясно, че сметките на БДЖ \"Пътнически превози\" са запорирани заради това, че фирмата е солидарен длъжник с БДЖ Холдинг по заема от 130 млн. Освен това стана ясно, че въпреки кризисната ситуация няма да бъдат разпродавани активи на железниците.", "date": "2018.05.31", "title": "БСП: Премиерът още днес да се заеме със спасяването на БДЖ"}
{"url": "https://www.faktor.bg/bg/articles/ninova-yahna-ruskata-metla-borisov-tarsi-proshka-ot-g-n-putin-po-vazhno-e-da-se-izvini-na-balgarskiya-narod-za-propusnatite-polzi", "text": "Лидерът на БСП Корнелия Нинова оценява високо затоплените отношения с Русия и визитите на Румен Радев и Бойко Борисов в Москва. Размразиха се отношенията България - Русия, израдва се  тя пред медиите в Народното събрание след доста дълго гробовно мълчание по темата. Нали това е пътеводната звезда на партията.  Ама не са се размразили отношенията толкова, колкото й се иска.    Нинова очакваламого повече конкретика от визитата на премиера в Москва. Нищо конкретно не е договорено, разкритикува соцлидерът. По мнението й Борисов се опитал да поправи собствените си грешки със спирането на руските проекти, но не е успял в това си начинание. Извинява се и търси прошка от господин Путин, но за нас е по-важно да се извини на българския народ за пропуснатите ползи, изтъкна Нинова. Тя се надявала започналият диалог с Русия да продължи на всички нива. Борисов не получил газ за хъба Балкан. Нямало нищо конкретно за страната ни. Припомняме, по време на визитата на българския премиер Бойко Борисов в Москва стана ясно че \"Газпром\", \"Булгартранзгас\" и енергийните министри на страните ще работят за намиране на схема, по която след това газта да се преразпределя, да се търгува и да се транспортира до следващите държави в региона. \"И сега на базата на това количество, което влиза от Русия през Украйна за България през \"Турски поток\" - около 34-35 млрд. куб. метра, което е сериозно количество газ\", каза Борисов и допълни, че следва да се намери формула тази газ да се разработи през газов хъб. \"И нашите колеги поеха ангажимент, заедно с Европейската комисия, да намерят приемливата формула\", посочи Борисов.", "date": "2018.05.31", "title": "Нинова: Борисов търси прошка от г-н Путин, по-важно е да се извини на българския народ за пропуснатите ползи"}
{"url": "https://www.faktor.bg/bg/articles/arh-rumen-rusev-e-noviyat-i-d-kmet-na-mladost", "text": "Новият и. д. кмет на столичния квартал \"Младост\" е Румен Русев. Столичният общински съвет (СОС) го избра по предложение на БСП, патриотите и \"Сердика\". Русев бе избран с 33 гласа \"за\" като част от гласовете бяха осигурени от ГЕРБ, за да не остане \"Младост\" без кмет. Другият кандидат за поста Петър Кърджилов получи само 1 глас \"за\". Апелативният специализиран съд пък отложи делото срещу арестувания с подкуп кмет на района Десислава Иванчева за окончателното ѝ отстраняване от поста. Причината е депозирано от нея искане да се запознае в срок от 3 дни с материалите по делото.", "date": "2018.05.31", "title": "Арх.Румен Русев сяда в стола на Иванчева като и.д. кмет на \"Младост\""}
{"url": "https://www.faktor.bg/bg/articles/dps-netarpelivo-borisov-da-kazhe-kakvo-se-dogovoriha-s-prezidenta-putin", "text": "ДПС поиска премиерът Бойко Борисов да дойде в Народното събрание, за да ги запознае с резултата от разговорите и срещите си в Москва. Това обяви пред медиите в парламента лидерът на движението Мустафа Карадайъ по повод приключилото посещение на Борисов в руската столица и срещата му с президента Владимир Путин. \"Имаме откъслечна информация от медиите. Предположения няма да правим\", не пожела да навлиза в конкретика Карадайъ, който обаче не пропусна да напомни на премиера, че България е парламентарна република и е добре да запознае депутатите с резултатите, за да коментират фактите.", "date": "2018.05.31", "title": "В ДПС нетърпеливи: Борисов да каже какво се договориха с президента Путин"}
{"url": "https://www.faktor.bg/bg/articles/novini/svyat/politicheskata-bezizhoditsa-v-italiya-prodalzhava", "text": "Италия остава в политическа безизходица след тримесечните неуспешни опити за съставяне на правителство. Късно снощи номинираният за премиер Карло Котарели даде заявка, че има шанс да сформира кабинет, но е почти сигурно, че той ще бъде блокиран в парламента от двете антисистемни формации. Така на практика вариантът за предсрочни избори в Италия става все по-реалистичен. Игра на нерви между различните формации в италианската политика и най-вече игра на нерви с гражданите. След провала на популистките \"Пет звезди\" и \"Лига\" да съставят правителство и заявката им да бойкотират технократски кабинет на Карло Котарели, Италия се приближава до варианта нови избори до края на тази година или началото на следващата. Ситуацията довeде до понижаване на кредитния рейтинг на Италия, както и да разочарование сред гражданите. В опит да посредничи за разрешение на кризата, президентът Серджо Матарела проведе неофициални срещи с лидерите на двете най-големи популистки партии. \"Лида\" и \"Пет звезди\" ще имат още време, за да сключат сделка. Ако това все пак не стане факт, на ход е бившият служител на МВФ Карло Котарели и служебен кабинет.", "date": "2018.05.31", "title": "Политическата безизходица в Италия продължава"}
{"url": "https://www.faktor.bg/bg/articles/rusiya-gotova-da-podkrepi-sarbiya-ako-poiska-podyalbata-na-kosovo", "text": "Русия би приела подялба на Косово, ако Сърбия прецени, че това е най-доброто решение за нея. Това заяви посланикът на Руската федерация в Белград Александър Чепурин, съобщава сръбското електронно издание Vecernji Novosti. Съответният коментар руският дипломат направи във връзка с изявление на министъра на външните работи на Сърбия Ивица Дачич, че \"албанците са съгласни на подялба на Косово и че тя е в техен интерес\", уточнява агенция \"Фокус\". \"Ние уважаваме позицията на Сърбия и това решение, и ако според нея е най-доброто, ще я подкрепим\", увери Чепурин, като подчерта, че \"Русия ще подкрепи всяко сръбско решение\". \"Все още е валидно мотото: Това, което е добро за Сърбия, е добро и за Русия\", подчерта посланикът. \"За Москва е важно единствено решението, което се предлага, да е в интерес на Сърбия, аз не се съмнявам, че правителството на Сърбия, президентът (Александър) Вучич и (Ивица) Дачич правят най-доброто за страната\", отбеляза Чепурин и допълни, че Белград ще продължи да има добър партньор в лицето на Кремъл, независимо от вътрешните промени в Русия. Чепурин твърди, че въпреки вътрешните промени в Русия, Сърбия ще продължи да има добър партньор в Кремъл. \"Русия се променя във вътрешната сфера, но връзките със Сърбия и остават стабилни. Очаквам, че сътрудничеството между двете страни ще бъде много по-добро и по-силно\", коментира руският посланик във връзка с коментари от Брюксел, че \"рано или късно Сърбия ще обърне гръб на Русия\". \"Никога няма да стигне до това\", изрази увереност Чепурин.", "date": "2018.05.31", "title": "Русия готова да подкрепи Сърбия, ако поиска подялбата на Косово"}
{"url": "https://www.faktor.bg/bg/articles/novini/balgariya/asen-agov-kremal-ima-nuzhda-da-izleze-ot-izolatsiyata-nie-imame-interes-ot-dostavkite-na-ruski-energonositeli", "text": "Приключи посещението на премиера Бойко Борисов в Русия. Въпреки че първоначално беше обявено за двудневно, още снощи правителственият самолет кацна на летище София. За първи път след 8 години премиерът Борисов се срещна с руския президент Владимир Путин. Говорителят на Кремъл Дмитрий Песков обяви, че няма конкретна договорка за отклонение към България на \"Турски поток\". Преди Борисов в Русия на посещение пък беше и българският президент Румен Радев, коментира Bulgaria ON AIR. Журналистът Асен Агов заяви в студиото на телевизията, че двете визити на първите мъже в България имат предварителен характер. \"Кремъл има нужда да излезе от изолацията, в която се е поставил, а от друга страна ние имаме интерес от доставките на руски енергоносители\", каза Агов в студиото на \"България сутрин\". Според журналистът големият въпрос е как ще се реализира всичко това. Експертът по национална сигурност и геополитика Боян Чуков, подкрепящ често руските геополитически визии, посочи, че по време на визитата си в Русия, българският премиер е получил това, за което е отишъл в Москва. По думите му след двете посещения на Борисов и президента в Москва, не е сериозно да се говори, че България завива в източна посока. \"Ние трябва да разберем, че Руската федерация е една капиталистическа държава и тя се отнася към нас, както се отнасят всички останали големи капиталистически държави\", добави Чуков. Една доста спорна негова теза. Експертът коментира и престрелките между Румен Радев и Бойко Борисов. Той определи войната между двете институции за \"безсмислена\", въпреки че вчера президентът обяви, че няма война, а само напрежение. Асен Агов пък допълни, че междуличностните конфликти са нормални в политиката.", "date": "2018.05.31", "title": "Асен Агов: Кремъл има нужда да излезе от изолацията, ние имаме интерес от доставките на руски енергоносители"}
{"url": "https://www.faktor.bg/bg/articles/mareshki-satvori-nov-skandal-pensiite-izletyaha-sas-samoletite-na-karakachanov", "text": "\"Изправени сме пред най-големия грабеж на всички времена\", изригна лидерът на \"Воля\" Веселин Марешки от трибуната на НС, визирайки проектите за армията на военния министър. Това е грабеж по-опасен от пирамидите. Каракачанов бърка в джоба на всички българи. Това е най-безсмисленият харч, който би могъл да бъде направен\", продължи с критиките си политикът, цитиран от news.bg. Лидерът на \"Воля\" не иска да си дава парите за самолети. Пенсиите на българските пенсионери излетели със самолетите на Каракачанов, твърди още Марешки. Пращаме младите на терминалите на летището да си търсят бъдещето, а пенсионерите на Граф Игнатиево да си търсят пенсиите. Модерният свят върви към разоръжаване, предупреди Веселин Марешки, според когото в покупката на самолетите има корупция. Лидерът на \"Воля\" не бил продажник. Президентът Румен Радев бил невежа и разбил армията.  Нека всеки се изправи пред съвестта си, настоя от трибуната на НС лидерът на \"Воля\". Този път той пропусна да спомене, че ако НАТО се окаже ненадежден партньор да ни пази, можем да разчитаме на Русия.", "date": "2018.05.31", "title": "Марешки: Пенсиите излетяха със самолетите на Каракачанов"}
{"url": "https://www.faktor.bg/bg/articles/smehotvoren-petar-kanev-s-otkaza-si-ot-yuzhen-potok-izlagahme-rusnatsit-imame-prezident-koyto-razbira-ot-geopolitika", "text": "Посещенията бяха еднопосочни действия и на правителството, и на президента в посока подобряване на отношенията. Това каза днес в интервю за предаването „Преди всички“ председателят на парламентарната комисия по икономическа политика и туризъм депутатът печатар Петър Кънев, който беше част от делегацията на президента Румен Радев при посещението му в Русия. Той определи срещите на министър-председателят Бойко Борисов и срещите на президента Румен Радев в Москва като знакови и уточни, че за Русия няма значение какъв е диалогът между президента и премиера. Има значение, разбира се, един политик да говори смислено, а не смехотворни приказки. Особено такива величаещи президента за сметка на предшественика му.   „Те много добре знаят, че реалната власт е в министър-председателя и че за пръв път от няколко години имаме президент, който разбира от геополитика и си мери приказките. Това беше намекнато не един път. Руснаците си дават сметка, че преди 10 години с отказа си от „Южен поток“ ги излъгахме. И на двете срещи Медведев и Путин коментираха, че отказът ни от „Южен поток“ им е струвал около 800 млн. долара“, каза депутатът от БСП Петър Кънев. На кого ли в тази партия му дреме, че Русия се опита да заобиколи правилата на ЕС чрез техния фамозен \"Орешарски\". А за срам и дума не може да става.   Според него България трябва да намери своето място в икономически план.  „Мисля, че по-скоро ще се мине на варианта за отклоняване на част от капацитета на втората турска тръба за прекарване през България. Мисля, че и в ЕС изведнъж си дадоха сметка, защото много добре знаем, че причината България да се откаже от проекта „Южен поток“ е ЕС, че да разчитат само на Ердоган и всичко това, което Русия дава като газ за Западна Европа да зависи от настроението на една деликатна ситуация в съседната ни държава, не е най-добрият вариант. Сами си давате сметка, че е пълен абсурд българският министър-председател да отиде на разговори с Путин, без да информира Меркел и Юнкер. Мисля, че не бива да си играем на русофоби и русофили, а трябва да видим къде са българските интереси, защото виждате, че България може да бъде заобиколена“, каза Петър Кънев.  Точно пък БСП най-много се грижи", "date": "2018.05.31", "title": "Петър Кънев:  С отказа си от „Южен поток“ излъгахме руснаците, имаме президент, който разбира от геополитика"}
{"url": "https://www.faktor.bg/bg/articles/patriot-pazi-bozhe-mareshki-da-opredelya-balgarskiya-natsionalen-interes", "text": "Патриотът Юлиан Ангелов пък обвини \"Воля\" в пропаганда. Манипулирал цифри и факти, отсече той след изказването на лидера на партията Веселин Марешки. Защо, аджеба, се сети точно сега да повдигне този въпрос, попита депутатът от ОП и предположи, че Марешки изпълнявал поръчка. Ние изпълняваме предизборната си програма. Пази Боже Марешки да определя българските национални интереси, пази Боже, изтъкна той. Патриотът предупреди Марешки, че ще бъде политически миманс. Марешки опозиция ли е или управляващ, недоумяват патриотите. Юлиан Ангелов настоя лидерът на \"Воля да си реши проблемите\". Марешки скочи, че патриотите били професионални политически измамници.", "date": "2018.05.31", "title": "Патриот: Пази Боже Марешки да определя българския национален интерес"}
{"url": "https://www.faktor.bg/bg/articles/vnesoha-obvinitelen-akt-sreshtu-bivshiyat-direktor-na-ndk-miroslav-borshosh", "text": "Софийска градска прокуратура (СГП) внесе в Софийски градски съд (СГС) обвинителен акт срещу бивши длъжностни лица от „Националния дворец на културата - Конгресен център - София\" ЕАД /НДК - КЦС ЕАД/ за нецелево разходване на целеви средства, умишлена безстопанственост, сключване на множество неизгодни сделки, длъжностно присвояване и принуда. Обвинения, които според мнозина са предявени не точно в услуга на Темида, а с други цели.    През юли 2017 г. бившият вече директор на Националния дворец на културата Мирослав Боршош бе призован да се яви в Столичното следствие в качеството му на обвиняем за нецелесъобразно изразходване на средства. След серия от решения на правителството, Боршош подаде оставка две седмици преди да бъде призован. Първоначално той беше освободен от принципала на НДК тогава – министърът на европредседателството Лиляна Павлова. На следващия ден, по лично разпореждане на премиера, Боршош бе върнат начело на НДК, а управлението бе прехвърлено на министъра на културата Боил Банов. Боршош, обаче, подаде оставка заради стартиралите проверки на АДФИ, Сметната палата и прокуратурата. От прокуратурата припомнят, че разследването е извършено под ръководството и надзора СГП, по образувано на 19.07.2017 г. досъдебно производство. Едното длъжностно лице /д.л./ - Изпълнителен директор е обвинено за това, че е разпоредило част от целевите средства – в размер на 3 431 146,06 лв. да бъдат разходвани за заплащане на разходи, които не са свързани с дейностите, за които са били отпуснати, съобщиха от прокуратурата. С решение на Министерски съвет от 03.08.2017 г. е увеличен капиталът на Националния дворец на културата със 17 млн. лв., като средствата са били с целево предназначение – за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година. В хода на разследването е установено, че в периода 16.01.2015 г. - 24.01.2017 г. д.л. е сключило договори с адвокатски дружества при наличие на назначени 2- ма юрисконсулти, за изработване на уеб сайт и изготвяне на технически паспорти, при съществуващ интернет сайт на НДК и изработени два технически паспорта на сградата. С тези действия д.л. е осъществило престъплението умишлена безстопанственост в особено големи размери, представляваща особено тежък случай – настъпилите щети за НДК са в общ размер 389 624.82 лв. Събрани са още и доказателства за друго престъпление, извършено от д.л. - умишлена безстопанственост, от която са последвали значителни щети за НДК в общ размер на 28 399,61лв., а именно: на 09.09.2015г. е отправил искане до Министерски съвет за предоставяне на моторни превозни средства за служебни цели. В същото време НДК е разполагало с лек автомобил м. „Ситроен С4“ и с микробус м.“ Хюндай“. Въпреки това и преди да изчака решението на МС, на 18.09.2015г. е сключил договор при условията на оперативен лизинг за отдаване на автомобил м.“Лексус ЛС 600“ за срок от 12 месеца, за което е заплатена сумата от 14 199 лв. На 16.10.2015г. Министерският съвет е уважил искането от 09.09.2015г. и на „НДК-КЦС“ ЕАД е предоставен за временно ползване и стопанисване автомобил м. „Пежо 607“. Д.л. не е прекратил договора за оперативен лизинг, а на следващата година /на 27.09.2016г./ отново е сключил договор при условията на оперативен лизинг за автомобил м.“Лексус ЛС 600“, за което отново са заплатени средства в размер на 14 199 лв. От събраните и анализирани доказателства е установено още, че в периода 24.11.2014 г. – 23.12.2015 г. д.л. съзнателно е сключил 15 неизгодни сделки, от които за НДК са настъпили значителни вреди в размер на 86 740 лв. Договорите са: 6 за PR- обслужване, при назначени в НДК 4 – ма служители за тази дейност и 9 за процесуално представителство пред съдебни органи, при назначени 2- ма юрисконсулти. Тези доказателства обосновават обвинението на д.л. за извършено престъпление по чл. 220 ал.2 вр. с ал.1 вр. с чл. 26 ал.1 от НК. Д.л. е обвинено и за престъпление по чл. 203 ал. 1 вр. чл. 201 от НК – длъжностно присвояване в особено големи размери, представляващо особено тежък случай. На 01.11.2016 г. присвоил чужди пари в размер на 3 971 999,52лв., собственост на НДК, поверени му да ги управлява. Другото длъжностно лице – Председател на съвета на директорите е обвинено за това, че е принудил трима служители на НДК, назначени за членове на комисия за провеждане на открита процедура за възлагане на обществена поръчка с предмет „Проектиране, преустройство и адаптация на основната сграда на НДК за нуждите на Българското председателство на Съвета на ЕС през 2018г“, да подпишат Протокол за провеждане на открита процедура за възлагане на обществена поръчка с предмет „Проектиране, преустройство и адаптация на основната сграда на НДК за нуждите на Българското председателство на Съвета на ЕС през 2018г като занижат оценката по показателя „Техническо предложение“ на един от участниците в процедурата, и завишат оценката по показателя „Техническо предложение“ на друг участник в процедурата, като е употребил за това заплашване - престъпление по чл. 143, ал. 1 от НК.", "date": "2018.05.31", "title": "Внесоха обвинителен акт срещу бившия директор на НДК Мирослав Боршош"}
{"url": "https://www.faktor.bg/bg/articles/novini/svyat/v-holandiya-zastrelyaha-siriesht-s-bradva-kreshtyasht-allah-akbar", "text": "Холандската полиция съобщи, че е простреляла сириец, който нападнал полицаи при опит да го арестуват, след като разтревожени съседи съобщили, че стоял на балкона на жилищен блок, размахвал брадва и крещял \"Аллах акбар\", предаде АП.    Полицията на Ротердам съобщи, че инцидентът е станал след неуспешни опити на полицаи да успокоят 26-годишния мъж.  Когато полицаите влезли в апартамента му, мъжът ги нападнал и ранил смъртоносно полицейско куче. В отговор полицаите стреляли и ранили нападателя.    В изявление на кмета на Схидам се посочва, че нападателят бил сириец, който живеел с баща си в града от миналата година.    Инцидентът в Холандия стана ден след като в Белгия мъж уби две полицайки и минувач, отбелязва АП.", "date": "2018.05.31", "title": "В Холандия застреляха сириец с брадва, крещящ \"Аллах акбар\""}
{"url": "https://www.faktor.bg/bg/articles/novini/balgariya/borisov-priema-postoyannite-predstaviteli-na-pravitelstvata-na-darzhavite-ot-es", "text": "Министър-председателят Бойко Борисов ще приеме днес постоянните представители на правителствата на държавите-членки на ЕС (КОРЕПЕР 2) към Брюксел, съобщиха от правителствената пресслужба. Дипломатическите представители на държавите-членки на ЕС, които заседават във формата Корепер 2, подготвят най-ключовите заседания и формати на Съвета на ЕС. Корепер е основният подготвителен орган на Съвета. Всички точки, които се включват в дневния ред на Съвета, се разглеждат първо от Корепер, освен ако Съветът не реши друго. В посещението участват също генералният секретар на Съвета Йепе Транхолм-Микелсен и членове на кабинета на Доналд Туск. Посещението на постоянните представители е традиционно събитие, което се провежда по време на всички ротационни председателства на Съвета на ЕС. То включва освен официална част и срещи, така и разнообразна програма в страната-ротационен председател, имаща за цел демонстрация на успешни бизнес проекти и публично-частни партньорства, както и популяризиране на културните забележителности и традиции на страната домакин. Посещението е от изключителна важност по отношение изграждането на общото впечатление от Българското председателство и постигане на желаните цели и резултати.", "date": "2018.05.31", "title": "Борисов приема постоянните представители на правителствата на държавите от ЕС"}
{"url": "https://www.faktor.bg/bg/articles/visokopostaven-us-sluzhitel-severna-koreya-ostava-nay-neposredstvena-zaplaha-za-sasht", "text": "Напускащият командващ на Тихоокеанското командване на САЩ  адмирал Хари Харис, който е номиниран от президента Тръмп за посланик на САЩ в Южна Корея, заяви, че Северна Корея остава най-непосредствената заплаха за САЩ, предаде Ройтерс. \"Северна Корея остава най-непосредствената заплаха за нас. А една Северна Корея с ядрено оръжие и ракети, които могат да достигнат САЩ, е нещо недопустимо\", заяви адмирал Харис на церемония по сдаване на командването в Пърл Харбър. \"Без фокусирана ангажираност на САЩ и на нашите съюзници и партньори, Китай ще осъществи мечтата си за хегемония в Азия. Трябва да си сътрудничим с Пекин където можем, но да сме готови да се конфронтираме с него където трябва\", добави Харис.", "date": "2018.05.31", "title": "Високопоставен US-служител: Северна Корея остава най-непосредствена заплаха за САЩ"}
{"url": "https://www.faktor.bg/bg/articles/novini/svyat/ruski-medii-turski-potok-shte-minava-prez-balgariya", "text": "\"Турски поток\" ще мине през България; а Москва се връща към сътрудничеството със София за изграждането на газопроводите, пише московският в. \"Комерсант\" по отношение на разговорите на българския премиер Бойко Борисов вчера в руската столица. След преговорите с Борисов руският президент Владимир Путин потвърди, че \"Газпром\" проучва в практически план прокарването на втора тръба от \"Турски поток\" от Турция към България. С това най-логичният за развитието на инфраструктурата маршрут за \"Турски поток\" - България, Сърбия, Унгария - получи одобрение на политическо равнище независимо от болезнените спомени за неуспеха на \"Южен поток\", обяснява руският вестник. Заради отказа от \"Южен поток\" \"Газпром\" изгуби 800 милиона евро, посочи след преговорите Владимир Путин. \"Е, писахме ги като загуби, какво да правим\", добави руският президент, цитиран във \"Ведомости\". \"Турски поток\" може да стигне до България чрез \"балкански клон\", отбелязва официозът \"Росийская газета\", наричайки това главната новина от разговорите Путин-Борисов. \"Винаги сме обсъждали с турските си партньори въпроса за евентуално излизане на \"Турски поток\" в Европа, включително през България. И вчера президентът на Турция Реджеп Ердоган още веднъж го потвърди в разговора ни по телефона\", цитира изданието думи на руския лидер. \"Виждам, че и българската страна съжалява за провала на проекта \"Южен поток\", защото - никой не се съмнява в това - осъществяването му щеше да е много изгодно за България. Но ще опитаме да минем отдругаде, в случая през Турция\", посочи Путин. Говорителят на Кремъл Дмитрий Песков обясни как \"Турски поток\" може да бъде прокаран до България, пише в заглавие \"Взгляд\". Както заяви Песков, Русия е готова да обсъди с България и прокарването на пряк газопровод през Черно море, уточнява \"Комерсант\". Едва преди три дни впрочем \"Газпром\" направи на Турция отбив от цената на газа за 2015-2016 г. (1 милиард долара ретроактивни плащания) фактически в замяна срещу прокарването на транзитна втора тръба по територията на Турция, допълва всекидневникът. Според негови източници обаче в бъдеще може да се изгради трета тръба от \"Турски поток\", която \"да стигне директно в България\". По думите на Путин Русия иска от България гаранции за бъдещия проект, посочва \"Комерсант\". По данни на вестника Москва вижда като гаранции инвестиции в развитието на българска мрежа от газопроводи, за да бъде приеман газът от \"Турски поток\" и доставян по-нататък за Сърбия. Това разширяване на системата може да бъде осъществено за сметка на нейния оператор, държавната компания \"Булгартрансгаз\", или със средства на Европейската комисия, включително в рамките на приоритетни проекти за развитие на инфраструктурата, предполага руското издание. Същевременно \"Комерсант\" описва и примерна схема, която да сведе до минимум евентуалните претенции от страна на Европейската комисия. Отделна тръба до България по дъното на Черно море не фигурира в дневния ред, уточнява руски експерт пред \"РБК\". За да насочи газа от втората тръба на \"Турски поток\" към България, \"Газпром\" не се налага да строи скъпи допълнителни мощности, казва Алексей Гривач. Сухопътната част от втората тръба пресича действащата система на Трансбалканския газопровод. Трябва да договорим с турската компания \"Ботас\" използването му в реверсен режим, а България да осигури изграждане на инфраструктура на своя територия за по-нататъшно разпределение на газа, разсъждава специалистът, според когото \"става дума тъкмо за такива гаранции от страна на България\", цитира изданието БТА.", "date": "2018.05.31", "title": "Руски медии: \"Турски поток\" ще минава през България"}
{"url": "https://www.faktor.bg/bg/articles/rumanski-sad-prezidentat-da-osvobodi-laura-kyoveshi-ot-glaven-prokuror-za-borba-s-koruptsiyata", "text": "Върховният съд на Румъния излезе с решение, че президентът на страната Клаус Йоханис трябва да освободи Лаура Кодрута Кьовеши от поста, който заема, а именно главен прокурор за борба с корупцията, предаде агенция Франс прес, цитирана от Новини.бг. Това решение беше взето, след като правителството поиска от Върховния съд да се произнесе дали с решението си да не я освободи от поста, Йоханис не създава конституционен конфликт. Днес румънски медии съобщиха, че съдът се е произнесъл в полза на правителството и за това Клаус Йоханис ще трябва да отстрани \"скандалната Кьовеши\" от поста й. Решението на съда, взето с 6 гласа \"за\" срещу три \"против\", ограничава правомощията на президента и дава на правосъдния министър, който е политическо назначение, повече контрол над прокурорите в една от най-корумпираните страни в Европейския съюз.  Откакто Лаура Кьовеши оглави прокуратура \"Антикорупция\" през 2013 г., процентът на осъдените нарасна рязко, което спечели похвали от Брюксел, който осъществява специален мониторинг над правосъдната система на Румъния.  Правосъдният министър Тудорел Тоадер призова за уволнението на Кьовеши през февруари, изтъквайки, че тя е превишила правомощията си и е увредила имиджа на страната в чужбина. Неговото искане изкара хиляди румънци по улиците на протести срещу корупцията.  Тоадер приветства решението на съда, изтъквайки, че Клаус Йоханис нямал \"юридическата компетентност да оценява професионалните и управленски компетенции на висшите прокурори\".  Напускането на Кьовеши би било удар за разследващата институция, ползваща се с доверието на обикновените румънци, ЕС и САЩ.", "date": "2018.05.31", "title": "Румънски съд: Президентът да освободи \"скандалната Лаура Кьовеши\" от главен прокурор"}
{"url": "https://www.faktor.bg/bg/articles/novini/svyat/pompeo-saobshtil-na-lavrov-uslovieto-za-podobryavane-na-otnosheniyata-sasht-rusiya", "text": "\"Русия трябва да се откаже от намесата във вътрешните работи на САЩ, за да има предпоставки за подобряване на отношенията между Кремъл и Белия дом\". Това е заявил държавният секретар на САЩ Майк Помпео в телефонен разговор с руския министър на външните работи на Русия Сергей Лавров. Помпео е подчертал, че независимо от стремежа на САЩ да подобрят отношенията си с Русия, Русия трябва да демонстрира, че е готова да предприеме конкретни действия за решаване на проблемите, в частност, отказ от намеса във вътрешните работи на САЩ. На сайта на Държавния департамент се съобщава, че двамата са разговаряли и за ситуацията в Украйна и Сирия. В съобщението на руското Министерство на външните работи тази част е пропусната. Съобщава се само, че двамата \"са обменили мнения по редица въпроси на двустранните отношения, усилията за регулиране на сирийската криза и преодоляване на конфликта в Украйна на основата на Миннските споразумения\". Припомняаме, че миналата седмица, по време на изслушването в Конгреса, Помпео заяви, че Вашингтон няма да търпи намеса на Русия и САЩ ще предприемат мерки, за да се противопостави на такива опити на Кремъл.", "date": "2018.05.31", "title": "Помпео съобщил на Лавров условието за подобряване на отношенията САЩ-Русия"}
{"url": "https://www.faktor.bg/bg/articles/bashar-asad-prekiyat-konflikt-mezhdu-rusiya-i-sasht-v-siriya-be-izbegnat-za-savsem-malko", "text": ". Сирийският президент Башар Асад заяви, че прекият конфликт между съюзника му Русия и САЩ в Сирия е бил избегнат за съвсем малко, предава AFP. „Бяхме близо до пряк конфликт между руските и американските сили“, заяви Асад по време на интервю пред руски медии.", "date": "2018.05.31", "title": "Башар Асад: Прекият конфликт между Русия и САЩ в Сирия бе избегнат за съвсем малко"}
{"url": "https://www.faktor.bg/bg/articles/deputatite-izslushvat-ministar-porozhanov-za-zemedelskata-politika-sled-2020", "text": "Министърът на земеделието, храните и горите Румен Порожанов ще бъде изслушан за общата селскостопанска политика на ЕС след 2020 година. Това се посочва в програмата за работа на Народното събрание. Изслушването е по предложение на ГЕРБ. Според правилника изслушванията са по въпроси, засягащи държавни или обществени интереси. Всяка от парламентарните групи има право на 2 въпроса, както и на отношение към отговорите след края на изслушването. На 3 май парламентът изслуша министъра на регионалното развитие и благоустройството Николай Нанков за напредъка по приоритетните пътни проекти, а на 10 май депутатите изслушаха министъра на икономиката Емил Караниколов за бизнес климата в страната.", "date": "2018.05.31", "title": "Депутатите изслушват министър Порожанов за земеделската политика след 2020"}
{"url": "https://www.faktor.bg/bg/articles/novini/svyat/sluzhbata-za-sigurnost-na-ukrayna-publikuva-video-ot-aresta-na-organizatora-na-pokushenieto-sreshtu-arkadiy-babchenko", "text": "Службата за сигурност на Украйна публикува видео от ареста на организатора на покушението срещу руския журналист  Аркадий Бабченко. Задържаният е наричан условно \"Г.\", на записа не се вижда неговото лице. Освен това е публикуван и запис на разговор между организатора и изпълнителя на покушението, на който се вижда и предаването на парите. Двете видеа са публикувани на официалния канал на службата в YouTube.  На видеоот от ареста предполагаемият организатор на покушението срещу Бабченко се намира с гръб към камерата, а бицето му е размито. Той не прави опит да се съпротивлява при ареста. Според информация от Службата за сигурност на видеото е заснет украински гражданин вербуван от руските спецслужби за идвършването на терористини атаки в Украйна. За убийството на Бабченко Г. предложил на свой познат, бивш участник в антитерористичната операция в Донбас 30 хиляди долара, като 15 хиляди били предадени предварително като аванс. Службата съобщава, че организаторът на престъплението получил от руските спецслужби и предал на изпълнителя досие за Бабченко, с подробна информация за неговата журналистическа дейност и личен живот, включително лични данни за Бабченко, съпругата му, родителите и децата му, номерата на телефоните им, банковите сметки, акаунтите в социалните мрежи, паспортни данни. Освен това, руските спецслужби поръчали на организатора за тяхна сметка да закупи оръжие и боеприпаси от Донбас и да ги съхранява на територията на Киев. Службата за сигурност на Украйна отбелязва, че \"подготовката за убийството на Бабченко е била само един елемент от операцията на руските спецслужби, насочена към физическото унищожаване на руски граждани, принудени заради политическите си убеждения да напуснат територията на РФ и живеещи в Украйна и в други страни от ЕС, преди всичко от средите на обществените активисти и журналисти, които публично критикуват действащата в Русия власт\".", "date": "2018.05.31", "title": "Службата за сигурност на Украйна публикува видео от ареста на организатора на покушението срещу Аркадий Бабченко"}
{"url": "https://www.faktor.bg/bg/articles/novini/balgariya/v-nikolov-tri-kompanii-sa-zayavili-ionvestitsionni-namereniya-za-aets-belene", "text": "\"Засега имаме заявени три намерения за инвестиционни намерения за проекта АЕЦ-Белене – на китайската компания CNNC, на \"Фраматом\" и на руската \"Росатом\". Това е достатъчна предпоставка да възложим на министъра на енергетиката да провежда преговори в тази връзка\", съобщи пред БНТ заместник-председателят на парламентарната комисия по енергетика Валентин Николов.    На днешното заседание на комисията ще бъде обсъден приетия от Народното събрание доклад за АЕЦ-Белене.  Николов обясни, че с това решение няма да се стартира проектът \"Белене\", а ще бъде даден мандат на енергийния министър провеждането на преговори с потенциални инвеститори за реализиране на проекта.  \"Условията са дадени в доклада и те са да няма държавни гаранции и задължение за изкупуване на ток от \"Белене\" от българска компания или от НЕК, каза още Николов.  Той уточни, че руската страна е желан инвеститор в проекта, тъй като технологията е на \"Росатом\".", "date": "2018.05.31", "title": "В. Николов: Три компании са заявили ионвестиционни намерения за АЕЦ-Белене"}
{"url": "https://www.faktor.bg/bg/articles/kevr-organizira-obshtestveno-obsazhdane-na-tsenite-na-parnoto-i-toka", "text": "Комисията за енергийно и водно регулиране организира обществено обсъждане на цените на топлинната енергия и на електрическата енергия от комбинирано производство. Поканени са държавни органи, браншови организации, асоциации, клиенти и организации на потребители. Средно повишение на цената на тока от процент и 89 на сто предлага комисията. Това е много по-малко от поисканото от ЕРП-тата. Доставчиците на ток поискаха увеличение на цените за бита от между 8 и 20%. Символично се вдигат цените на парното в някои градове като София, Плевен, Бургас.", "date": "2018.05.31", "title": "КЕВР организира обществено обсъждане на цените на парното и тока"}
{"url": "https://www.faktor.bg/bg/articles/novini/svyat/-islyamska-darzhava-poe-otgovornost-za-napadenieto-v-liezh", "text": "Терористичната група \"Ислямска държава\" (ИД) пое отговорност за вчерашното нападение срещу полицаи в белгийския град Лиеж. Това съобщиха местни медии, като се позоваха на пропагандния канал на терористите \"Амак\". При нападението загина и ученик, озовал се на мястото случайно. Нападателят е воин на ИД, се посочва в съобщението на \"информационната агенция\" на терористите. Преди две години ИД пое отговорност за терористичните удари в Брюксел, а през 2014 г. - за нападението в Еврейския музей в белгийската столица.", "date": "2018.05.31", "title": "\"Ислямска държава\" пое отговорност за нападението в Лиеж"}
{"url": "https://www.faktor.bg/bg/articles/novini/svyat/dvama-balgari-sa-zadarzhani-v-italiya-zaradi-izmami-s-bankomati", "text": "Българи с белезници в Италия! Двама българи бяха арестувани от италианските власти заради измами с банкомати на летищата в Рим, Милано и Венеция. Измамниците успели да се сдобият с електронните данни на хиляди пътници. Те поставяли скимиращи устройства на банкоматите в зоните за пристигащи. По-голяма опасност от източване на банкови карти по празниците Полицията твърди, че със задържането им са спасени милиони евро на пътниците. Двамата са засечени с телекамери и са проследени. В квартирата им в Рим са намерени данните на хиляди пътници.", "date": "2018.05.31", "title": "Двама българи са задържани в Италия заради измами с банкомати"}
{"url": "https://www.faktor.bg/bg/articles/ostri-kritiki-kam-ukrayna-sled-falshivoto-ubiystvo-na-babchenko", "text": "Фалшивото убийство на журналиста Аркадий Бабченко предизвика по-скоро критики към действията на Украйна, съобщава Би Ти Ви. ОССЕ и \"Репортери без граници\" изразиха удовлетворение, че журналистът е жив, но и разочарование от начина, по който са действали службите в Киев.  Генералният секретар на „Репортери без граници” Кристоф Дьолоар осъди инсценировката на убийството на руския журналист от украинските служби и я нарече „печална”. „Повторната поява на Бабченко е „голямо облекчение”, но е жалко и достойно за съжаление, че украинските служби са си играли с истината, независимо по какви причини”, каза Дьолоар. Организацията за сигурност и сътрудничество в Европа (ОССЕ) също изрази съжаление по повод фалшивото убийство на Бабченко. „Щастлив съм, че Аркадий Бабченко е жив! Съжалявам за решението да се разпространи фалшива информация за живота на журналиста”, написа в Туитър представител на ОССЕ за свободата на медиите Арлем Дезир. От руското министерство на външните работи заявиха, че се радват, че руският журналист в края на краищата се е оказал жив, но разкритикуваха Украйна, че е използвала Бабченко за пропаганда, която определиха като „антируска провокация”. Руският журналист Аркадий Бабченко, който беше обявен за убит в Киев, се появи на пресконференция в украинската столица жив и здрав днес. Новината за убийството съобщи съпругата му. Бабченко каза още, че и тя не е знаела за тайната операция, която целяла да защити живота му. В прав текст той посочи, че е била готвена специална операция срещу него, съпричастни към която са били руските служби, като той е трябвало да бъде ликвидиран  срещу 40 000 долара. Тези обстоятелства недвусмислено сочат съпричастност на Кремъл към случилото се в Киев, макар сега да се опитват да спекулират, обвинявайки украинските власти в \"антируска провокация\".", "date": "2018.05.31", "title": "Остри критики към Украйна след фалшивото убийство на Бабченко"}
{"url": "https://www.faktor.bg/bg/articles/izbirat-mezhdu-arh-rusev-i-kardzhilov-zamestnik-na-desislava-ivancheva", "text": "Днес СОС ще заседава и ще вземе решение кой ще смени Десислава Иванчева. Казусът е сложен защото най-важно е да се посочи, кой може да заеме този пост, след като ние вече е избран заместник, който предпочете да подаде оставка. Това обясни в студиото на Би Ти Ви председателят на СОС Елен Герджиков. Кандидатите, между които трябва да избира СОС, са арх.Русев и Петър Кърджилов. Герджиков изтъкна, че ситуацията в „Младост“ не е никак добра. Има много натрупани проблеми, продължават да пристигат сигнали за забавени преписки за блокирани проекти, за които вече са платени пари. По думите му отговорност за патовата ситуация в „Младост“ носят и политиците, които издигнаха кандидатурата на Иванчева, за да влязат през задния двор във властта. Сега обаче те са я изоставили, като някои от тях дори говорят, че става дума за политическа поръчка. А няма разумен човек, който да не вижда, че район „Младост“ очевидно се е управлявал некомпетентно.", "date": "2018.05.31", "title": "Избират между арх.Русев и Петър Кърджилов заместник на Десислава Иванчева"}
{"url": "https://www.faktor.bg/bg/articles/novini/balgariya/zaporiraha-smetki-na-bdzh-patnicheski-prevozi", "text": "Кредиторите по втория облигационен заем, предоставен на БДЖ Холдинг, са запорирали сметките на БДЖ - Пътнически превози, научи БНТ. Причината - дъщерната компания е солидарен длъжник с холдинга. \"Запорът е за 40 милиона лева\", съобщи Велик Занчев, заместник-министър на транспорта, информационните технологии и съобщенията. \"103 милиона е целият дълг, който се дължи по втора облигационна емисия. Тази втора облигационна емисия е емитирана 2007 година. Ние сме изплатили част от нея и към момента БДЖ Холдинг дължи 103 милиона главници\", обясни зам. - министърът.", "date": "2018.05.31", "title": "Запорираха сметки на БДЖ-Пътнически превози"}
{"url": "https://www.faktor.bg/bg/articles/gramnaha-korporativen-advokat-v-riga", "text": "Корпоративен адвокат, работил по ликвидирането на компании в несъстоятелност, бе застрелян в Рига, предаде Ройтерс, цитиран от dir.bg. Според латвийската полиция престъплението вероятно е свързано с организираната престъпност. Юристът Мартинс Бункус е бил застрелян от двама мъже, докато шофирал в рижко предградие. Нападателите избягали с ван, който впоследствие бил открит изоставен и опожарен. \"Смятаме, че това е добре планирано убийство, свързано с професионалната работа на жертвата. Смятаме, че в случая имаме работа с организираната престъпност\", каза пред журналисти служителят от полицията Андрейс Гризинс. По думите му през 2016 г. адвокатът е съобщавал за отправяни му смъртни заплахи. Ройтерс коментира, че убийството хвърля сянка върху усилията на властите в двумилионната балтийска република да се преборят с корупцията.  Понастоящем управителят на латвийската централна банка е разследван за вземане на подкуп, а третата по големина банка в страната ABLV бе закрита наскоро, след като бе обвинена от САЩ в пране на пари. Убитият Бункус е работел по ликвидацията на \"Траста комерцбанка\", загубила лиценза си през 2016 г. заради нарушения на законодателството против прането на пари и финансирането на тероризъм, твърди запознат, цитиран от Ройтерс. Агенцията отбеляза, че няма данни за връзка между убийството и работата му по тази процедура.", "date": "2018.05.31", "title": "Гръмнаха корпоративен адвокат в Рига"}
{"url": "https://www.faktor.bg/bg/articles/novini/svyat/n-radulov-ukrainskite-sluzhbi-napraviha-losha-usluga-na-vlastite-koito-obviniha-moskva-za-ubiystvoto-na-babchenko", "text": "Шпионска афера като на кино - обявен за убит руски журналист сензационно се появи жив в Киев. Оказа се, че убийството на Аркадий Бабченко, един от сериозните критици на Владимир Путин, е инсценирано и той се появи жив и здрав на пресконференция в Киев. Защо украинските тайни служби заблудиха всички и има ли основания Москва да ги обвинява в антируска пропаганда? „За мен е странно това, което се случва. Каква е тази операция, която за да примами убиеца, твърдиш, че неговата бъдеща жертва е вече убита. Имам усещането, че става дума за някаква комбинация, в която специалните служби са били насадени на пачи яйца и те са разбрали впоследствие. Същото се отнася за официалните лица - премиер, външен министър, които коментираха, обвиниха Москва за убийството. Вече никой няма да приема 100% думите им”, коментира пред Нова телевизия проф. Николай Радулов, експерт по сигурност. Според него украинските тайни служби са направили много лоша услуга на хората, които наистина биха били мишена, защото следващия път никой няма да им повярва и ще чакат да се появят по телевизията. Радулов допусна, че може наистина да е имало опит за убийство на Аркадий Бабченко, но той би могъл да идва не от руските специални служби, а от руски националисти, които живеят там. „Напълно възможно е политиката на Русия там да подмами някои хора да извършат такъв акт, смятайки, че той е полезен на руската пропаганда”, смята Радулов. „Аркадий Бабченко не е случаен човек. Има славата на журналист, който винаги се добира до ексклузивна информация, която невинаги се харесва в Москва. Не беше добре приеман от официалните медии. Станалото с него буди много сериозен коментар защо и как се случи. Това отваря и разговора за състоянието на медиите в Русия. Там качествената журналистика е много малко. Все повече става ограничена като формат и място, където се развива”, коментира Николай Кръстев от Bloomberg TV Bulgaria. Той допълни, че явно критиците на Путин се взимат на мушка и това не е за подценяване.", "date": "2018.05.31", "title": "Н. Радулов: Украинските служби направиха лоша услуга на властите, които обвиниха Москва за \"убийството\" на Бабченко"}
{"url": "https://www.faktor.bg/bg/articles/novini/balgariya/g-harizanov-za-sreshtata-borisov-putin-po-golemiyat-proshtavayki-ni-osadi-za-belene", "text": "„Никой не може да очаква от такова посещение да се подпишат договори. Не бива да отиваме с една кошница, която е абсолютно нереалистична. Премиерът отиде с конкретни проекти. Не знам защо днес това трябва да го тълкуваме едва ли не като подпис върху договор. Не! Има много стъпки да се извървят”, коментира пред Нова телевизия политологът Татяна Буруджиева.  „Срещата на политическите лидери е да се изрази политическа воля. Няма за какво да се извиняваме на Русия. Да, „Южен поток” беше спрян, но той беше спрян, защото нарушава либерализационния пакет на ЕС, защото беше натоварен с тежки корупционни процедури тук”, заяви Георги Харизанов. По думите му оттук нататък техническа работа на компаниите е да договорят въпросните газови трасета. „След вчерашното решение на Международния арбитраж по съдебния иск на украинската компания към „Газпром” ситуацията с транзита през Украйна се усложнява. Всеки, който подценява газовите доставки, е кръгъл глупак. Изключително важно е тези разговори да продължат, защото те касаят развитието на българската икономика”, заяви още Харизанов. Харизанов поясни, че срещата е била, за да се изрази политическа воля.  „По-големият, прощавайки ни осъди за „Белене“. По-големият се опита да ни пробута паметници на руски войници. Претенциите на по-големия са важни, но са важни, за да се изрази политическа воля. Борисов бе там като европейски лидер“, коментира той", "date": "2018.05.31", "title": "Г. Харизанов за срещата Борисов-Путин: По-големият, \"прощавайки\" ни осъди за \"Белене\""}
{"url": "https://www.faktor.bg/bg/articles/novini/balgariya/obshtinata-obyavi-voyna-na-reklamite-v-sofiya", "text": "Столична община се обяви срещу рекламите в София. За целта се обмисля забрана за реклама в самия център. Планира се въвеждането на правила за билбордове, лед реклами и дори хладилници и витрини. Оказва се,  обаче че новите правила могат да засегнат не само бизнеса, но и собствениците на жилищни сгради, които към момента също печелят от реклама. „Този визуален шум говори за един неподреден хаотичен визуален пазар. Нашето желание е да въведем ред в тази комуникация”, заяви пред Нова телевизия главният архитект на столицата Здравко Здравков. Новата наредба предвижда по-малко билбордове, без брандирани фризери по тротоарите и ограничения при рекламите по фасадите. Това означава, че малкият бизнес ще трябва да махне лепенките от витрините.  „Там, където е сърцето на стара София, забраняваме покривната реклама. Разбира се там, където тя е разрешена, ще изчакаме да изтекат договорите, постепенно ще изчезне”, каза още главният архитект.", "date": "2018.05.31", "title": "Общината обяви война на рекламите в София"}
{"url": "https://www.faktor.bg/bg/articles/diplomaticheskite-sovalki-mezhdu-vashington-i-phenyan-prodalzhavat", "text": "Дългоочакваната среща между Доналд Тръмп и Ким Чен-ун може да се състои на 12 юни. Това заяви говорителят на Белия дом Сара Сандърс, съобщава БНТ. Тонът между Вашингтон и Пхенян отново се затопля, а в Съединените щати за среща с държавния секретар Майк Помпейо пристигна и високопоставен севернокорейски политик. Ким Йон-чхол, заместник-председател на управляващата Корейска трудова партия, пристига на летище \"Джон Ф. Кенеди\" в Ню Йорк. Това е най-високопоставената севрнокорейска визита в Съединените щати от близо 20 години. Без да прави изказвания пред медиите, корейският политик се отправи за среща с американския държавен секретар Майк Помпейо. Двамата се срещнаха на работен обяд, за да доуточнят подробностите около дългоочакваната среща между лидерите на Съединените щати и Северна Корея. А според говорителката на Белия дом, реалността разговорът между Тръмп и Ким да се състои, е много голяма.  Продължаваме активно да се готвим за среща между президента и лидера на Северна Корея. Ние сме подготвени, а както виждате - дипломатическите разговори на различни нива не са спирали. Имаме намерение срещата да се състои на 12 юни. Ако това не стане, ще бъдем готови и на 12 юли, коментира Сара Сандърс, говорител на Белия дом. Ако срещата Тръмп - Ким отново не бъде отменена, домакин на историческите разговори ще бъде Сингапур.", "date": "2018.05.31", "title": "Дипломатическите совалки между Вашингтон и Пхенян продължават"}
{"url": "https://www.faktor.bg/bg/articles/nosht-na-protesti-v-rumaniya-grazhdani-branyat-laura-kyoveshi", "text": "Нощ на протести в Румъния, след като Конституционният съд задължи президента Клаус Йоханис да отстрани главния прокурор на Агенцията за борба с корупцията Лаура Кьовеши. Около 1500 души се събраха в столицата Букурещ и други градове, за да изразят подкрепата си за обвинител номер 1. Протестиращите определиха съда като \"роб на управляващата Социалдемократическа партия\". Ръководената от Кьовеши агенция стои зад знакови дела срещу високопоставени политици, обвинени в подкупи и злоупотреба с власт. Преди месеци правосъдният министър настоя тя да бъде отстранена.Това предизвика остри критики сред румънските граждани, a Брюксел изрази притеснение за независимостта на съдебната система. Конституционният съд ще трябва да обясни решението си по-късно днес.", "date": "2018.05.31", "title": "Нощ на протести в Румъния - граждани бранят Лаура Кьовеши от управляващите"}
{"url": "https://www.faktor.bg/bg/articles/novini/balgariya/sos-posochva-vremenno-izpalnyavasht-dlazhnostta-kmet-na-rayon-mladost", "text": "Столичният общински съвет трябва да посочи днес нов временно изпълняващ длъжността кмет на район „Младост”.  До патовата ситуация се стигна след показния арест на кметицата Десислава Иванчева миналия месец. Впоследствие заместникът, който Иванчева определи, се оттегли от поста. Снощи в Столичния общински съвет трябва да е изпратен списък от район „Младост” кои са действащите зам.-кметове в района и от тях да се избере заместник. Ако такъв списък няма, днес общинският парламент няма да има база, на която да избере кой да управлява „Младост”.", "date": "2018.05.31", "title": "СОС посочва временно изпълняващ длъжността кмет на район \"Младост\""}
{"url": "https://www.faktor.bg/bg/articles/borisov-i-putin-se-dogovoriha-turski-potok-shte-minava-prez-balgariya", "text": "Тръба от „Турски поток“ да влиза в България и да получаваме количества руски природен газ, които да транспортираме към трети страни. За това се договориха премиерът Бойко Борисов и руският президент Владимир Путин, които проведоха двустранна среща в Москва, обобщава \"Фокус\". Премиерът определи разговора си с руския държавен глава като прагматичен и полезен. Той посочи, че България запазва газоразпределителната си роля на Балканите.  „Относно това дали ще има втора точка на вход на газ през „Турски поток“ за България – това, което говорихме и което президентът Путин ни увери, е, че е разговарял вчера с турския президент и нямат нищо против тази входна точка да бъде на българска граница“, каза министър-председателят. Борисов посочи, че количествата газ, които биха могли да идват към България от съществуващата газова връзка през Украйна и това, което се очаква през „Турски поток“, ще възлизат общо на около 34-35 млрд. куб. метра природен газ. „Това е сериозно количество, за което трябва да намерим формула да го разработим през европейския газоразпределителен център. И нашите колеги поеха ангажимент, заедно с Европейската комисия, да намерят приемлива формула“, посочи българският премиер. Руският президент заяви, че въпросът за транспортирането на газ от „Турски поток“ в Европа през България се разработва в практически план с Турция и България. По думите му въпросът за обемите на транзитния газ през България трябва да бъде обвързан с обема на доставките за цяла Европа.  Президентът на Руската федерация посочи и че страната му е готова да се върне към проекта за строителство на АЕЦ „Белене“, а Борисов подчерта, че в момента България разполага с два реактора и с площадка на централата и иска проектът да работи на пазарен принцип, който да може да се издържа и да генерира не само печалба, но и сигурност. „След 10-15 години ще имаме необходимост от базова мощност. Всички са добре дошли на пазарен принцип“, подчерта Борисов в контекста на инвеститорския интерес към проекта.  Премиерът Борисов изрази надежда, че президентът Путин ще положи всички усилия за нормализирането на обстановката в Сирия и спирането на мигрантския натиск към Европа. „Ключовите думи, около които всички трябва да положат усилия са: мир, диалог и компромис“, каза още българският министър-председател.  Двамата отбелязаха и отличното сътрудничество между България и Русия в областта на културата, както и повишаването на стокообмена и ръста в броя на руските туристи у нас. Министър-председателят Бойко Борисов проведе среща и с премиера на Руската федерация Дмитрий Медведев. Двамата обсъдиха задълбочаването на търговско-икономическото сътрудничество, както и в сферата на енергетиката, туризма и транспорта. Дмитрий Медведев подчерта, че в последните години партньорството между двете страни се активизира. „Сега можем да обсъдим отделни параметри от нашето търговско-икономическо сътрудничество“, каза още руският премиер.  Българският премиер посочи, че приоритетните теми в отношенията между България и Русия остават борбата с тероризма и сигурността, икономиката, туризмът и енергетиката. „Светът действително е едно много тежко място с неспирните конфликти. Ние и Европа сме много потърпевши от мигрантската вълна“, допълни Бойко Борисов. По програма премиерът Борисов трябваше да се прибере в България на 31 май, но поради важни ангажименти и срещи министър-председателят си тръгна с ден по-рано от предвиденото.", "date": "2018.05.31", "title": "Борисов и Путин се договориха: \"Турски поток\" ще минава през България"}
{"url": "https://www.faktor.bg/bg/articles/novini/svyat/politsay-zastrelya-mazh-ranil-s-nozh-dvama-dushi-vav-vlak-v-severna-germaniya", "text": "Германски полицай застреля мъж, който рани с нож двама души във влак в Северна Германия, предаде ДПА, като се позова на федералната полиция. Местни медии съобщиха, че мъж е наръгал с нож друг човек във високоскоростен влак от Хамбург до Фленсбург, близо до границата с Дания. Двама полицаи се опитали да задържат нападателя. Той наръгал единия полицай, преди другият да го застреля.", "date": "2018.05.31", "title": "Полицай застреля мъж, ранил с нож двама души във влак в Северна Германия"}
{"url": "https://www.faktor.bg/bg/articles/novini/balgariya/slanchevo-maksimalni-temperaturi-do-32-gradusa", "text": "Днес ще е предимно слънчево, след обяд с разкъсана висока облачност. Ще духа слаб, в Източна България - до умерен вятър от север-североизток. Максималните температури ще са между 27 и 32 градуса, в София - около 27 градуса. По Черноморието ще е предимно слънчево, с разкъсана висока облачност. Ще духа до умерен вятър от север-североизток. Максималните температури ще са 23-25 градуса. Температурата на морската вода ще е 20-22 градуса. Вълнението на морето ще е 2 - 3 бала.", "date": "2018.05.31", "title": "Слънчево, максимални температури до 32 градуса"}
