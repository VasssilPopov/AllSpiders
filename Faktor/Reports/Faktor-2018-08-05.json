{"url": "https://www.faktor.bg/bg/articles/novini/svyat/darzhavniyat-departament-prizova-rusiya-nezabavno-da-prekrati-bezrasadnoto-si-povedenie", "text": "Изпълняващият длъжността посланик на Русия в САЩ Дмитрий Жирнов е бил извикан в Държавния департамент на САЩ, за да даде обяснение за опитите на Кремъл да използва открадната от Facebook информация, за пропаганда на \"насилие и разкол в САЩ\",  съобщи в Тwitter говорителката на Държавния департамент Хедър Науерт. \"Ние няма да търпим тази агресивна намеса\", написа тя. Припомняме, че на 31 юли от Facebook съобщиха, че са блокирали и отстранили 32 страници и акаунти с признаци на \"координирано неавтентично поведение\", които били свързани с подготовката на протести във Вашингтон следващата седмица. По този повод Държавният департамент призова Русия \"незабавно да прекрати безрасъдното си поведение\", а ссенаторът от Демократическата партия Марк Уорнър заяви, че Кремъл \"продължава да сее разкол\" в американското общество.", "date": "2018.08.05", "title": "Държавният департамент призова Русия \"незабавно да прекрати безрасъдното си поведение\""}
{"url": "https://www.faktor.bg/bg/articles/novini/balgariya/tsvetanov-ninova-malchi-guzno-no-da-se-nadyavame-che-gushterat-okonchatelno-i-naistina-da-otkasne-opashkata-si", "text": "Днес всички видяхме каква беше позицията на председателя на БСП Корнелия Нинова за задържания заедно с Митьо \"Очите\" зам.-председател на Общински съвет - Бургас Бенчо Бенчев. Бенчев обаче е избран с листата на БСП и точно БСП издига кандидатурата му за зам.-председател на местния парламент. Така председателят на парламентарната група на ГЕРБ Цветан Цветанов коментира на страницата си във фейсбук скандала със задържания в Турция наркобос и политикът от БСП. Той пита и защо \"подобна позиция на лидера на БСП Корнелия Нинова лиспваше, когато българската прокуратура официално повдигна обвинение на депутата от БСП Манол Генов, беше свален имунитетът му и започна разследване срещу него за купуване на гласове. Не видяхме подобни решителни мерки от Нинова и когато братът на русенския народен представител от БСП Георги Стоилов - Илия, беше арестуван за участие в престъпна група за изнудване. Защо когато бившият председател на Народното събрание Валери Жаблянов нарече Народния съд \"необходимо правосъдие\" отново \"чухме\" оглушителното мълчание на Корнелия Нинова? Това значи ли, че тя се припознава в казаното от него? Светкавична реакция нямаше и след като най-безотговорно депутатът Таско Ерменков си позволи да се заиграе със страховете на почти двумилионна София, казвайки на гражданите й, че пият отровна вода и когато същият Ерменков нарече идиоти държавите от ЕС и САЩ в коментар на изборните резултати в Крим. Във всичките тези случай предсесателят на БСП Корнелия Нинова гузно мълчеше. Въпросите към нея обаче тежат със същата сила, когато Нинова прилага двойни стандарти. Да се надяваме обаче, че вече е дошъл моментът за така нужното прочистване на червените редици, защото когато претендираш за алтернатива или за нова \"Визия за България\", е нужно да имаш \"очи\", за да я видиш. Остава и да си пожелаем с началото на новия политически сезон гущерът окончателно и наистина да откъсне опашката си!\", казва в коментара си Цветанов.", "date": "2018.08.05", "title": "Цветанов: Нинова мълчи гузно, но да се надяваме, че гущерът окончателно  ще откъсне опашката си!"}
{"url": "https://www.faktor.bg/bg/articles/novini/svyat/v-portugaliya-izmeriha-46-8-gradusa-absolyutniyat-temperaturen-rekord-za-stranata-e-47-4-gradusa", "text": "Температурен рекорд бе измерен в португалската столица Лисабон, в момент, когато страната и съседна Испания са обхванати от гореща вълна, предаде БТА като цитира Асошиейтед прес. Португалската метеорологична служба съобщи, че вчера температурата в Лисабон е достигнала 44 градус а и по този начин е бил надминат предишния рекорд на града от 43 градуса, регистриран преди 37 години. Най-високата измерена вчера в Португалия температура е 46,8 градуса в Алвега, в централната част на страната. Абсолютният температурен рекорд в Португалия, 47,4 градуса, датира от 2003 г. Горещините и запрашеността на Иберийския полуостров се дължат на горещи въздушни маси от Африка. Прогнозите за днес са температурите да се понижат малко, но пак да останат екстремно високи.", "date": "2018.08.05", "title": "В Португалия измериха 46,8 градуса, абсолютният температурен рекорд за страната е 47,4 градуса"}
{"url": "https://www.faktor.bg/bg/articles/novini/svyat/tramp-rusiya-kitay-i-severna-koreya-se-namesvat-vav-vatreshnite-raboti-na-sasht", "text": "Президентът на САЩ Доналд Тръмп заяви, че Русия, Китай и Северна Корея се намесват във вътрешните работи на САЩ и, че подобна активност ще се усилва с наближаването на изборите за Конгрес през ноември тази година, съобщи Voice of America. Според Тръмп това се дължи на позитивното развитие на американската икономика. \"Ние трябва да спрем това.Ние трябва да спрем намесата и да прекратим тези атаки - от Русия, ог Китай. Нещата със Северна Корея се развиват добре, но е възможно и те да го правят\", каза той по време  на публична среща в Охайо. Това изявление, според медията, съществено се различава от предишни коментари на президента, в които той отричаше чужда намеса дори след като негови съветници публично изразиха опасения от външна заплаха. Преди той наричаше твърдения за намеса отвън \"измислици за Русия\".", "date": "2018.08.05", "title": "Тръмп: Русия, Китай и Северна Корея се намесват във вътрешните работи на САЩ"}
{"url": "https://www.faktor.bg/bg/articles/novini/svyat/britanski-ministar-obvini-byurokratite-ot-es-v-nesgzhovorchivost", "text": "Министърът на международната търговия на Великобритания Лиъм Фокс заяви, че е напълно възможно Великобритания да не успее да постигне споразумение „по развода“ с Европейския съюз преди да го напусне следващия март, твърди Daily Mail.  Лиъм Фокс заяви, че „несговорчивостта“ на служителите на ЕС „ни тласка към никаква сделка“.  Той определи възможността Великобритания да излезе от Съюза без споразумение на 60%.  Разговорите по Брекзит са в застой, а британското правителство се опитва да упражни натиск върху останалите 27 държави от ЕС, за да постигне компромис, като подчертава икономическата вреда, причинена от Брекзит „без споразумение“, който налага тарифи и други бариери пред търговията между ЕС и ЕС, пише Фокус.  Блокът смята, че Великобритания до момента не е направила реалистични предложения. Консервативното правителство на британския премиер Тереза Май е разделено на това колко тясна трябва да бъде бъдещата икономическата връзка с блока.", "date": "2018.08.05", "title": "Британски министър обвини \"бюрократите от ЕС в несговорчивост\""}
{"url": "https://www.faktor.bg/bg/articles/novini/balgariya/golyamo-kolichestvo-orazhie-i-boepripasi-v-doma-na-arestuvaniya-s-mityo-ochite-obshtinar-ot-bsp", "text": "Голямо количество оръжие и боеприпаси за него са били открити в бургаския общинар от групата на БСП Бенчо Бенчев, който беше арестуван заедно с Димитър Желязков – Митьо Очите в хотел в Истанбул. По първоначална информация полицаи проверяват и автомобилите на бизнесмена, който е съдружник във фирмата \"Аркус-Сигурност\", където Желязков е казвал, че е консултант. Освен него, южната ни съседка изпрати към България с белезници на ръцете и друго политическо лице, оказало се на едно и също място с Очите – бившият депутат от ДПС Несрин Озун, който има съвместен бизнес с Бенчев. Самият Желязков тепърва ще бъде екстрадиран у нас. Бенчев, Узун и още петима през нощта бяха предадени на нашите власти на пункта „Капитан Андреево” и след това – докарани в полицията в Бургас. На 2 август 19 души, считани за близки до несебърския бос Димитър Желязков, бяха арестувани при операция насочена срещу рекета и наркоразпространението. Петима от тях остават за постоянно под стража, реши вчера спецсъдът. Според държавното обвинение групата се е ползвала с голямо влияние в страната. Специализираната прокуратура преценява събраните доказателства за евентуалната съпричастност на Бенчев към организираната престъпна група (както и на други, доведени от Република Турция) и повдигането на обвинения.", "date": "2018.08.05", "title": "Голямо количество оръжие и боеприпаси в дома на арестувания с Митьо Очите общинар от БСП"}
{"url": "https://www.faktor.bg/bg/articles/novini/svyat/zemetresenie-s-magnitud-7-po-rihter-razlyulya-indoneziyskiya-ostrov-lombok", "text": "Земетресение с магнитуд 7 по скалата на Рихтер разлюля индонезийския остров Ломбок. Това съобщиха Геофизичният институт на САЩ и местната геофизична агенция, цитирани от ДПА. Най-малко трима загинали, информира АП. Само преди седмица силен трус отне живота на 16 души в района. Индонезийската агенция издаде предупреждение, че е възможно да има цунами, което по-късно беше отменено. Земетресението е станало на дълбочина от 15 км, с епицентър на 27 км североизточно от окръг Северен Ломбок. Миналата седмица там стана земетресение с магнитуд 6,4, което отне живота на 16 души и блокира стотици туристи.", "date": "2018.08.05", "title": "Земетресение с магнитуд 7 по Рихтер разлюля индонезийския остров Ломбок"}
{"url": "https://www.faktor.bg/bg/articles/novini/svyat/ekspert-ako-ima-promyana-na-granitsite-v-kosovo-ot-tovaya-shte-se-vazpolzva-rusiya", "text": "\"Косовският президент Хашим Тачи ясно заяви, че има намерение да разговаря със сръския президент Александър Вучич за плромяна на косовските граници\", твърди професор Даниел Сървър, преподавател в университета \"Джон Хопкинс\", цитиран от Voice of America= В блога си Peacefare.net Сървър прогнозира, че Тачи е готов да направи замяна на някои или всички северни общини със сръбско мнозинство в Косово за територии с албанско население в Южна Сърбия. \"Това не може да се случи без посредничеството на САЩ и Европа. Брюксел и Вашингтон изглежда са решили, че интегрирането на северните сръбски общини в останалата част на Косово е прекалено комплицирано\", коментира Сървър. Според него, промяната на границите е лоша идея. Според него, една такава крачка ще окуражи и увеличи подкрепата за силите, които искат обединение на албанците от Косово и Македония в така наречената \"Велика Албания\" и ще доведе до дестабилизация на Македония. \"От своя страна Русия ще гледа на такава промяна на границите като прецедент, от който ще се възползват в Южна Осетия и Абхазия в Грузия, Трансистрия в Молдова и Донбас и Крим в Украйна\", прогнозира Сървър.  Припомняме, че косовският вестник Gazeta Ekspres, съобщи, позовавайки се на дипломатически източници, че на срещата в Хелзинки   в замяна на признаването от Белград на независимостта на бившата автономия. Според информацията на медията, двамата са се договорили, че Косово трябва да предаде северната част на страната, където живеят предимно сърби в замяна на признаване на независимостта на страната. След публикациите косовският президент Хашим Тачи заяви, че никога няма да приеме подялба на Косово.", "date": "2018.08.05", "title": "Експерт: Ако има промяна на границите в Косово, от това ще се възползва Русия"}
{"url": "https://www.faktor.bg/bg/articles/novini/svyat/ruskata-agentka-butina-obshtuvala-s-chlen-na-ekipa-na-tramp-otgovaryal-za-natsionalnata-sigurnost", "text": "Малко преди президентските избори арестуваната в САЩ рускиня Мария Бутина е общувала с член на предизборния екип на Тръмп. Става дума за Джефри Гордън, който в щаба на Тръмп отговарял за националната сигурност. За това, че между него и Бутина се е водила кореспонденция съобщи  The Washington Post. Вестникът се позовава на показанията на рускинята, предоставени на комисията по разузнаването на американския Сенат. Според данните, Бутина и Гордън са се запознали през септември 2016 година и известно време са \"общували\". Бутина е канила Гордън на \"вечерята на дружбата\", организирана от нея и, на която са присъствали освен амирекански и руски политици и представители на администрацията. Той пък я поканил на рок-концерт и на рождения си ден. Той твърди, че не е обсъждал с рускинята избирателната кампания, а отношенията им не са били \"романтични\". Бутина е обвинена в САЩ в опити да създаде канали за комуникация между Кремъл и Белия дом, заобикаляйки официалните, а също така да убеди ключови спонсори на Републиканската партия да прокарват руски интереси на държавно ниво. В Руското министерство на външните работи обявиха Бутина за \"политически затворник\".", "date": "2018.08.05", "title": "Руската агентка Бутина общувала с член на екипа на Тръмп, отговарял за националната сигурност"}
{"url": "https://www.faktor.bg/bg/articles/novini/balgariya/kak-prez-yuli-1990-g-zhelyu-zhelev-poiska-ostavkata-na-petar-mladenov", "text": "След като Петър Младенов направи самопризнание, че е казал: \"По-добре танковете да дойдат\", по единствената телевизия тогава бяха прочетени обръщения на Желю Желев, като председател на КС на СДС, на Виктор Вълков, шеф на БЗНС и не си спомням дали имаше и други. В общи линии думите бяха същите. Петър Младенов е изпуснал една фраза, но не е пратил танковете. Да простим и да вървим напред. Бях на гости у една журналистка тази вечер. Като чух изявлението на Желю буквално побеснях. Пък и бях на няколко ракии...Вдигнах телефона и се обадих в Мюнхен(в редакцията на „Свободна Европа”, б.р.). Дежурен беше Георги Кехайов. Казвам му - искам да пусна нещо за късните новини или по-скоро за късния новинарски блок? Давай, казва ми. И на прима виста изстрелях, че с тази позиция   Защото основният проблем не е, че танковете не са дошли, а че като поддържаше тази лъжа Младенов постави невинни хора на изпитание. Заради неговите лъжи няколко души бяха тормозени. Тогава дори не го познавах Евгений Михайлов. Беше много остър коментар. Георги ми каза, че май прекалявам, но обеща да го пусне. Изглежда е решил друго, защото моята кореспонденция не беше излъчена. В някакъв смисъл дори се зарадвах. Прекалено рязка беше, а и не бях разговарял с Желю, за да чуя позицията му. На сутринта се обадих на Петко Симеонов и му казах, че на всяка цена трябва да видя Желю. Петко веднага ме покани на обяд в ресторант \"Червено знаме\" на Витошка, Каза ми, че се събират там няколко души - Желю и негови сътрудници и приятели. Моят спомен е, че бяха Георги(Жожо) Данаилов, Златко, един философ, близък на Желю, Ивайло Трифонов, Петко Симеонов и Кеворк Кеворкян. Възможно е да е имало и други. Не помня. Сядам на масата срещу Желю и му казвам какво мисля. Дори и терминът \"политически труп\" май използвах.  За да бъда пределно точен...Петко си тръгна много рано. Май не чу разговора. Имаше някакви срещи. Та му казвам на Желю какво мисля и че този \"Уотъргейт“ не е какво е казал или не е казал Младенов, а  В очите му видях, че не само схвана какво му казвам, а че беше решил да действа, Кеворк, с присъщата му хлъзгавост се опита да го убеди( както и мен), че българският народ му трябва по-дълго време да възприеме една теза; че не трябва да се бърза. Типично за него. Но беше късно. Желю Желев направи още същата вечер изявление и поиска оставката на Младенов. Моята приятелка журналистка след това ми каза, че буквално е използвал същите доводи като от моята неизлъчена кореспонденция, Не мога да ги намеря двете телевизионнои изказвания на бъдещия президент. В две поредни вечери Желев каза съвсем различни неща. Гот ми е, че имам малка заслуга. А иначе...макар, че съм най-тежко удареният човек от Желю по-късно, не смятам, че е ченге, Просто му бяха разработили модела на психиката. А друго интересно или смешно нещо беше, че в един момент Желю ми казваше, че идеята им е била Петър Берон да стане вицепрзеидент. Тези хора просто не бяха опитни. Отказвам да вярвам в конспиративни теории....въпреки всичко. Колкото до Кево, той знаеше какво върши и защо го върши.", "date": "2018.08.05", "title": "Как през юли 1990 г. Желю Желев поиска оставката на Петър Младенов?"}
{"url": "https://www.faktor.bg/bg/articles/obshtestvo/zakon-i-red/zam-glavniyat-prokuror-protsedurata-za-ekstraditsiya-na-dimitar-zhelyazkov-e-zadvizhena", "text": "\"Процедурата за екстрадиция е задвижена, оттук нататък предстоят само определени формалности, които са свързани с комплектоване на документи, което мисля, че ще стане в максимално кратки срокове\", заяви на брифинг заместник-главният проурор Иван Гешев по повод ареста и екстрадирането на Димитър Желязков - Митьо Очите от Турция. Гешев обясни още, че според него Желязков ще се яви пред съда, защото бизнесът му налага да бъде в България.Прокурорът обясни още, че Димитър Желязков е преминал от Гърция в Турция с автомобил, регистриран на фирма на общинския съветник Бенчо ДенчеБ. \"Днес продължават действията по досъдебното производство. Бяха претърсени може би над 30 различни адреса, включително и офиси на фирми, които са свързани с ръководителя на организираната престъпна група – Димитър Желязков, който към момента се намира в турския арест. Всичките фирми естествено неофициално са свързани с него - и за нас, а и за гражданите не е тайна, че са на различни поставени лица. Бяха извършени претърсвания и по домашни адреси и на лица, които в края на вчерашния ден бяха предадени на МВР от турските власти“, обясни Гешев. Той поясни, че турските власти са преценили, че тези лица представляват проблем за тяхната национална сигурност, тъй като пребивават едновременно с лице, което се издирва от Интерпол за участие в организирана престъпна група. \"Това, което е установено към момента, е, че лидерът на тази група на 3 август в 19.09 ч. е минал от Гърция в Турция. Тоест, няколко часа след издаването на европейската заповед за арест той преминава границата на ГКПП \"Ипсала\" и влиза в Турция с лек автомобил, който е на фирма, чийто управител и собственик е общински съветник от Бургас – Бенчо Бенчев. Задържан е в малките часове на деня в събота в стая, като всички стаи, в които са задържани лицата, са регистрирани на общинския съветник плюс още едно лице. Желязков не е бил регистриран в тези стаи, което е съвсем умишлено“, коментира Гешев. На въпрос дали може да бъде повдигнато обвинение за укривателство, той отговори: \"В началото на утрешния ден прокурорите от Специализираната прокуратура ще анализират проведените разпити и ще преценят дали има доказателства за отделно досъдебно производство за т.нар. лично укривателство. В случай, че се констатират такива обстоятелства, в рамките на следващия ден отделеното досъдебно производство ще бъде изпратено на компетентната прокуратура\". Заместник-главният прокурор отбеляза, че операцията е планирана от около месец, досъдебното производство, свързано с престъпната дейност на Димитър Желязков, е от 2016 г. По думите му това е една от най-големите операции в България за последните 20 години.", "date": "2018.08.05", "title": "Зам.-главният прокурор: Процедурата за екстрадиция на Димитър Желязков е задвижена"}
{"url": "https://www.faktor.bg/bg/articles/obshtestvo/zakon-i-red/sedem-dushi-sa-arestuvani-v-turtsiya-zaedno-s-mityo-ochite", "text": "Седемте български граждани, които бяха задържани при специализирана полицейска операция в Истанбул, Турция, са предадени по административна процедура от турските власти на представители на Министерството на вътрешните работи на България на ГКПП – Капитан Андреево. Наложени са им полицейски мерки за неотклонение за срок до 24 часа. В рамките на срока на задържане ще бъдат проведени процесуално-следствени действия, които ще бъдат докладвани на Специализираната прокуратура по компетентност. В ход е и процедура спрямо българския гражданин, обявен за международно издирване с червена бюлетина от Интерпол, който към момента се намира в Република Турция.", "date": "2018.08.05", "title": "Седем души са арестувани в Турция заедно с Митьо Очите"}
{"url": "https://www.faktor.bg/bg/articles/obshtestvo/zakon-i-red/aresti-na-narkodilari-v-slanchev-bryag", "text": "В резултат на съвместните полицейски действия на служители от Районно управление – Несебър и Главна дирекция \"Национална полиция\" са установени и задържани осем мъже за притежаване и разпространение на наркотични вещества на територията на Слънчев бряг. Това съобщиха от МВР и уточняват, че около 03.00 часа на 03.08.т.г. в района на х-л «Кубан» са задържани:  нигерийските гражданини А.Т. и О.О. и малийския гражданин А.М. Намерени и иззети са три розови хапчета / точния състав на които е в процес на изясняване, но вероятно се касае за екстази/ и 11 свивки с марихуана. Мъжете са задържани със заповеди за задържане за срок до 24 ч. По случая е образувано бързо полицейско производство.  Около 10 часа на същия ден е извършена претърсване в апартамент в Слънчев бряг, обитаван от криминално проявения и осъждан В.П., 29-годишен от Стара Загора. Намерени и иззети са три найлонови топки с диаметър около 10 см., съдържащи суха зелена тревна маса / канабис/ и саморъчно свита цигара с канабис, като общото тегло на намереното наркотично вещество е около 400 гр. В.П. е задържан с полицейска заповед за срок до 24 часа. По случая е образувано бързо полицейско производство за притежаване на наркотици.  Малко по-късно – около 13.30 часа в района на автогарата в Слънчев бряг е извършена проверка на 38 годишния Г.К. от Русе. Намерени и иззети са три свивки със зелена суха тревна маса / канабис/ и два полиетиленови плика с бяло кристалообразно вещество / метамфетамин/. Г.К. е задържан с полицейска заповед за срок до 24 часа. По случая е образувано бързо полицейско производство.  Отново на 3 август в района на култов ресторант в Слънчев бряг е задържан криминално проявения и осъждан Й.И., 49 годишен от София. Открит и иззет е найлонов плик с бяло-жълто кристалообразно вещество / метамфетамин/ с тегло около 15 гр. При извършено претърсване на обитаваната от Й.И. квартира, е намерен полиетиленов плик с бяло кристалообразно вещество / амфетамин/. Й.И. е задържан за срок от 24 часа. Събраните срещу 49 годишния софиянец данни за притежаване и разпространение на наркотични вещества са докладвани в Бургаска окръжна прокуратура, като на Й.И. е повдигнато обвинение и му е наложена мярка задържане под стража за срок от 72 часа.  Малко след полунощ на 4 август – около 01.30 часа, в района до ресторант «Джани» в Слънчев бряг е задържан 15-годишния М.М. от Стара Загора, в който са открити наркотични вещества. М.М. е задържан със заповед за задържане за срок до 24 часа. Работата по случая продължава.  В 02.00 ч. на 04.08.т.г. в района до хотел «Хармани Суит» в Слънчев бряг е задържан криминално проявения М.П., 49 годишен от Несебър. Намерени и иззети : 41 пликчета с бяло прахообразно вещество / кокаин/, 6 пликчета с тревиста маса / канабис/, 5 пликчета с жълто-кафяво кристалообразно вещество / хашиш/ и 337 шестоъгълни розови таблетки / екстази/. М.П. е задържан за срок от 24 часа. Събраните срещу 49 годишния несебърлия данни за разпространение на наркотични вещества са докладвани в Бургаска окръжна прокуратура, като на М.П. е повдигнато обвинение и му е наложена мярка задържане под стража за срок от 72 часа.", "date": "2018.08.05", "title": "Арести на наркодилъри в Слънчев бряг"}
{"url": "https://www.faktor.bg/bg/articles/novini/svyat/poredna-92-zhertva-na-gobemiya-pozhar-v-gartsiya", "text": "Починала е 55-годишна жена, която бе лекувана в болница в Атина от изгаряния, получени при горските пожари край гръцката столица миналата седмица, съобщава вестник \"Катимерини\". Така броят на жертвите от пожарите в курортното градче Мати и съседното Рафина нарасна на 92 души. Деветима пострадали от пожарите се намират в интензивни отделения в болници. Едно дете е лекувано в болница \"Света София\" и е в стабилно състояние. ротивопожарната служба съобщи, че броят на загиналите включва две неидентифицирани жертви, които не са потърсени от роднини. Остава неясно защо техните тела не са идентифицирани, отбелязва \"Катимерини\", цитиран от БТА. По-голямата част от жертвите на пожарите са изгорели, а известен брой хора са се удавили в морето, докато са бягали от пламъците.", "date": "2018.08.05", "title": "Поредна, 92-ра жертва на големия пожар в Гърция"}
{"url": "https://www.faktor.bg/bg/articles/novini/svyat/razshiryavaneto-na-es-na-iztok-ne-beshe-nyakakvo-samaryansko-reshenie-a-dobra-sdelka-i-za-dvete-strani", "text": "Главният проблем на Европа са не бежанците, а масивното обезлюдяване на Източна Европа, твърди Иво Мийнсен в анализ, публикуван в швейцарския \"Нойе Цюрхер Цайтунг” и цитиран от Дойче веле. В Европа днес много се говори за миграцията, но хората имат предвид най-вече вълната бежанци след 2015 година; а тази вълна е нищо в сравнение с огромното мигриране на източноевропейци в западна посока. Това са между 12 и 15 милиона само за периода след 1989 година, според оценката на виенски изследователи. Новите професионални перспективи, които им се откриха на Запад, за източноевропейците бяха и възможност да избягат от бедността. От Западна Европа и от Брюксел потекоха стотици милиарди евро инвестиции в заводи, пътища и образование. За \"старите\" държави-членки на ЕС пък се отвориха нови пазари, а мотивираните и евтини работници от Източна Европа помогнаха за конкурентоспособността на западноевропейските икономики.  Независимо от всичко това, Изтокът и Западът все още не са се слели. Една от причините е различният им исторически опит през 20 век, друга пък е миграцията. През последните 30 години двете части на континента живеят под изцяло противоположни знаци. В резултат от миграцията на хора вътре в Европа, западноевропейците започнаха да се страхуват, че ще изгубят идентичност или част от благополучието си. И обратно: в Средна и Източна Европа причина за страховете са не новопристигащите, а напускащите. И това по парадоксален начин подсилва национално-консервативните течения. Съзнанието, че най-способната част от населението напуска в западна посока, породи комплекси за малоценност. Ето защо източноевропейците особено се дразнят, ако усетят реално или въображаемо високомерно отношение и назидателен тон от страна на Запада.  От друга страна обаче е факт, че на Запад наистина е разпространено леко покровителственото отношение към \"по-малките братя\" или към \"полския водопроводчик\".  По-опасно е онова, което българският политолог Иван Кръстев нарича \"демографска паника\". С този термин Кръстев описва страховете на източноевропейците, че измират. През последните десетилетия населението там намалява, а прогнозите за бъдещето са направо катастрофални, така че наистина трябва да очакваме трайно топене на населението. Ако се насърчи миграцията към тези страни, положението може да се пооправи, но държави като Полша, Унгария или България не желаят и удрят ключа на входната врата. Сблъсъкът по въпроса обаче отклонява вниманието от главния проблем: миграцията на източноевропейци в западна посока. Политиците от двете части на континента трябва да седнат и заедно да обсъдят този проблем. Главната цел: хем да се запазят предимствата от свободното придвижване, хем западното благоденствие да не става за сметка на обезлюдяването на Изтока. Пита се също така: Може ли да оцелее една обединена Европа, при положение, че миграцията от бедните към богатите страни допълнително разтваря социалната ножица, вместо да я затваря? По-високи заплати и по-ясни стимули биха могли да накарат част от емигриралите да се завърнат на Изток. Моментът и без това е изгоден, като имаме предвид, че за много от тях бъдещето стана неясно след решението на Великобритания да напусне ЕС. Освен това Будапеща и Варшава постепенно признават пред себе си, че самоизолацията не е добра стратегия за бъдещето. Полша вече приема хора, които имат \"културна близост\" с местното население – украинци, белоруси, филипинци – но все още почти не им оказва подкрепа. Държавите от някогашния Източен блок, които толкова дълго живяха в изолация, определено тепърва трябва да свикват, че към тях ще има миграция. Вътре в самата Европа миграцията също ще продължи. Но доколкото в Източна Европа има все повече перспективи, миграцията се превръща в свободен избор, а не в принуда, каквато беше преди. Така възникват условия за една по-добра атмосфера. Свой принос към нея могат да дадат и западноевропейските политици, като признаят каква огромна полза носят мигрантите за техните икономики. Разширяването на ЕС на изток не беше някакво самарянско решение, а добра сделка – и за двете страни. Така източноевропейците имат пълно основание със самочувствие да добавят и своите интереси към уравнението. Ако това доведе до процес на европейско уравновесяване, сегашните напрежения ще се окажат просто грешки на растежа. Ако обаче Западът и Изтокът продължат да копаят този ров помежду си, тогава ЕС ще се разпадне\".", "date": "2018.08.05", "title": "Разширяването на ЕС на Изток не беше някакво самарянско решение, а добра сделка – и за двете страни"}
{"url": "https://www.faktor.bg/bg/articles/novini/svyat/albaniya-zabrani-mobilnite-telefoni-v-uchilishtata", "text": "От новата учебна година в училищата в Албания се забранява ползването на мобилни телефони, съобщи МИА. За тази цел министерството на образованието изпрати до директорите на основните и средните училища писмо, с което ги уведомява, че от септември важи наредбата за забрана на използване на мобилни телефони в училищата. Забраната ще важи както за учениците, така и за учителите. Предлага се учениците да оставят в шкафовете мобилните си телефони в 8 часа, когато започват занятията, и да си ги взимат обратно в 13 часа, когато часовете приключват. Неотдавна и Франция забрани ползването на мобилни телефони в училищата.", "date": "2018.08.05", "title": "Албания забрани мобилните телефони в училищата"}
{"url": "https://www.faktor.bg/bg/articles/novini/balgariya/ts-karayancheva-balgariya-e-nezavisima-i-edinna-i-nikoy-ne-mozhe-da-vsee-razkol", "text": "България е независима и единна и никой не може да всее разкол, заяви председателят на Народното събрание Цвета Караянчева в местността Предел, където днес продължиха честванията на 115-тата годишнина от избухването на Илинденско-Преображенското въстание. „Прекланяме се пред духовната сила и саможертвата на героите на националното освобождение”, заяви тя от трибуната. Заради честванията и събора „Пирин пее” има затруднения с движението. Прибиращите се от Банско трябва да използват обходен маршрут, по който обаче придвижването е по-бавно.", "date": "2018.08.05", "title": "Ц. Караянчева: България е независима и единна и никой не може да всее разкол"}
{"url": "https://www.faktor.bg/bg/articles/novini/balgariya/dazhdovete-sa-unishtozhili-napalno-38-hilyadi-dekara", "text": "Големи щети върху реколтата заради проливните дъждове в последните седмици отчитат земеделците. Около 38 000 декара са напълно унищожени, а държавата се готви да обезщети стопаните наесен. Най-пострадала в страната е реколтата от пшеница и ечемик, череши, грозде, праскови, сливи, домати, краставици и пипер. Според икономисти обаче това не би трябвало да се отрази на цените. Засега хлебопроизводителите се въздържат от коментар за цената на хляба. В следващите дни чакат оценка от земеделското министерство. Земеделското министерство отчита спад в реколтата, но не драматичен. „България има нужда от около 2 млн. тона пшеница. Действително ще има лек спад, но над 5 млн. тона пшеница отново ще се добие, т.е. ще има предостатъчно количество, което да задоволи вътрешните нужди на страната”, коментира за NOVA Антон Величков, директор на Дирекция „Растениевъдство и биологични производство” към министерството.", "date": "2018.08.05", "title": "Дъждовете са унищожили напълно 38 хиляди декара"}
{"url": "https://www.faktor.bg/bg/articles/novini/balgariya/i-ninova-otseche-benchev-da-napusne-vsichki-postove-i-obshtinskiya-savet", "text": "Лидерът на БСП Корнелия Нинова коментира ареста общинския съветник от БСП Бенчо Бенчев, който беше арестуван в Истанбул заедно с Димитър Желязков-Митьо Очите.  \"Димитър Желязков (Митьо Очите) е заловен в Истанбул в компанията на общински съветник от БСП и бивш депутат на ДПС. Логично се очаква реакция от нас, въпреки че Бенчев не е член на партията\", написа тя в профила си във Фейсбук. \"Поисках информация кога, кой, как и защо е предложил този човек в наша листа преди години. И заваляха съвети: не се намесвай, не взимай отношение, прехвърли отговорността на местната структура, трай си и не понасяй негативи заради решение на предишното ръководство на партията. Разбира се - категорично отхвърлих тези препоръки\", заяви лидерката на БСП и отсича: \"Бенчев незабавно трябва да освободи всички постове и да напусне общинския съвет на гр. Бургас\".", "date": "2018.08.05", "title": "И Нинова отсече: Бенчев да напусне всички постове и общинския съвет"}
{"url": "https://www.faktor.bg/bg/articles/novini/svyat/trima-cheshki-voynitsi-ot-nato-zaginaha-pri-samoubiystven-atentat-v-afganistan", "text": "Тримата войници от НАТО загинаха при самоубийствен атентат в Афганистан днес. Те са чехи, предаде Асошиейтед прес, като се позова на въоръжените сили на Чехия. Нападението е било извършено рано тази сутрин (около 4:50 ч. българско време) близо до военновъздушната база \"Баграм\" в източната афганистанска провинция Парван. Вахида Шахкар, говорителка на губернатора на провинция Парван, заяви пред афганистанската медия Толо Нюз, че нападението е извършено в района Халазай, близо до административния център на провинцията Шарикар. По думите атентантор самоубиец атакувал рутинен патрул на чуждестранните сили. Чешкият министър на отбраната Лубомир Метнар поднесе съболезнования на семействата на жертвите, които са били уведомени за загубата на своите близки. Наскоро Чехия одобри план за разполагане на 390 военни в Афганистан до края на 2020 г. в рамките на мисията на НАТО в страната \"Решителна подкрепа\". Сега чешкият контингент в Афганистан наброява 230 души, отбелязва АП. Талибаните поеха отговорност за атаката, извършена от атентатор самоубиец. При нападението бяха ранени един американски и двама афганистански войници.", "date": "2018.08.05", "title": "Трима чешки войници от НАТО загинаха при самоубийствен атентат в Афганистан"}
{"url": "https://www.faktor.bg/bg/articles/novini/svyat/retro-samolet-s-20-dushi-na-borda-se-razbi-v-shveytsariya-nyama-otseleli", "text": "Тримоторен пътнически самолет от времето на Втората световна война се разби по време на полет в швейцарските Алпи, съобщава ВВС. Машината, „Юнкерс Ю-52”, е превозвала 17 пътници и трима души екипаж. Всички са загинали. Според очевидци самолетът е направил 180-градусов завой, преди да падне като камък на 2540 метра надморска височина. „Юнкерс Ю-52” е един от най-масовите и разпознаваеми многомоторни самолети от своето време. Познат в българската авиация под името „Сова”, той е използван като бомбардировач по времето на Испанската война (1936 г. – 1939 г.), а след това през Втората световна война е носил парашутисти и товари както за „Луфтвафе”, така и за ВВС на още ред държави. В наши дни швейцарската авиокомпания „Ю Еър” поддържа флотилия от ретро машини, които използва за атракционни полети с туристи. Това е втори тежък авиоинцидент в алпийската държава в рамките на уикенда. Вчера 4-членно семейство с две деца загина при авария с лек самолет в централната част на страната.", "date": "2018.08.05", "title": "Ретро самолет с 20 души на борда се разби в Швейцария, няма оцелели"}
{"url": "https://www.faktor.bg/bg/articles/novini/svyat/gubernatorat-na-kaliforniya-poiska-pomosht-ot-tramp-za-borba-s-pozharite", "text": "Губернаторът на Калифорния Джери Браун призова снощи президента на САЩ Доналд Тръмп да помогне за борбата с горските пожари, опустошаващи щата, предаде Асошиейтед прес, цитирана от БТА.  Браун посети квартал на град Рединг, обхванат от пожарите в Северна Калифорния. Губернаторът от Демократическата партия изрази увереност, че републиканският президент, който има противоречия с него по въпросите на имиграцията и замърсяването, ще изпрати помощ, както миналата година. \"Трагедиите сближават хората\", подчерта Браун, отбелязвайки, че Тръмп вече е оказвал помощ на щата, в който горят 17 големи горски пожара. Губернаторът добави, че появяващите се рано за сезона пожари са новото нормално състояние на нещата и калифорнийците трябва да се научат да се справят с него. Два от големите пожари, наречени заедно \"Комплекса Мендосино\", обхващат площ от 82 675 хектара - 71 на сто от площта на Лос Анджелис, отбелязва Ройтерс. Те се намират на 145 км от Сан Франциско и заедно се смятат за шестия по големина горски пожар в историята на Калифорния. Унищожени са над 100 постройки и принудиха над 20 000 души да напуснат домовете си. 16 американски щата, Австралия и Нова Зеландия също изпратиха помощ на Калифорния за борба с пожарите, отнели живота на осем души.", "date": "2018.08.05", "title": "Губернаторът на Калифорния поиска помощ от Тръмп за борба с пожарите"}
{"url": "https://www.faktor.bg/bg/articles/novini/balgariya/te-ni-lazhat-che-ni-plashtat-ili-zashto-izmishlyotinata-sotsializam-ne-iskashe-da-proraboti", "text": "„Ежедневието и битът на редовите обитатели на НРБ са строго контролирани и направлявани в рамките на наложения от комунистическия режим перфиден политически проект“, твърди професор Иван Еленков от Софийския университет в новата си книга „Орбити на социалистическото всекидневие“. Лишен от средства за производство и самостоятелна стопанска инициатива, отделният гражданин на НРБ няма как да запази своето лично пространство от агресията на натрапената му идеология. Той е принуден да се живее по правилата на стадото („колектива“), предвождано от пастира – комунистическата номенклатура. В началото ОФ и други организации, създадени от комунистите, диктуват цялото всекидневие – от разпределението храните (които, впрочем, насилствено се изземат от селяните), та чак до настаняването в апартаменти, конфискувани от „враговете на народа“. Това настаняване се извършва с решения на специално създадените за целта жилищни съдилища. Те съдействат за изпълнението на партийните повели за увеличаване на „пролетариата“ в големите градове като средство за потушаване на „нездравите“ политически настроения на „буржоазните“ граждани. През 1950-те години еуфорията на управляващите от завземането на частната собственост и унищожаването на предприемачеството постепенно отстъпва място пред новопоявилите се проблеми. Оказва се, че конфискациите и новата „планова“ икономика в крайна сметка блокират стопанския живот в страната. Номенклатурата и подопечната ѝ „работническа класа“ бързо започват да разграбват така наречената „общонародна“ собственост, обяснява Еленков. „В продукцията на пропагандната машина на режима започва все по-често да се говори за „безстопанственост“,  „нехайно отношение“ и „постоянни посегателства“ върху социалистическата собственост. Това е феномен с изключително разрушително въздействие както върху „плановата“ икономика, така и върху създаваното от „нови“ хора „справедливо“ общество“, казва известният културолог. Според него, за режима е особено неприятно, че посегателствата върху „общонародното, които разлагат „новия“ морал“, не могат да бъдат прекратени дори от въведеното по сталински образец свирепо и безпощадно правосъдие. Всъщност, репресивният апарат е зает главно с това да преследва безчетните и повсеместни кражби на материали, горива, инструменти и готова продукция, кръшкането отработа и други традиционни за НРБ дребни провинения. „Другарско съдилище“: този прекрасен НРБ-оксиморон Ето защо, пак по съветски образец, през 1960-те години са създадени 9000 така наречени „другарски“ съдилища, които подхващат борбата срещу срещу дребните кражби и разхищенията,  срещу дефектната продукция, срещу надписването и други всекидневни посегателства върху „общонародната“ собственост. Тези съдилища санкционират и проявите на „битово разложение“, изневерите, съседските конфликти и тунеядството, но основното им предназначение е да насаждат комунистическо отношение към труда. Огромната част от работата им е насочена срещу неявяването и закъсненията на работното място и  срещу немарливостта при изпълнението на трудовите задължения. „Обект на другарските съдилища са недисциплинираните индивиди по предприятия, заводи, ТКЗС-та, организации. Също така във висшите и полувисши училища, по факултети и курсове – отделно за преподаватели и студенти. Тези съдилища са публично място за прилагане на репресивни техники, типични за тоталитарната държава: широка публичност и показен характер; колективно засрамване и опозоряване, всеобщо следене и доносничество“ , пише изследователката Анастасия Пашова. И допълва, че по време на заседанията от обвиняемите е било искано да се самобичуват по каноните на комунистическата „критика и самокритика“. Кражбите и разхищенията не само че не намаляват, но и бележат истински бум по времето на така наречения „развит социализъм“ на Живков, доказва Еленков с многобройни факти в своето изследване за всекидневието в НРБ. И добавя, че въпреки оскъдните резултати, „другарските“ осъждания продължават. Надеждата е, че с тяхна помощ все пак може да се ограничат огромните загуби, които тружениците в НРБ непрекъснато нанасят на икономиката. Защото всекидневните нарушения и дребни престъпления много трудно могат да се докажат и санкционират по обичайния съдебен ред. „Другарските“ съдилища изпълняват и ролята на буфер в комунистическата утопия,че освободеният от игото на капитала пролетариат ще прояви неудържима работоспособност, ще извърши истински трудови подвизи и ще изпитва майчински инстинкт при съхраняването и умножаването на „общонародната“ собственост, посочва Еленков. „На практика се получава точно обратното. Насажданата идеология е безсилна да регулира, още по-малко пък да възпре безстопанствеността, разхищенията, нехайството, откровената мърлящина и липсата на елементарна трудова дисциплина“, заключава ученият.", "date": "2018.08.05", "title": "Те ни лъжат, че ни плащат или защо измишльотината „социализъм“ не искаше да проработи"}
{"url": "https://www.faktor.bg/bg/articles/novini/svyat/evropa-ostava-v-plen-na-zhegite", "text": "Европа остава в плен на жегите. Рекордни температури бяха отчетени на редица места, а властите се борят и с горски пожари. В Португалия температурите доближиха 46 градуса по Целзий. В над половината райони на страната е обявен червен код за опасни горещини. Жегата предизвика и голям горски пожар в южната област Алгарве. Над 700 души се борят с огъня, който изпепели стотици хектари и предизвика евакуацията на две села.  Опасно горещо е и в съседна Испания, където на юг термометърът доближи 44-градусовото деление. На места в Холандия асфалтът се разтопи, а в Австрия на полицейските кучета бяха сложени специални защитни обувки. Зад Океана горските пожари в Калифорния не стихват и вече взеха седма жертва. Само за денонощие огънят се разрасна с 25 на сто и нови селища получиха заповед за евакуация. Губернаторът на щата Джери Браун поиска от президента Доналд Тръмп федерална помощ за овладяване на бедствието.  Канадската провинция Онтарио пък стана жертва на опустошително торнадо. Най-малко един човек е загинал от стихията, която отнесе разруши постройки и преобърна каравани и автомобили.", "date": "2018.08.05", "title": "Европа остава в плен на жегите"}
{"url": "https://www.faktor.bg/bg/articles/novini/balgariya/oshte-edin-trus-v-blagoevgradsko", "text": "Нов слаб трус е регистриран на територията на Национален парк „Пирин“, сочи справка на сайта на Националния институт по геофизика, геодезия и география към БАН.   Земетресението е с магнитуд 2,2 по скалата на Рихтер и с дълбочина 15,5 км. Трусът е регистриран в 5.31 часа, уточнява Фокус. Припомняме, че вчера два слаби труса бяха регистрирани в Национален парк „Пирин“, а на 2 август в същия район беше регистриран трус от 4 по Рихтер.", "date": "2018.08.05", "title": "Още един трус в Благоевградско"}
{"url": "https://www.faktor.bg/bg/articles/novini/svyat/sblasatsi-mezhdu-desni-i-levi-v-amerikanskiya-grad-portland", "text": "Полицията в град Портланд, щата Орегон, използва шокови гранати, за да разпръсне събралите се десни протестиращи и участниците в контрапротест, заявяващи, че се борят срещу фашизма, които стигнаха до сблъсъци, предадоха Асошиейтед прес и ТАСС.  В резултат на сблъсъците са пострадали хора и има извършени арести, но засега точният им брой не е известен. Пострадал е репортер на местeн вестник. Полицията съобщи в \"Туитър\", че събралите се хвърлят камъни и бутилки и ги призова да се приберат по домовете си, предупреждавайки, че в противен случай срещу тях може да бъде използвана сила. Протестът беше организиран от групите \"Пейтриът прейър\" и \"Прауд бойс\", подкрепящи политиката на президента на САЩ Доналд Тръмп. Участниците в него се събраха в парк близо до реката. От другата страна на улицата се събраха протестиращи, организирани от профсъюзи, защитници на правата на имигрантите, социалисти от Демократическата партия и други противници на политиката на президента. Те носеха плакати с надписи като \"Боклуците от алтернативната десница не са добре дошли в Портланд\" и скандираха \"Нацисти, вървете си у дома\". Между участниците в двете манифестации застанаха полицаи, опитващи се да предотвратят сблъсъците. Създадени бяха контролни пунктове, на които участниците бяха проверявани за оръжие, а обучени кучета проверяваха за бомби. Скритото носене на огнестрелни оръжия е незаконно в град Портланд без специално разрешително, издавано от щата. \"Пейтриът прейър\" организира протест в Портланд за трети път това лято. При предишните два се стигна до размирици и улични сблъсъци, а един участник в контрапротеста беше приет в болница с фрактура на черепа. Този път лидерът на организацията Джоуи Гибсън промени мястото на протеста от федералния площад пред местния съд на парка край реката, за да може участниците да носят скрити оръжия. Полицията публикува в \"Туитър\" снимки на конфискувани бейзболни бухалки, палки, сгъваеми ножове, газови спрейове и шумови гранати. (БТА)", "date": "2018.08.05", "title": "Сблъсъци между десни и леви в американския град Портланд"}
{"url": "https://www.faktor.bg/bg/articles/novini/svyat/spukana-avtomobilna-guma-e-predizvikala-opustoshitelniya-pozhar-v-kaliforniya", "text": "Спукана автомобилна гума е станала причина за започването на горските пожари, опустошили обширни райони на Калифорния през последните две седмици, предаде CNN. На 23 юли на шосе край град Рединг ремарке на камион спуква гума - нещо обикновено в автомобилния транспорт, посочва телевизията. Но джантата започва да стърже по асфалта и от искрите пламва огън. Пожарът, наречен впоследствие \"Кар\" яростно си проправя път покрай автомагистрала номер 299, поглъща миля след миля суха ниска растителност и обхваща заселени райони, като оставя след себе си пепел, изкорубен метал и черни въглени. Досега загиналите са шестима цивилни и двама пожарникари,  а стихията, която и досега бушува, си е създала своя екосистема, припомни CNN. Експерти от противопожарните служби правят мрачни прогнози и предупреждават, че преодоляването на последиците на \"Кар\" ще струва на щата милиарди долари през следващото десетилетие. Губернаторът на Калифорния Джери Браун призова снощи президента на САЩ Доналд Тръмп да помогне за борбата с горските пожари, опустошаващи щата, предаде Асошиейтед прес. Браун посети квартал на град Рединг, пометен от пожарите в Северна Калифорния. Губернаторът от Демократическата партия изрази увереност, че републиканският президент, който има противоречия с него по въпросите на имиграцията и замърсяването, ще изпрати помощ, както миналата година. \"Трагедиите сближават хората\", подчерта Браун, отбелязвайки, че Тръмп вече е оказвал помощ на щата, в който горят 17 големи горски пожара. Губернаторът добави, че появяващите се рано за сезона пожари са новото нормално състояние на нещата и калифорнийците трябва да се научат да се справят с него. Два от големите пожари, наречени заедно \"Комплекса Мендосино\", обхващат площ от 82 675 хектара - 71 на сто от площта на Лос Анджелис, отбелязва Ройтерс. Те се намират на 145 км от Сан Франциско и заедно се смятат за шестия по големина горски пожар в историята на Калифорния. Унищожени са над 100 постройки и принудиха над 20 000 души да напуснат домовете си. 16 американски щата, Австралия и Нова Зеландия също изпратиха помощ на Калифорния за борба с пожарите, отнели живота на осем души.", "date": "2018.08.05", "title": "Спукана автомобилна гума е предизвикала опустошителния пожар в Калифорния"}
{"url": "https://www.faktor.bg/bg/articles/novini/svyat/razsledvasht-zhurnalist-sled-golyamoto-porazhenie-v-siriya-rusiya-prehvarli-naemnitsite-si-v-afrika", "text": "\"В Русия съществуват доста много групировки на наемници, свързани с хора, които ги издържат\", заяви пред радио \"Ехото на Москва\" Андрей Коняхин, ръководителя на Центъра за управление на разследванията, неправителствена организация, създадена от Михаил Ходорковски. \"Групировките воюват не само в Сирия и Донбас, но разширяват операциите си и в други страни по света, а частната военна компания \"Вагнер\" е просто тяхното общо название\", твърди той. По думите на Коняхин, разследване на ЦРУ на дейността на руските наемници в Сирия е изяснило, че след погрома през февруари, когато при американски удар загинаха между 200 и 300 руснаци, те са прехвърлили дейността си в друга държава. \"След голямото поражение в Сирия така нареченият \"Вагнер\" се премести. Така нареченият, защото това е просто пазар на наемници, които изпълняват определени задачи, поставени им от определени хора. Те са доста много тези групировки. Те са свързани с хората, които им плащат, например, Евгений Пригожин. В началото на май разбрахме, че центърът на интересите на Русия се премества от Сирия в други страни. Проверявайки фактите видяхме, че интересите на Русия неочаквано се оказаха точно в центъра на Африка\", разказва Коняхин. Това и е повод да бъде изпратена групата журналисти в Централно африканската република, членовете на която бяха убити от неизвестни лица на 31 юли тази година.", "date": "2018.08.05", "title": "Разследващ журналист: След голямото поражение в Сирия, Русия прехвърли наемниците си в Африка"}
{"url": "https://www.faktor.bg/bg/articles/novini/svyat/m-makfol-dali-samo-mi-se-struva-ili-prezidentat-vladimir-putin-izglezhda-vse-po-razstroen", "text": "\"Станна постъпка на Владимир Путин\", нарече назначаването на актьора Стивън Сегал за специален хуманитарен посредник на Русия в САЩ бившият посланик Майкъл Макфол. \"Дали само ми се струва или президентът Владимир Путин изглежда все по-разстроен? Преди две седмици той разказа невероятната басня за служители на американското разузнаване, които уж помагали нанския финансист Уилям Браудър да пере пари, за да помогнат на Хилари Клинтън. Сега той назначава Сегал за специален представител в САЩ. Всичко това е странно\", написа в профила си в \"Туитър\" Макфол.  Той характеризира назначението на Сегал с думите \"отчаяно\" и \"интересно\". Припомняме, че Сегал, който е известен с подкрепата си за политиката на Путин и анексията на Крим, и има руско гражданство, беше назначен за специален представител по въпросите на руско-американските хуманитарни отношения.", "date": "2018.08.05", "title": "М. Макфол: Дали само ми се струва или Путин изглежда все по-разстроен?"}
{"url": "https://www.faktor.bg/bg/articles/novini/svyat/-islyamska-darzhava-obezglavi-19-godishen-student", "text": "\"Ислямска държава\" е екзекутирала млад мъж - един от заложниците друзи, отвлечени от джихадистката групировка миналия месец в сирийската провинция Суейда, съобщи Франс прес, като се позова на сирийски сайт и неправителствена организация. Студент на 19 години е бил обезглавен на 2 август, заяви за АФП журналистът Нур Радуан от сайта Soueida24. Младежът е бил един от групата от около 30 души, повечето жени и деца, жители на едно от селата в Суейда, отвлечени при кървавата атака на \"Ислямска държава\" в тази провинция на 25 юли. Според Сирийския център за наблюдение на човешките права това е първото убийство на заложник от групата. Сайтът и неправителствената организация за мониторинг на човешките права бяха съобщили за трийсетина отвлечени жени и деца и 17 безследно изчезнали мъже след атаките на 25 юли в различни селища в провинция Суейда, при които бяха убити над 250 души.  Според Центъра джихадистите искат от режима в Дамаск освобождаването на бойци на \"Ислямска държава\", заловени в съседната провинция Дераа. \"Ислямска държава\" не е поела отговорност за отвличането, но местни източници твърдят, че семействата на заложниците са получили на телефоните си техни снимки и видеоклипове, изпратени от джихадистите.", "date": "2018.08.05", "title": "\"Ислямска държава\" обезглави 19-годишен студент"}
{"url": "https://www.faktor.bg/bg/articles/novini/svyat/tramp-izborite-za-kongres-sa-referendum-za-upravlenieto-mi", "text": "Президентът на САЩ Доналд Тръмп заяви, че Републиканската партия трябва да контролира Конгреса и представи изборите в средата на мандата си като референдум за управлението си, предаде Асошиейтед прес. На митинг в претъпкан гимнастически салон в Охайо Тръмп оспори идеята, че по традиция партията, която контролира Белия дом, е губеща на изборите в средата на мандата, заявявайки \"Но аз питам защо?\" Президентът подкрепи кандидата на Републиканската партия Трой Болдерсън, който ще се яви на извънредни избори във вторник. Тръмп предсказа, че Болдерсън ще спечели забележителна победа и го определи като човек, който ще постигне много.", "date": "2018.08.05", "title": "Тръмп: Изборите за Конгрес са референдум за управлението ми"}
{"url": "https://www.faktor.bg/bg/articles/novini/balgariya/bsp-se-otreche-ot-arestuvaniya-s-mityo-ochite-obshtinar-bencho-benchev", "text": "\"Във връзка с информацията за задържането на общинския съветник от Бургас Бенчо Бенчев заявяваме, че той не е член на Българската социалистическа партия. Участвал е в листата за общински съветници през 2015 г. като гражданска квота. Изпълнителното бюро на Националния съвет на БСП се разграничава от него и настоява той да напусне Общинския съвет на Бургас незабавно\". Това заявиха социалистите в съобщение до медиите, часове след като стана ясно, че Бенчев е един от седмината българите, арестувани при акцията по задържането на Димитър Желязков - Митьо Очите в Истанбул. Стаята в турски хотел, в която бяха арестувани сънародниците ни, била нета на името на Бенчев. Неговото име нашумя, след като стана ясно, че Бенчев притежава \"Ролс Ройс\" за 700 хиляди лева. Желязков е сочен за ръководител на организирана престъпна група, която, според прокуратурата, се е занимавал с рекет, палежи и наркотици.  бщо 19 души, за които се смяташе, че са участвали в престъпните дейности у нас, пък бяха арестувани при спецакция в Бургаско преди дни. Прокуратурата поиска петима от тях да останат за постоянно за решетките. Късно в събота вечер Специализираният съд постанови именно това след продължило повече от пет часа заседание.", "date": "2018.08.05", "title": "БСП се отрече от арестувания с Митьо Очите общинар Бенчо Бенчев"}
{"url": "https://www.faktor.bg/bg/articles/novini/svyat/novi-zarazeni-s-ebola-v-afrika", "text": "Най-малко 13 души се заразиха с ебола в Демократична република Конго, предаде Ройтерс, цитирайки вчерашно изявление на здравното министерство на страната. Потвърдените жертви на хеморагичната треска са 13, от които трима са загинали. Предполага се обаче, че общо загиналите са 33, се казва в изявлението. Предполагаеми случаи на зараза са регистрирани в провинциите провинция Северно Киву и съседната Итури. Потвърдени са три случая в Бени, на около 70 км от границата с Уганда. Последната поява на болестта беше обявена една седмица, след като правителството на Демократична република Конго обяви края на епидемия в Северозападната част на страната, при която също са загинали 33 души. Здравните власти нямат данни за връзка между двете епидемии. Досега са идентифицирани 879 души, които може да са били в контакт със заразени, съобщава министерството. Откриването на всичките може да е трудно поради високата населеност на страната и множеството паравоенни формирования. Правителството планира да използва ваксина на фармацевтичната компания Мерк (Merck), която според него е помогнала за спирането на епидемията в Западно Конго.", "date": "2018.08.05", "title": "Нови заразени с ебола в Африка"}
{"url": "https://www.faktor.bg/bg/articles/novini/svyat/stivan-segal-stava-spetsialen-predstavitel-na-rusiya-po-humanitarni-vrazki-sas-sasht", "text": "Известният актьор Стивън Сегал, който има руско гражданство, е назначен за специален представител на руското външно министерство по руско-американските хуманитарни връзки. Това се посочва в съобщение, публикувано на официалната страница на руската дипломатическа мисия във Фейсбук. \"Стивън Сегал е назначен за специален представител на руското външно министерство по въпросите за руско-американските културни връзки“, информира Министерството. „Задачата - да се насърчи по-нататъшното развитие на руско-американските отношения в хуманитарната област, включително сътрудничество в областта на културата, изкуството, социални и младежки обмени и т.н\".", "date": "2018.08.05", "title": "Стивън Сегал ще доказва любовта си към \"новата си родина\" - става специален представител на Русия в САЩ"}
{"url": "https://www.faktor.bg/bg/articles/novini/balgariya/slancheva-nedelya", "text": "Времето ще е предимно слънчево, в следобедните часове с временни увеличения на облачността над планините, но валежи са малко вероятни. Максималните температури ще са между 29 и 34 градуса. Над планините ще е предимно слънчево. Ще духа до умерен вятър от изток-североизток. Максималната температура на височина 1200 метра ще е около 23 градуса, на 2000 метра - около 16 градуса. По Черноморието ще е предимно слънчево. Ще духа слаб до умерен североизточен вятър. Максималните температури ще са 29-31 градуса. Температурата на морската вода е 26-28 градуса. Вълнението на морето ще бъде 2-3 бала", "date": "2018.08.05", "title": "Слънчева неделя"}
{"url": "https://www.faktor.bg/bg/articles/novini/svyat/prezidentat-na-venetsuela-otselya-pri-opit-za-atentat-s-dronove", "text": "Президентът на Венецуела Николас Мадуро оцеля при опит за атентат с дронове, натоварени с експлозиви. Това се случи по време на предавана по телевизията негова реч пред над 17 000 военни в центъра на Каракас, която беше прекъсната. На последните кадри се виждаха войници, които нарушиха редиците и побягнаха. Правителството съобщи, че президентът е невредим, но седем военни са ранени. Пострадалите са кадети от националната гвардия. Инцидентът се случи на церемонията по повод 81-ата годишнина от създаването на гвардията. По време на речта си Мадуро заяви, че \"Часът на икономическото възстановяване е настъпил\". Секунди по-късно той и съпругата му погледнаха нагоре, видимо стреснати. След това камерата показа как строените войници се разпръсват и побягват, преди сигналът да бъде прекъснат. Няма ранени и сред членовете на правителството, намирали се редом с Мадуро. Мадуро обвини крайнодесни фракции в страната и колумбийския си колега Хуан Мануел Сантос, че са извършили опит за покушение срещу него, предаде Асошиейтед прес, цитирайки реч на президента по телевизията. \"Това беше опит да бъда убит\", заяви Мадуро в реч след инцидента, добавяйки, че събраните досега данни сочат за действия на крайната десница, работеща съвместно с колумбийци. Мадуро подчерта, че според него колумбийският президент Сантос, който често го критикува, също носи отговорност за случилото се. Високопоставен източник в колумбийското президентство определи като неоснователни обвиненията на венецуелския президент Николас Мадуро, че колумбийският му колега Хуан Мануел Сантос е замесен в атентат срещу него, предадоха Франс прес и ДПА. \"Това е неоснователно. Президентът е концентриран върху кръщенето на внучката си Селесте, а не върху свалянето на чужди правителства\", заяви източникът, пожелал анонимност. Той не съобщи дали президентът Сантос планира да отговори лично на обвиненията. Полицията извърши арести във връзка с опита за покушение, добави венецуелският президент, без да съобщи подробности. Държавният департамент на САЩ заяви, че проучва информацията за случилото се. Междувременно неизвестна досега група, наричаща се \"Войници в тениски\" (\"Soldiers in T-shirts\"), заяви, че е опитала да извърши покушение срещу президента с два безпилотни летателни апарата, натоварени с експлозиви. Войници на правителството ги свалили, преди да го достигнат, се казва в туит, чиято достоверност не е проверена. \"Не успяхме днес, но е въпрос на време\", добавя предполагаемата групировка, хвалейки се, че е показала слабостта на властта.", "date": "2018.08.05", "title": "Президентът на Венецуела оцеля при опит за атентат с дронове"}
{"url": "https://www.faktor.bg/bg/articles/novini/balgariya/anton-todorov-ochite-sglobi-koalitsiyata-bsp-dps", "text": "Задържането вчера в Истанбул на бургаския нарко бос  показва, че коалицията БСП-ДПС-Митьо Очите се сглоби. Така политологът Антон Тодоров коментира вчерашните горещи новини от южната ни съседка. Стана ясно, че заедно с издирвания от Интерпол подземен бос са арестувани и Бенчо Бенчев, зам. председател на общинския съвет в Бургас, който е от БСП и бившият депутат от ДПС Несрин Узун. С „Ролс-ройс” до Бузлуджа. Аверът на Митьо Очите от БСП-Бургас. И преди, и сега БСП е мафия, казва с ирония политологът, припомняйки, че само преди седмица Корнелия Нинова качи на Бузлуджа  хиляди бедни пенсионери, за да ги нахъсва с идеите си, докато босовете на партията като Бенчев се разхождат с „Ролс-ройс” за над 200 хил. евро.  12 часа след скандалните новини от Истанбул, от БСП и ДПС не са коментирали, какво общо имат активистите им с нарко бос.", "date": "2018.08.05", "title": "Антон Тодоров: Очите сглоби коалицията БСП-ДПС"}
{"url": "https://www.faktor.bg/bg/articles/novini/svyat/chetiri-atomni-reaktora-vav-frantsiya-byaha-spreni-zaradi-goreshtinite", "text": "Четири атомни реактора във Франция бяха спрени временно заради горещините, предаде Асошиейтед прес, като се позова на компанията оператор. Бил е изваден за известно време от експлоатация един от реакторите в АЕЦ \"Фесенхайм\", най-старата френска атомна електроцентрала. От четвъртък във Франция бяха спрени временно четири реактора в три АЕЦ, близо до Рейн и Рона. Причината е да бъде избегнато прегряване на реките, а оттам и масово измиране на рибите, каквото бе регистрирано миналата седмица в Германия.", "date": "2018.08.05", "title": "Четири атомни реактора във Франция бяха спрени заради горещините"}
