{"url": "https://www.faktor.bg/bg/articles/glaviyat-prokuror-poseche-tramp-nyama-da-badem-povliyani-ot-politicheski-saobrazheniya", "text": "Министърът на правосъдието и главен прокурор на САЩ Джеф Сешънс, в рядко изявление в четвъртък, заяви че министерството му „няма да бъде повлияно от политически съображения“, предава електронното издание на американския вестник The Hill, цитирано от Агенция \"Фокус\". В едно от най-твърдите си изявления, след критика от страна на президента на САЩ Доналд Тръмп, Сешънс защити управлението си над правосъдното министерство, което попадна под засилена атака от президента и неговите съюзници. „Докато съм главен прокурор, действията на министерството на правосъдието няма да бъдат повлияни от политически съображения. Изисквам най-високите стандарти и когато те не бъдат изпълнени, аз предприемам действия“, заяви Сешънс в директен отговор на интервюто на Тръмп по „Fox News“. „Въпреки това, нито една държава няма по-талантлив и по-отдаден екип от правоприлагащи следователи и прокурори от САЩ“, заяви той. Изявлението на правосъдния министър идва, след като Доналд Тръмп го разкритикува повече от веднъж по време на интервю за телевизионния канал „Fox News“, за отказа му от въпроси, свързани с разследването за руска намеса. Тръмп също така разкритикува и министерството на правосъдието. „Дори моите врагове казват, ‚Джеф Сешънс трябваше да ти каже, че ще се откаже и тогава нямаше да ти се налага да го слагаш“, заяви Тръмп по време на интервюто, излъчено в четвъртък. Американският президент допълни и че е избрал Сешънс за министър на правосъдието единствено, заради неговата „лоялност“ по време на предизборната кампания. „Той беше в кампанията ми. Знаете ли, единствената причина да му дам работата е, защото чувствах лоялност. Той беше поддръжник от самото начало“, заяви Тръмп.", "date": "2018.08.23", "title": "Главият прокурор на САЩ посече Тръмп: Няма да бъдем повлияни от политически съображения"}
{"url": "https://www.faktor.bg/bg/articles/novini/svyat/avstriyskoto-razuznavane-e-sledyalo-vrazkite-na-partiyata-na-svobodata-s-kremal", "text": "Австрийската федерална служба за охрана на Конституцията и борба с тероризма е наблюдавало контактите на кнайно-дясната австрийска Партия на свободата с Кремъл, съобщава Der Standard. Зазузнаването, преди всичко, се е интересувало от дейността на анализаторски фондове и съюзи, създаващи връзки между руски и австрийски политици. \"Още през 2002 година в доклад, подготвен от разузнаването, се разобличава шпионската дейност на Русия в областта на икономиката, науката, техниката и военната сфера\", пише изданието.", "date": "2018.08.23", "title": "Австрийското разузнаване е следяло връзките на Партията на свободата с Кремъл"}
{"url": "https://www.faktor.bg/bg/articles/novini/svyat/zashto-v-yuar-darzhavata-otnema-zemite-na-belite-fermeri-bez-kompensatsii", "text": "Задава ли се нов Апартейд в Република Южна Африка - този път срещу бялото население? Защо държавата отнема земите на белите фермери за сметка на чернокожите? Защо беше създадена петиция до Доналд Тръмп с молба да ги приема приоритетно като имигранти в САЩ? Това, което напомня за белезите на расовото разделение, жигосало ЮАР миналия век, е закон за конфискация на земеделски земи от белите им собственици. В обръщение новоизбраният президент Сирил Рамапоса обяви, че управляващият Африканския национален конгрес ще работи за промяна на Конституцията, за да може да се започнат процедурите по експроприация (изземване на земи). Въпросът със земеделската собственост предизвиква напрежение от месеци. През май полицията използва гумени куршуми срещу протестиращи, настояващи земята им да бъде върната. През 1913 г. в Южна Африка е приет закон, който забранява на чернокожото население да наема или купува земя. След края на Апартейда през 1994 г. Африканският национален конгрес обеща да върне 30% от земите на чернокожото население. До този момент обаче са върнати едва 10%. И макар Апартейдът отдавна да е в историята, расовото разделение в Южна Африка все още е видимо. Според данни на правителството белокожото население притежава повечето обработваема и плодородна земя в страната. Предложените конституционни промени станаха повод за обвинения в расизъм спрямо белите в страната и твърдения, че те са обект на престъпление и убийства, припомня Нова телевизия. Реакцията на планираните експроприации -  рекорден брой бели южноафрикански фермери обявиха земите си за продажба. Масовата разпродажба беше допълнително подхранена от плановете на правителството да наложи ограничение на собствениците на земя до 25 хиляди акра. Беше създадена и петиция до Белия дом с молба Доналд Тръмп да допуска приоритетно имигранти - бели фермери от Южна Африка. Страхът, свързан с осигуряването на прехраната, е породен от случай на експроприации без компенсации в Зимбабве през 80-те години на миналия век. Със същата реформа за земеделска земя Зимбабве - наричано до тогава „кошницата с хляб на Африка”, се оказа една от страните с най-недохранено население на континента. Причината - некомпетентно управление на земеделските земи от новите им собственици.", "date": "2018.08.23", "title": "Защо в ЮАР държавата отнема земите на белите фермери без компенсации?"}
{"url": "https://www.faktor.bg/bg/articles/novini/balgariya/a-todorov-za-ninova-neya-prokuror-tryabva-napravo-da-ya-okove-v-prangi", "text": "Антон Тодоров за пореден път атакува остро лидера на левицата Корнелия Нинова. Повод за острите думи този път бе днешната пресконференция, на която председателят на БСП изрази позицията си по повод последните трусове в България. Ето какво пише Тодоров в пост в профила си във Фейсбук: \"Корнела преди малко на извънреден брифинг: \"Борисов каза, че трима папи са го галили по главата, надявам се някой ден прокурор да погали премиера Бойко Борисов по главата\" И това се говори от човек, участвал в една от най-гнусните РМД приватизации. Нея прокурор трябва направо да я окове в пранги\".", "date": "2018.08.23", "title": "А. Тодоров за Нинова: Нея прокурор трябва направо да я окове в пранги"}
{"url": "https://www.faktor.bg/bg/articles/novini/balgariya/mestata-po-darzhavna-porachka-v-universitetite-sa-poveche-ot-zrelostnitsite", "text": "На прага на новата академична година университетите са в търсене на студенти. Стотици места останаха незаети дори в \"Алма матер\". Там обявиха допълнителен прием за над 800 бъдещи висшисти. Местата по държавна поръчка в университетите са повече от зрелостниците, добили право да продължат образованието си. През лятото своите дипломи са взели над 45 000 дванадесетокласници, а местата във висшите учебни заведения са с близо 1000 повече. В три факултета на Софийския университет местата са изчерпани - Стопанския, Журналистическия и Факултета по математика и информатика. Обявеният допълнителен прием е за 850 места държавна поръчка в редовна и задочна форма. Най-много са незаетите места в специалността \"Религията в Европа\" - 44, но липсват кандидати и при специалности с установена традиция като \"Българска филология\" - 17, \"История\" - 28, \"География\" - 26, дори \"Право\". Проучвания сочат, че около една десета от зрелостниците всяка година избират чуждите университети.  Миналото лято незаетите места след трето класиране са били над 600, а това - 850. От Алма матер обаче обясняват, че ръст няма - повечето свободни места се дължат на по-големия прием. \"Това не бива да бъде разглеждано като проблем на университета или останалите университети в страната като цяло\", смята доц. Георги Вълчев от Софийския университет. Според него в годините на прехода се е създала  една нездрава конкуренция, която е далече от пазара на труда. \"Не можем да сравним право в някой университет с право в Софийския университет\", отбелязва доц. Вълчев. От министерството на образованието коментираха, че насърчават финансово специалности, които доказват качество. Затова са спрели субсидията към 6 направления в 10 университета.", "date": "2018.08.23", "title": "Местата по държавна поръчка в университетите са повече от зрелостниците"}
{"url": "https://www.faktor.bg/bg/articles/italiya-plashi-da-prekrati-finansiraneto-za-es-ako-stranite-chlenki-ne-priemat-korab-s-migranti", "text": "Вицепремиерът на Италия Луиджи ди Майо заяви в четвъртък, че неговата партия „Движение пет звезди“ ще гласува за прекратяване на финансирането за Европейския съюз през следващата година, ако страните-членки не се съгласят да приемат мигрантите, които към момента се намират на кораб на бреговата охрана в Сицилия, предава Reuters, цитирана от \"Фокус\". „Ако утре няма решение след срещата на Европейската комисия за преразпределение на мигранти от кораба Дикоти, Движение пет звезди и аз няма да сме склонни да даваме 20 милиарда евро на ЕС всяка година“, заяви Ди Майо във видео обръщение в социалната мрежа „Фейсбук“. Три дена след като плавателният съд на бреговата охрана „Дикоти“ акостира в Катания, 150 възрастни мигранти останаха на борда му.", "date": "2018.08.23", "title": "Италия плаши да прекрати финансирането за ЕС, ако страните-членки не приемат кораб с мигранти"}
{"url": "https://www.faktor.bg/bg/articles/novini/balgariya/bezochie-grazhdanska-otgovornost-otnovo-poskapna", "text": "“Гражданска отговорност” отново поскъпна и при някои от големите компании вече е над 300 лв., пише “24 часа”. За близо 10 дни цените на полиците са се вдигнали с близо 30 лева. В средата на август средната цена за масовите автомобили с двигател до 2000 кубика е била 270 лв. От началото на годината застраховката се покачва и вече е с над 100 лв. по-скъпа от края на 2017 г. Ще рече, скочила е с 50% от началото на годината. Една от най-ниските цени за автомобил с двигател 2000 кубика е 282 лв., а сред най-високите е 321 лв. при еднократно плащане. Поскъпването на задължителната застраховка се налага, защото премиите по полицата не покриват изплатените суми по обезщетения за нанесени вреди. Това показа анализ на Комисията за финансов надзор, който обобщи данни от 2012 до 2017 г. на застрахователите за приходите и изплатените обезщетения. . А дали е точно така? Надали.. Иначе щеше поне да има някаква дискусия по темата, а не шоково вдигане на цената и удобно наложени драконовски мерки.. Друга причина за повишаването е решение на Върховния касационен съд, с което се разшири кръгът от хора, които имат право да получат обезщетение в случай на смърт. Досега можеха да търсят компенсация родители, съпрузи и деца. Обезщетение вече може да се иска от баби, дядовци, внуци, както и от всяко лице, което може да докаже, че е било емоционално свързано с починалия. “Всички нови искове, които ще се появят, включително и по стари полици, по които не са изминали 5 години от датата на събитието, възлиза на над 200 млн. лв. По-реалистично изглежда над 800 млн. лв. допълнителен разход”, посочи бившият зам.-шеф на КФН Ралица Агайн. Тя допълни, че на регулаторите е възложено да направят анализ на разходите, които очакват да понесат след решението на ВКС и да предприемат действия, за да увеличат приходите си.", "date": "2018.08.23", "title": "Безочие! “Гражданска отговорност” отново поскъпна"}
{"url": "https://www.faktor.bg/bg/articles/spetsprokuraturata-otkaza-da-obrazuva-dosadebno-proizvodstvo-po-signala-na-valeri-simeonov-sreshtu-angelkova", "text": "Спецпрокуратурата е отказала да образува досъдебно производство по сигнала на вицепремиера Валери Симеонов срещу туристическия министър Николина Ангелкова за плажните дискотеки в Слънчев бряг, съобщава “24 часа”. Според магистратите няма основания да се образува досъдебно производство, защото липсват данни за извършено престъпление от страна на туристическото министерство, което да е в компетенциите на Специализираната прокуратура.  В сигнала си Валери Симеонов твърдеше, че служителите на Николина Ангелкова са дали категории на петте плажни дискотеки незаконно. Според вицепремиера Симеонов петте плажни дискотеки на “Слънчев бряг - юг” нямат място на плажа, тъй като не са временни постройки, а монолитни. Тогава пред медиите той твърдеше, че от петте заведения идвал наднормен шум. Това обаче не бе споменато в сигнала му до прокуратурата, защото той е само срещу категоризацията на заведенията. Валери Симеонов сезира спецпрокуратурата в началото на юни. Малко след това строителният контрол съвместно с Министерството на туризма и с геодезисти направиха проверка на същите плажни заведения и установиха, че заведенията THE ONE, La Cubanita, Cacao beach, Del Mar и BEDROOM са законни постройки. Причината - конфигурацията, която заемат и мястото, на което са разположени, съответстват на схемата, утвърдена от министъра на туризма и главния архитект на Несебър. При действията си министърът на туризма не е допуснал нарушения на Закона за устройство на Черноморското крайбрежие, нито на други закони, е заключението на спецпрокуратурата.", "date": "2018.08.23", "title": "Спецпрокуратурата отказа да образува досъдебно производство по сигнала на Валери Симеонов срещу  Ангелкова"}
{"url": "https://www.faktor.bg/bg/articles/moskva-shte-dadem-adekvaten-otgovor-na-novi-sanktsiite-na-sasht-protiv-rusiya", "text": "Москва ще даде адекватен отговор на възможните нови санкциите на САЩ против Русия, при все че Кремъл винаги е подчертавал, че това не е инициатива на руските власти, а само и единствено ответна мярка, заяви говорителят на министерството на външните работи на Русия Мария Захарова, цитирана от РИА Новости. „Ако говорим хипотетично за налагането на санкции – нови, още едни, обновени, коригирани и така нататък – както знаете, за съжаление, ще дадем адекватен отговор на тях и няма да коментираме работния процес при взимането на тези решения. Но, както винаги подчертавам, тези адекватни отговори не са наш избор, не са решенията, които Русия предприема инициативно, а са изключително и само в отговор на наложените санкции“, заяви тя по време на брифинг, отговаряйки на въпрос, какви са вариантите за отговор обсъждани в Москва, в случай на въвеждането на нови санкции от страна на САЩ.", "date": "2018.08.23", "title": "Москва: Ще дадем адекватен отговор на нови санкциите на САЩ против Русия"}
{"url": "https://www.faktor.bg/bg/articles/novini/balgariya/mvnr-s-preduprezhdeniya-za-uragani-i-tayfuni-v-yaponiya-yuzhna-koreya-i-havaite", "text": "Външно министерство призова българите, пътуващи или пребиваващи в Япония, Южна Корея и на Хаваите заради наближаващите тайфуни и угарани. Посолството ни в Сеул информира, че по данни на корейските метеоролози се очаква тази седмица тайфунът “Соулик” да причини големи щети при преминаването си през Корейския полуостров. Очакват се проливни дъждове, силни ветрове и високи морски вълни. Очаква се тайфунът да достигне централните райони на полуострова привечер днес, като неговата кулминация за района на столицата Сеул може да се очаква рано сутринта в петък 24 август и това може да доведе до значителни затруднения в сутрешните пикови часове. Има вероятност, обаче, тайфунът да се отклони директно към Жълто море и да не премине през Корейския полуостров. На българските граждани, които пребивават или живеят постоянно на Корейския полуостров се препоръчва: да следят местните медии, за да се информират за движението на тайфуна и препоръките, които местните власти издават; да стоят далеч от опасни зони като реки, водопади, вълноломи, стари сгради ; да бъдат готови за евакуация и предварително да се запознаят с местоположението на местните аварийни подслони; да си приготвят вещи от първа необходимост, а също така фенер, свещ, портативно радио и резервни батерии; да приготвят разумно количество питейна вода /за предпочитане бутилирана/ и хран; да затворят прозорците и вратите на домовете си; да изключат газоподаването; да напълнят резервоарите на автомобилите си. По информация на Генералното ни консулство в Лос Анджелис се очаква ураганът „Лейн“ да достигне сушата на остров Хавай с интензитет от четвърта степен. Българските граждани, които живеят постоянно или пребивават временно на остров Хавай, да следят съобщенията за препоръчителна и задължителна евакуация, препоръчват от Външно министерство. Позовавайки се на японските информационни агенции от българското посолство в Токио съобщиха, че се очаква нов тайфун, който да навлезе в западната част на японския архипелаг. Тайфунът „Симарон“ е двадесетият поред за тази година и към момента се движи в посока север-северозапад със скорост 35 км/час, като очакванията са тази вечер да връхлети регионите Шикоку и Кансай (включващ префектурите Мие, Нара, Уакаяма, Киото, Осака, Хиого и Шига). Съгласно прогнозите на Японската метеорологична агенция най-силно ще бъдат засегнати и регионите Чугоку (префектури: Хирошима, Окаяма, Шимане, Тотори и Ямагучи) и Токай (префектури: Шизуока, Аичи, Мие и Гифу). Отправени са предупреждения за проливни дъждове, придружени със силен вятър, и опасност от свлачища и наводнения. Министерство на външните работи препоръчва на българските граждани да избягват пътувания в районите, които се очаква да бъдат най-силно засегнати, да следят редовно уебстраницата на Японската метеорологична агенция и да изпълняват указанията на местните власти. При нужда от помощ българските граждани в чужбина могат да се обаждат на денонощната телефонна линия в Ситуационния център на Външно министерство - + 359 2 948 24 04.", "date": "2018.08.23", "title": "МВнР с предупреждения за урагани и тайфуни в Япония, Южна Корея и Хаваите"}
{"url": "https://www.faktor.bg/bg/articles/prostrelyaha-taksimetrov-shofyor-v-dvizhenie", "text": "Таксиметров шофьор бе прострелян в ръката с въздушна пушка по време на работа.  44-годишният мъж от село Гороцвет е прострелян в лявата ръка, докато управлявал собствения си таксиметров автомобил в Разград. Инцидентът станал около 14:10 часа на 22 август в района на блок 7 в ж.к. „Орел“. Мъжът с инициали Р.У. получил нараняването си в движение. Откаран е в МБАЛ - Разград, където е установено, че е улучен с въздушна пушка, съобщават от ОДМВР-Разград. В хода на предприетите незабавни издирвателни действия са хванати извършителите на деянието – К.К. на 21 години и С.К. на 25 години от Разград. Двамата са задържани за срок от 24 часа в РУ - Разград. Образувана е проверка.", "date": "2018.08.23", "title": "Простреляха таксиметров шофьор в движение"}
{"url": "https://www.faktor.bg/bg/articles/ikonomika/biznes/shefkata-na-zastrahovatelite-grazhdanska-otgovornost-tryabva-oshte-da-poskapne", "text": "Обезщетенията надминават приходите, които има по застраховка „Гражданска отговорност“, съобщи в сутрешния блок на Нова телевизия Нина Колчакова – главен секретар на Асоциацията на българските застрахователи.  \"В момента средства идват от други по – печеливши застраховки. Тази година се очаква да има повече разходи след решението на ВКС за разширение на кръга лица, които могат да получат обезщетение. Сега обезщетение може да се получи от всеки, който докаже емоционална връзка с починало при катастрофа лице\", обясни Колчакова. „Не знаем съдът колко ще уважава случаи, в които повече лица имат претенции, но очакваме дупка от 800 млн. лв. до 1,3 млрд. лв.“, каза тя. \"Пътищата са два – единият е увеличаване на цената на застраховката „Гражданска отговорност“. Нереалистично е обаче тя да стане 800 лв., знаем в каква държава живеем. Ако тя стане толкова, половината хора или няма да си карат колите или ще карат без застраховки. Другият вариант е да се ограничат сумите, които се плащат за обезщетение на лицата. Сега има случай, при който 29 братя и сестри на един загинал имат финансови искания\", разясни още Колчакова.", "date": "2018.08.23", "title": "Шефката на застрахователите: \"Гражданска отговорност\" трябва още да поскъпне"}
{"url": "https://www.faktor.bg/bg/articles/buntarkite-ot-pussy-riot-sas-spetsialna-nagrada-ot-festivala-fringe-theatre-v-shotlandiya", "text": "Спектакълът Riot days на бунтарките от руската банда Pussy Riot  грабнаха една от наградите на най-големия театрален фестивал в Шотландия - \"Fringe Theatre. Изпълнението им бе оценено по достойнство, за което получиха наградата на шотландския вестник \"Herald\",  съобщава \"Радио Свобода\". Сюжетът на представлението се основава на едноименната книга на един от членовете на бандата - Мария Алехина. По време на церемонията по връчването на наградите режисьорът на спектакъла Юрий Муравитцки призова за освобождаване на украинския режисьор Олег Сенцов и руски режисьор Кирил Серебренников. По-рано Мария Алехиева заяви , че и е било забранено да напуска страната. Служители на граничната служба на ФСБ на летище \"Домодедово\" я предупредили, че ако излезе от Русия, я чака затвор. Впоследствие стана ясно, че въпреки наложените забрани от страна на съдия-изпълнител, Алехина е успяла да напусне безпрепятствено Русия.", "date": "2018.08.23", "title": "Бунтарките от Pussy Riot със специална награда от фестивала \"Fringe Theatre\" в Шотландия"}
{"url": "https://www.faktor.bg/bg/articles/sport/parvi-osaden-za-koruptsiyata-vav-fifa", "text": "Бившият шеф на Бразилската футболна федерация Жозе Мария Марин беше осъден на четири години затвор за корупция. Това реши съдия Памела Чен от федералния съд в Бруклин. 86-годишният Марин е един от седемте високопоставени чиновници на ФИФА, които бяха арестувани през май 2015 година точно преди конгреса на световната футболна централа в Цюрих. Той е първият осъден по делата, които се водят във връзка с американското разследване срещу корупцията във ФИФА. Неговите адвокати заявиха, че ще обжалват решението. Бразилецът е обявен за виновен за получаване на подкупи от компании за спортен маркетинг, а в замяна е осигурявал договори за излъчване на футболни турнири, включително Копа Америка. Като допълнение към присъдата си Жозе Мария Марин ще трябва да плати глоба от 1,2 милиона долара и да възмезди нанесени щети на стойност 3,34 милиона долара. Марин, бивш губернатор на Сао Пауло, през миналата година беше признат за виновен по шест от седемте дела срещу него, свързани с пране на пари и финансови измами. Делото беше срещу него и Хуан Анхел Напут, бивш президент на КОНМЕБОЛ – футболната конфедерация на Южна Америка, който ще научи присъдата си на друга дата. Третият разследван – Мануел Бурга от Пер, беше оневинен от американския съд по обвиненията за получаване на подкупи.", "date": "2018.08.23", "title": "Първи осъден за корупцията във ФИФА"}
{"url": "https://www.faktor.bg/bg/articles/spryagat-balakov-za-shef-na-sporting-lisabon", "text": "Красимир Балъков би могъл да работи в Спортинг Лисабон, при условие, че Педро Мадейра Родригеш стане президент на \"лъвовете\".  Изборите за поста ще се проведат на 8 септември. Главният мениджър на Етър ще се превърне в отговорник за международните връзки на \"зелено-белите\". Бала ще помага и на скаутите при намирането на таланти от Източна Европа. 52-годишният легендарен плеймейкър застана зад кандидатурата на Родригеш във видео, разпространено в социалните мрежи.", "date": "2018.08.23", "title": "Спрягат Балъков за шеф на \"Спортинг\" Лисабон"}
{"url": "https://www.faktor.bg/bg/articles/sport/chetiri-godini-zatvor-za-bivsh-vitseprezident-na-fifa", "text": "Бившият президент на Бразилската футболна конфедерация - Жозе Мария Марин, бе осъден на четири години затвор за корупция, съобщи Франс прес. Съдът в Ню Йорк призна за виновен 86-годишния бивш футболен деятел по обвинения за приемане на подкупи и пране на пари. Освен ефективна присъда на Марин е наложена и глоба от 1,2 милиона долара. Той трябва да възстанови и сумата от 3,3 милиона долара, които е взел неправомерно. Бразилецът бе арестуван през 2015 година в рамките на мащабно разследване на ФБР за корупция във ФИФА. Марин бе начело на Бразилската конфедерация от март 2012 до април 2015 година. Заемал е и поста вицепрезидент на ФИФА.", "date": "2018.08.23", "title": "Четири години затвор за бивш вицепрезидент на ФИФА"}
{"url": "https://www.faktor.bg/bg/articles/ludogorets-pobedi-s-1-0-v-gruziya-dokosva-liga-evropa", "text": "Лудогорец победи с 1:0 в първия мач от плейофа за влизане в групите на Лига Европа, между грузинския Торпедо Кутаиси и българския шампион. На стадион „Михаил Месхи\" в столицата на Грузия, Тбилиси, голмайстор за Лудогорец стана Вандерсон в добавеното време на първата част. Така желанието на треньора Пауло Аутуори, за по-лек реванш в Разград стана реалност. Един от собствениците на Лудогорец Георги Домусчиев изгледа на живо мача в ложата до президента Александър Александров, Ангел Петричев и Теменуга Газдова. При елиминиране на грузинския шампион, „орлите“ не само ще влязат в групите на турнира, но ще спечелят и близо три милиона евро. Отпадналият взима само 300 хиляди.", "date": "2018.08.23", "title": "Лудогорец победи с 1:0 в Грузия, докосва Лига Европа"}
{"url": "https://www.faktor.bg/bg/articles/layf-stayl/zashto-uilyam-i-keyt-nyamat-popechitelstvo-nad-sobstvenite-si-detsa", "text": "Колкото и странно да изглежда, британският принц Уилям и съпругата му Кейт всъщност нямат попечителство над собствените си деца - Джордж, Шарлот и Луи. Според закон, приет преди 300 години, попечител на малките принцове и принцеси е действащият монарх на Великобритания – в случая - кралица Елизабет Втора, съобщава dariknews.bg. Преди години тя е била попечител и на Уилям и Хари, както и на принцесите Беатрис и Юджини. Когато принцовете били деца, баща им Чарлз трябвало да иска разрешение от майка си, за да ги заведе в Шотландия. Принцеса Даяна пък не получила разрешение от свекърва си и не успяла да вземе синовете си при пътуване до Австралия. Законът обяснява и липсата на клауза за попечителство в документите за разводите на синовете на кралица Елизабет II Чарлз и Андрю със съпругите им Даяна и Сара Фъргюсън. Когато принц Чарлз стане крал, той ще е попечител на децата на Уилям и Кейт, както и на бъдещите наследници на Хари и Меган. Законът е въведен от крал Джордж Първи, управлявал около 1700 г. Той не бил в добри отношения със сина си – бъдещият крал Джордж Втори, и затова наложил странните правила за упражняване на родителски права.", "date": "2018.08.23", "title": "Защо Уилям и Кейт нямат попечителство над собствените си деца?"}
{"url": "https://www.faktor.bg/bg/articles/novini/svyat/-aerosmit-tramp-da-spre-da-izpolzva-muzikata-ni-bez-pozvolenie", "text": "Нов скандал с американския президент Доналд Тръмп. Рок бандата „Аеросмит” го призова за пореден път да спре да използва песни на групата. Повод за поредното настояване стана парчето „Livin’ on the Edge”, което беше пуснато по време на митинг на Тръмп в Чарлстън, Западна Вирджиния. В писмото, изпратено до Белия дом от адвокатите на „Аеросмит”, се посочва, че музика на групата не може да се използва без позволение на авторите. През 2015 г. фронтменът на „Аеросмит” Стив Тайлър направи два пъти забележка на Тръмп, но този път за парчето „Dream On”, използвано по време на предизборната кампания на държавния глава.", "date": "2018.08.23", "title": "\"Аеросмит\": Тръмп да спре да използва музиката ни без позволение"}
{"url": "https://www.faktor.bg/bg/articles/novini/svyat/sasht-podgotvyat-sanktsii-za-es-zaradi-severen-potok-2", "text": "САЩ подготвят санкции срещу европейски компании, които участват в изграждането на газопровода „Северен поток – 2“, пише френското издание Atlantico. В интервю за изданието експертът Стефан Силвестър припомня, че през юни 2017 американският Сенат е приел закон, който предвижда санкции за компаниите, участващи или финансиращи строителството на газопровода, който трябва да мине по дъното на Балтийско море и да свърже Русия с Германия, която е сред най-големите потребители на руски газ.Експертът посочва, че президентът на САЩ Доналд Тръмп все още не е подписал закона.  Силвестър коментира, че главните аргументи на Тръмп са свързани с прекомерната зависимост на Европа от руски енергийни доставки и припомня, че 40 % от внасяния в ЕС газ е руски, но за някои страни той е много по-висок – 46 % за Германия и 80 % за Полша. Според него в случай на санкции най-много ще пострадат компаниите, финансиращи газопровода. Експертът смята, че Германия няма да се откаже от „Северен поток-2“ и това е било потвърдено на скорошната среща между канцлерката Меркел и президента на Русия Владимир Путин, но вероятно ще се съгласи да внася известни количества американски втечнен газ като жест, че желае компромис с Вашингтон, който е категорично против проекта.  „Северен поток -2“ е планиран с капацитет от 55 милиарда кубични метра газ годишно, дълъг е около 175 км и по оценки на експертите ще струва около 9,5 милиарда евро. Германия поддържа проекта, но срещу него има силна съпротива не само от САЩ, но и от европейски страни като Полша и Дания, които смятат, че така ще бъде усилено руското влияние в ЕС. ", "date": "2018.08.23", "title": "САЩ подготвят санкции за ЕС заради \"Северен поток – 2“"}
{"url": "https://www.faktor.bg/bg/articles/novini/svyat/frantsiya-sreshtu-natsionalizma-i-populizma", "text": "Френските власти ще дадат отпор на засилването на националистическите настроения в Европа на фона на нарастващата популярност на популистките партии и ще създаде \"алианс на прогресивните\", съобщи говорителят на правителството Бенжамен Гриво.  \"Президентът Макрон заяви на Съвета на министрите на ЕС, че ситуацията в Европа и в света очевидно се изостря. През тази година, особено през последните месеци в Европа виждаме полазителен ръст на националистическите течения\", заявил Гриво.  По думите му, приоритетните теми за Париж в тази насока ще бъдат миграционната криза, Брекзит и подемът на популизма и национализма в страните от Европа.  \"Ще се противопоставим на тази ос на национализъм и популизъм алианс на прогресивните\", казал Гриво без да уточни каква ще бъде конкретната форма.", "date": "2018.08.23", "title": "Франция създава алианс срещу национализма и популизма"}
{"url": "https://www.faktor.bg/bg/articles/novini/balgariya/tsvetanov-kogato-otgovornite-institutsii-i-faktite-govoryat-dori-i-populistite-kato-ninova-e-po-dobre-da-zamalchat", "text": "\"Уверен съм, че категоричните факти, които изнася Министерството на замеделието в пълна степен опровергават спекулациите на председателя на БСП Корнелия Нинова. Когато отговорните институции и фактите говорят, дори и популистите е по-добре да замълчат. В противен случай съществува риск гражданите да бъдат въвлечени в заблуда, което е недопустимо за всеки уважаващ себе си народен избраник, камо ли за председател на стогодишна партия.\" Това изтъква в свой пост във фейсбук шефът на парламентарната група на ГЕРБ Цветан Цветанов, отговаряйки на поредните инсинуации на лидера на БСП Корнелия Нинова. \"Очевидно обаче днешните изказвания на г-жа Нинова са поредна й отчаяна акция, породена от завистта й от посещението в България на председателя на Групата на ЕНП в Европейския парламент Манфред Вебер, който в присъствието на премиера Бойко Борисов заяви, че България категорично трябва да влезе незабавно в Шенген. Неудобната истина за БСП и Корнелия Нинова е, че правителството на Бойко Борисов постига успех след успех, като най-добър пример за това е успешно приключилото председателство на Съвета на ЕС, по време на което всички лидери на ЕС идваха в България и даваха високите си оценки за нашата работа. И тогава единствено водената от Корнелия Нинова БСП не оказа никаква подкрепа на държавата, дори напротив - всячески се опитваше да саботира това историческо за България събитие в стремежа си да се добере до властта\", казва Цветанов. \"За съжаление, колеги от БСП, не бяха отдавна времената, когато вие управлявахте и всички граждани бяха жертва на вашата некомпетентност и неадекватност, заради които бяха спрени еврофондовете за България. За щастие, по волята на българските избиратели, кабинетът \"Орешарски\" си замина, а кметовете, които вие наричате \"некадърни\", останаха и заедно с кабинета на Бойко Борисов и с парламентарното мнозинство успешно реализират проекти с европейско финансиране. България се е превърнала в строителна площадка и всички региони стават по-привлекателно място за живеене, учене, инвестиции и туризъм\", посочва още политикът.", "date": "2018.08.23", "title": "Цветанов: Когато отговорните институции и фактите говорят, дори и популистите като Нинова е по-добре да замълчат"}
{"url": "https://www.faktor.bg/bg/articles/babh-oshte-npyama-rezultat-ot-vtorite-probi-vzeti-v-ognishtata-na-chuma", "text": "\"Няма резултат от вторите проби, взети в огнищата на чума по дребните преживни животни\" – каза за \"Хоризонт\" на БНР заместник-директорът на Агенцията по храните д-р Георги Чобанов.", "date": "2018.08.23", "title": "БАБХ: Още няма резултат от вторите проби, взети в огнищата на чума"}
{"url": "https://www.faktor.bg/bg/articles/za-kozhata-na-edin-prezident-ako-me-svalyat-ot-vlast-pazarite-v-shte-se-srinat", "text": "Президентът на САЩ Доналд Тръмп предупреди, че \"пазарите ще се сринат\", ако бъде свален от власт, информира \"Ройтерс\". Американският лидер направи коментара в интервю за Фокс нюз, което ще бъде излъчено по-късно днес, посочи news.bg. Тръмп казал пред интервюиращия, че \"ще обмисли\" дали да помилва Манафорт - бившият председател на предизборния щаб на милиардера, който преди дни беше признат за виновен по обвинения в данъчни и банкови престъпления. \"Не знам как може да отстраниш някого от длъжност, който върши страхотна работа. Ако бъда отстранен, мисля, че пазарите ще се сринат, мисля, че всеки ще обеднее много. Без това мислене вие ще видите числа, които не можете да повярвате\", предупреди Тръмп. \"Мисля, че той се чувства зле за Манафорт. Те бяха приятели\", коментира журналистът от Фокс нюз, взел интервю от Тръмп. Американският държавник също коментира Китай и търговската война. Тръмп смята, че преди да предприеме действия Китай е бил \"доминираща сила\" в световната икономика, но сега \"те (китайците) не го харесват много\". Държавният глава обаче похвали намесата на Пекин в кризата с КНДР и добави, че Китай е оказал \"голяма помощ\", надявайки се да остане съюзник в разрешаването на казуса на Корейския полуостров.", "date": "2018.08.23", "title": "За кожата на един президент: Ако ме свалят от власт, пазарите в света ще се сринат"}
{"url": "https://www.faktor.bg/bg/articles/novini/svyat/credit-suisse-zamrazi-smetki-sobstvenost-na-ruski-grazhdani-na-stoynost-5-1-miliarda-dolara", "text": "Швейцарската банка Credit Suisse замрази активи, собственост на руски граждани, на стойност 5,1 милиарда долара. Както се казва в официално изявление на банката, цитирано от агенция Reuters, мярката е в отговор на въведените санкции срещу руски граждани за различни нарушния на международното право, предимно за участие в анексията на Крим, агресията в Грузия и Украйна, войната в Сирия на страната на Башар Асад, попадащи под ударите на закона Магнитски, както и в намесата в американските избори и отравянето на Сергей Скриптал във Великобритания. \"Credit Suisse винаги е сътрудничила с международните регулатори за спазването на международните санкции\", се казва в изявлението, като се добавя, че блокираните капитали са с \"руски призход\". Припомняме, че още през юни Credit Suisse и други швейцарски банки блокираха над 1 милиард франка, собственост на олигарха Виктор Векселберг, а друг руски милиардер - Олег Дерипаска беше принуден да се откаже от реактивен самолет взет на лизинг от Credit Suisse. Още две големи щвейцарски банки - UBS и Julius Baer без да споменават цифри, заявиха, че замразяват руски капитали. По оценка на Руската централна банка през 2017 година в швейцарски банки е имало около 6,2 милиарда долара в \"руски сметки\" или 14% от изтичащите от Русия капитали.", "date": "2018.08.23", "title": "Credit Suisse замрази сметки на руски граждани на стойност 5,1 милиарда долара"}
{"url": "https://www.faktor.bg/bg/articles/novini/svyat/zapadnonilskata-treska-vze-po-4-zhertvi-v-gartsiya-i-sarbiya", "text": "От началото на седмицата вирусът Западнонилска треска е регистриран в шест нови общини в Гърция, информира Нова телевизия. Заразените с вируса са 39, а миналата година са били само 10 души. От май месец досега има общо 77 заболели, четирима от които са починали. Повечето регистрирани случаи са от района на Западна Атика, както и части на Централна и Северна Гърция. В Сърбия са починали четирима човека, а 15 други продължават да се борят с болестта. До момента регистрираните случаи на Западнонилска треска в западната ни съседка са 159. Основен разпространител на вируса са комарите.", "date": "2018.08.23", "title": "Западнонилската треска взе по 4 жертви в Гърция и Сърбия"}
{"url": "https://www.faktor.bg/bg/articles/porozhanov-aka-bsp-iska-da-kazhe-che-i-na-nas-sa-zatvorili-evrofondovete-neka-da-se-opita", "text": "Към момента нямаме тема, свързана със затваряне на еврофондовете. Това каза министърът на земеделието, храните и горите Румен Порожанов по време на пресконференция във връзка със съмненията на БСП за източване на европейски и държавни пари заради чумата с дребните преживни животни, предаде  Агенция „Фокус“. „Ако някой цели да предизвика аналогична атака, за да каже, че и на нас са ги затворили, нека да се опита“, каза Порожанов по адрес на БСП. „Когато бях финансов министър през 2014 г., бяха затворени ОП „Регионално развитие“ и програма „Околна среда“. Всички строители стояха и никой не получаваше пари от 1 януари 2014 г. до времето на служебното правителство“, каза още министърът. Във връзка с участието на депутата от БСП Кристиан Вигенин на форум в Брюксел по темата за чумата, министърът изрази надежда, когато се говори пред ЕК, да има сериозно отношение към разговора. „България успя да покаже като председател на ЕС, че е една изключително добра администрация, както в сектор „Земеделие“, така и в останалите“, коментира министърът. „Темета с фондовете и много сериозна и не трябва да се използва за политически спекулации“, заяви Порожанов. На въпрос дали ще търси отговорност на лидера на БСП Корнелия Нинова, министър Порожанов заяви, че не е гледал пресконференцията ѝ, но след като го направи, ще прецени.", "date": "2018.08.23", "title": "Порожанов: Ака БСП иска да каже, че и на нас са затворили еврофондовете, нека опита"}
{"url": "https://www.faktor.bg/bg/articles/novini/balgariya/gerb", "text": "Има координирана атака между  Румен Радев и БСП, като целта очевидно е да влязат във властта по задния начин.  Атака е на президента и в частност на  Корнелия Нинова за това, защото те не могат да отговорят на въпроса за Бенчо Бенчев - дали той е давал пари по незаконен и непрозрачен път за кампанията на президента. Това заяви депутатът от ГЕРБ Александър Ненков на извънреден брифинг в централата на партията. Той бе в отговор на пресконференция, която БСП даде по-ран. \"Безотговорното отношение на БСП по време на тази криза е провокация срещу националната сигурност. Надяваме се, че компетентните органи ще се заемат с разследването на тези атаки\", заяви депутатът Тома Биков. Чудя се тяхното желание да излизат и да говорят за неща, за които те нямат ни най-малко право да говорят. Първото е европейските фондове. Това са хора, на които ЕК два пъти спира европейско финансиране. Г-н Стойнев каза, че европейските фондове били спрени заради некадърните кметове на ГЕРБ - искам да кажа, че те спират заради управляващия орган, а не заради общините, които са бенефициент. В тази връзка искам да го попитам когато беше министър на икономиката доволен ли е за нивата, до които стигна икономиката тогава и щетите които понесе българският бизнес тогава“, попита Ненков. Той припомни, че БСП говорят за „Визия за България“. „Могат да напишат и най-прекрасния документ, но много важно е кой изпълнява тези програма. \"И това са хората, които на няколко пъти оставят държавата почти фалираща - само за последното правителство на Орешарски държавата остана с 5% дефицит. Никой от тях не носи отговорност за нищо и случаят с Бенчо Бенчев също е пример за това. При тази координирана атака между президента и БСП очевидно целта е да влязат във властта по задния начин, като президентът сформира служебно правителство. Те искат да вкарат страната в една политическа криза на безвремие, в която да управлява президентът\", заяви Ненков.  Корнелия Нинова се държи като собственик на работническо-мениджърско дружество и превръща тази партия в това, заяви  Тома Биков , предаде Агенция „Фокус“.  „Въпросът, свързан с чумата и т.нар. втори проби показват, че институциите са реагирали адекватно и заразата е била предотвратена. Това е резултатът, който днес беше представен. Действията на БСП и безотговорното отношение на Корнелия Нинова по време на тази криза за нас все още са заплаха на националната сигурност и искаме компетентните органи да се намесят“, каза още Биков. Той посочи, че от ГЕРБ са очаквали Корнелия Нинова да даде пресконференция на тема кой носи отговорност за Бенчо Бенчев. „Защото още не сме чули какво мисли тя. Тя реагира на този огромен скандал с един статус във „Фейсбук“. За нас е озадачаващо бягането ѝ от тази тема. По нея ние изразихме съмнение, че в БСП съществуват „черни каси“ и това съмнение остава и до днес. И призоваваме органите на реда да проверят това“, каза още Биков и посочи, че казусът с Бенчев явно не е изключение и той може да се окаже модел. „Добре е президентът Румен Радев да каже знае ли, че неговата партия е използвала помощта на г-н Бенчев по време на неговата кампания. Защото това го каза Атанас Зафиров от БСП – той го потвърди. Трябва да се каже в какво се е изразявала помощта на Бенчев – лепене на плакати, раздаване на флаери, даване на пари. Да не се правят, че не разбират въпроса, защото в кампанията на Радев участваха с финансиране хора, които са безработни и социално слаби. Много хора с дарение са участвали в диапазона, който не подлежи на проверка. Ще продължим да задаваме тези въпроси, а дали Корнелия Нинова ще отговори – аз се съмнявам. Защото тя се държи като собственик на работническо-мениджърско дружество и превръща тази партия в това. Човек, който не отговаря на важни въпроси, засягащи го, и ползва работническата част за параван на мениджърските изпълнения в стил Бенчо Бенчев“, коментира Биков.", "date": "2018.08.23", "title": "ГЕРБ: Има координирана атака между Румен Радев и БСП,  целта  е да влязат във властта по задния начин"}
{"url": "https://www.faktor.bg/bg/articles/iznenadvashto-id-obyavi-liderat-ni-e-zhiv", "text": "След няколкото съобщения, че е бил убит на различни места в Сирия и Ирак, лидерът на \"Ислямска държава\" Абу Бакр Ал-Багдади се обърна с аудиозапис към терористите и призив \"да продължим джихад\". Това съобщи Агенция \"Франс прес\", като уточни, че записът е с продължителност 55 минути. За последен път Ал-Багдади направи обръщение към терористите през септември 2017 година. Ако гласът на последния запис наистина е негов, лидерът на терористите пак е оцелял от опитите да бъде ликвидиран и вероятно се крие в Сирия. Няма съмнение, че самият запис е правен наскоро, защото в него се споменават събития от последните седмици-например ареста в Турция на американския проповедник. Но доказателство, че гласът е на лидера на \"Ислямска държава\" няма. Последното съобщение за смъртта на Ал-Багдади дойде от иракското контраразузнаване, което съобщи за масирана бомбардировка над команден център на терористите в Източна Сирия, където вероятно е бил и техния лидер. Но преди месец кюрдски източници опровергаха това съобщение и посочиха, че Ал-Багдади е жив.", "date": "2018.08.23", "title": "Изненадващо \"Ислямска държава\" обяви: Лидерът ни е жив!"}
{"url": "https://www.faktor.bg/bg/articles/sobstvenik-na-hotel-prebi-za-300-evro-ukrainka-kamerierka", "text": "Нов инцидент с малтретирана камериерка се е случил в хотел в Слънчев бряг преди дни. Този път обаче насилникът не е чуждестранен турист, а самият управител, който е задържан за 24 часа в полицията. Пострадалата твърди, че е била бита, защото искала да си получи 300 евро, които и дължат, съобщи Нова ТВ. На третия месец след наемането й на работа, украинката Юлия Вавилова тя трябвало да получи и тази сума, към заработеното до този момент. По думите й - от 14 до 22 август правила неуспешни опити да си ги получи, но всеки път управителят я отпращал с мотив, че баща му държи парите. Той бил собственик на хотела В сряда, вместо бащата, в кабинета му камериерката заварила отново сина. Вместо пари обаче, получила обиди. Ядосана, отвърнала със същия тон. Но тогава била атакувана от мъжа с удари и ритници. Жената показа по тялото си множество синини, за които си е извадила медицинско свидетелство. \"Казах му: \"Идвам за парите си\", а той отговори: \"Пари няма да получиш, защото не си работила! Марш навън!\". Разкрещя ми се, нарече ме \"уличница\" и ме изблъска навън. Влачеше ме! Два или три удара ми нанесе! Бях в шок и крещях \"Помогнете!\" на хората във фоайето\", разказа Юлия. За да се измъкне, тя ухапала шефа си. Намесили се само трима мъже от персонала, и то за да я изведат оттам. След това я закарали в местността Кошарица и там я оставят. При пътуването не са упражнили насилие. \"Когато ме свалиха от колата, прозвуча фраза: \"Да беше мислила преди да действаш. Сега ти се размина, но, ако пак дойдеш в хотела, ще е друго\", разказа още жената.", "date": "2018.08.23", "title": "Шеф на хотел попадна в ареста, след като преби за 300 евро камериерка"}
{"url": "https://www.faktor.bg/bg/articles/vtori-sme-v-evropa-po-resursi-na-naturalna-mineralna-i-izvorna-voda-s-estestven-proizhod", "text": "Изследване на наши учени показва, че България е втората европейска държава след Исландия по ресурси на натурална минерална и изворна вода с естествен произход, уникален състав и питейни качества.  Източник на тази информация е Европейската федерация на бутилираните води и Асоциацията на производителите на безалкохолни напитки у нас.  Най-значимите водоизточници с доказани характеристики на минералните води са около 500. Хиляди са находищата на натурални изворни води.  Реално се използват обаче едва 30%. Останалият ресурс остава свободен.", "date": "2018.08.23", "title": "Втори сме в Европа по ресурси на натурална минерална и изворна вода с естествен произход"}
{"url": "https://www.faktor.bg/bg/articles/germanskiyat-vanshen-ministar-poiska-evropeyska-platezhna-sistema-nezavisima-ot-sasht", "text": "Германският канцлер Ангела Меркел реагира предпазливо на идеята на външния министър Хайко Маас за създаване на платежна система, независима от Съединените щати, която да спаси сделката с Иран, предаде \"Ройтерс\", цитиран от \"Дневник\". Реакцията на Меркел стана необходима, след като министърът от социалдемократите (неин коалиционен партньор) предложи в статия за в. \"Ханделсблат\" да бъде създадена собствена европейска система за трансгранични плащания, която да позволи търговията с Иран. Той поиска също така създаване на Европейски валутен фонд. Според Меркел обаче е много важно да се поддържа сътрудничеството със САЩ в сигурността. \"По въпроса за независимата платежна система имаме проблеми в начина, по който работим с Иран, няма спор. От друга страна, знаем, че по въпроси като финансиране на тероризма например системата SWIFT е много важна\", каза Меркел. Тя добави, че в по-широк смисъл същината на текста е в съзвучие със собствения й начин на мислене. Трансатлантическата връзка се променя, трябва да поемем повече отговорност, Европа трябва да вземе съдбата си в собствените си ръце\", поясни канцлерът на пресконференция с президента на Ангола, който бе на посещение в Германия. Говорител на германското външно министерство по-късно заяви, че единствената цел на публикацията била да бъде насърчен \"дебат\" за отношенията с Вашингтон и за бъдещето на споразумението с Иран. Текстът на Маас е озаглавен \"Да не оставяме на САЩ да действат през главата ни\", но в случая \"действам\" би могло да се преведе и като \"търгувам\". В едно от изреченията в текста, което повтаря тази фраза, след нея е добавено \"за наша сметка\". Говори се за увеличаване на автономията от САЩ и търсене на отделни финансови канали. \"Дяволът\" в подобно предложение \"е в хилядите детайли\", признава Маас, но добавя, че \"всеки ден, в който споразумението остане в сила, е по-добър от високо взривоопасна криза, която иначе заплашва Близкия изток\". Това се случва, след като редица ключови европейски компании се отказаха от бизнеса си с ислямската република под заплаха от вторични американски санкции срещу фирми извън страната. Те го направиха въпреки призивите на Брюксел и няколко други столици на европейски страни да не го правят. През май президентът на САЩ Доналд Тръмп изтегли страната си от споразумението за ядрената програма на Иран, а по-късно наложи нови санкции на страната, с които ще бъдат възможни мерки срещу компании, които не са базирани в САЩ, и отхвърли европейските призиви за изключване от подобни стъпки. Междувременно Техеран каза, че няма да вижда смисъл да остане в споразумението, ако Европа не може да намери начин да гарантира опазването му. От три оперативни центъра на базираната в Белгия система SWIFT, използвана за голяма част от трансграничните преводи, единият се намира в САЩ. Няколко години между Брюксел и Вашингтон действаше споразумение за предаване на информация към САЩ при определени обстоятелства, но то бе отменено от Европейския парламент на фона на притеснения за сигурността на данните (включително от Европол) и публикации (непотвърдени), според които Вашингтон наблюдава операциите, извършвани със системата. Заради международните санкции срещу Иран SWIFT не работеше с ирански банки - ограничение, което на теория не е в сила след свалянето им през 2016 г., но е проблем заради ролята на долара в международната търговия. Освен това системата също би попаднала под санкции при работа с ирански компании. Запознати със системата източници казаха за \"Ройтерс\" и \"Файненшъл таймс\", че подобна идея не би работила технически, както и че за европейските лидери проблемът не е толкова в SWIFT, колкото в господстващото положение на долара в световната търговия и политическата власт, която това дава на САЩ. \"Това е най-яркият досега призив за финансова и парична автономия на ЕС от САЩ\", каза Торстен Бренер от базираната в Берлин организация Global Public Policy Institute, цитиран от FT. Европейски дипломати смятат, че позициите на Тръмп в търговията и за Иран и политиката му \"Америка на първо място\" принуждават Стария континент да търси начин за по-малка зависимост от американската финансова система. \"Подтиква ни да търсим алтернативи... или не можем да водим собствената си политика\", казва дипломат, пожелал да запази анонимност.", "date": "2018.08.23", "title": "Германският външен министър поиска европейска платежна система, независима от САЩ"}
{"url": "https://www.faktor.bg/bg/articles/ikonomika/zabranyavat-halogennite-krushki-v-evropa", "text": "Халогенните крушки може да бъдат забранени в Европа от 1 септември, пише британското издание \"Гардиън\". Вече произведените крушки, доставени по магазините, също ще могат да се продават и след тази дата - до изчерпване на количествата. Очаква се забраната да доведе до огромно намаление на вредните емисии и сметките за електричество, посочват експерти. LED крушките консумират пет пъти по-малко електроенергия от халогенните, а пълното премахване на вторите ще спести 15 милиона тона въглеродни емисии годишно - колкото се изпускат от цялото потребление на електроенергия на Португалия. Philips, водещ производител в сектора, изчислява, че потребителите ще пестят по около €125 годишно средно от промяната, като в това число е включена и по-рядката промяна на крушките, тъй като LED моделите изкарват далеч по-дълго. Халогенните имат живот около две години, а по-модерните лед - 15-20 г., твърдят производителите.", "date": "2018.08.23", "title": "Забраняват халогенните крушки в Европа?"}
{"url": "https://www.faktor.bg/bg/articles/dapzhavata-cpecheli-i-deloto-bpana-cpeshty-cimeon-vtori", "text": "Дъжaвaтa yдъpжa пopeднa пoбeдa в битĸитe cи зa т.нap. цapcĸи имoти cpeщy Cимeoн Caĸcĸoбypггoтcĸи. C peшeниe нa cъдия Πeтя Aлeĸcиeвa oт CГC eдин oт нaй-aпeтитнитe двopци – „Bpaнa“ e бeзcпopнo пpизнaт зa дъpжaвнa coбcтвeнocт. Диcпoзитивът нa peшeниeтo излeзe днec, съобщава Dеfаktо.bg.  Увaжeн e и иcĸът нa дъpжaвaтa cpeщy Cтoличнa oбщинa и e paзпopeдeнo COC и Cимeoн дa й въpнaт двпpeцa, пapĸa, цeлия ĸoмплeĸc.  Taĸa oт вcичĸи „цapcĸи“ дeлa бeз peшeниe нa пъpвa инcтaнция ocтaвa caмo пpoцecът зa 16 500 дĸa pилcĸи гopи. Bcичĸи ocтaнaли – зa „Cитняĸoвo“, „Capъгьoл“, „Цapcĸa Биcтpицa“, бившeтo cтoпaнcтвo нa УБO ĸpaй Bpaнa бяxa cпeчeлени oт дъpжaвaтa, пpeдcтaвлявaнa нaй-вeчe oт ĸaнтopaтa нa Иpeн Caвoвa. A peшeниятa зa „Cитняĸoвo“ и „Capъгьoл“ ca и oĸoнчaтeлни, cлeд пpoизнacянe вĸлючитeлнo нa Bъpxoвния ĸacaциoнeн cъд.  „Bpaнa“ e cpeд „пepлитe“ в ĸopoнaтa oт имoти. Двopцoвият ĸoмплeĸc ce cъcтoи oт цeнтpaлнa cгpaдa cгpaдa нa двopeцa c плoщ oт 2013 ĸв м, oщe нaд 20 пocтpoйĸи, opaнжepии, пapĸът e c плoщ oт 992 дĸa.  Bcичĸo тoвa бe въpнaтo oт Cимeoн Caĸcĸoбypггoтcĸи oт няĸoгaшния cтoличeн ĸмeт Cтeфaн Coфиянcĸи (впocлeдcтвиe чacт oт пapĸa бe пpeдocтaвeнa нa oбщинaтa, вĸлючитeлнo зa cтoпaниcвaнe) нa бaзaтa нa peшeниeтo нa Koнcтитyциoнния cъд oт 1998 г., ĸoeтo – ĸaĸтo eдинoдyшнo oбявявaт вcичĸи cъдeбни инcтaнции дoтyĸ – нямa и нe мoжe дa имa pecтитyциoнeн eфeĸт. Бeзпpoтивopeчиви ca и apгyмeнтитe нa мaгиcтpaтитe зa ocнoвния фaĸт – coбcтвeниĸ нa няĸoгaшнитe цapcĸи двopци и гopи e билa дъpжaвнaтa cлyжбa Интeндaнтcтвo, a нe мoнapcитe ĸaтo пepcoни.  Имeннo зa „Bpaнa“ бe нaпpaвeн oпит зa cпaзapявaнe cъc Cимeoн, ĸoгaтo в ĸpaя нa 2017 г. oтгoвopният зa дъpжaвнaтa coбcтвeнocт peгиoнaлeн миниcтъp Hиĸoлaй Haнĸoв внece иcĸaнe зa cпиpaнe нa пpoцeca дo пocтигaнe нa cпopaзyмeниe. Гpъмнa cĸaндaл и пpaвитeлcтвoтo ce oтĸaзa oт cдeлĸи c бившия цap и пpeмиep.  Πo тoвa дeлo зaщитницитe нa дъpжaвaтa oт eĸипa нa Иpeн Caвoвa пoиcĸaxa oт Cимeoн и cecтpa мy Mapия-Лyизa нaд 6 млн.лв. oбeзщeтeниe зa нeпpaвoмepнoтo пoлзвaнe нa имoтa и нaд 1,5 млн.лв. лиxви.", "date": "2018.08.23", "title": "Студена душ за Cимeoн Сакскобургготски - държавата спечели и делото за \"Врана\""}
{"url": "https://www.faktor.bg/bg/articles/otlozhiha-iztochvaneto-na-mazuta-ot-koraba-mopang-zaradi-losho-vreme", "text": "Министър-председателят Бойко Борисов се срещна с екипа, който работи по източването на мазута от потъналия кораб край Созопол.Той уточни, че тъй като морето е бурно, операцията днес се отлага, защото трябва да се пази животът на водолазите. Близо 3 милиона лева са осигурени за дейностите по източването на горивото. Те ще бъдат извършени от варненска и софийска фирма. От Морска администрация увериха, че в момента течът в спрян и от корабът не изтича мазут. Премиерът Борисов и министър Московски пристигнаха във водолазната база в Созопол, за да се запознаят на място с подготовката на техниката и екипите, които трябва да източат мазута от „Мопанг\". 12 водолази, три барокамери и три спициализирани кораба са в готовност за началото на операцията. Осигурената сума за операцията е рамкова, т.е. тя може да бъде използвана наполовина или на 60 или на 70%, поясни министърът на транспорта Ивайло Московски. Шефът на Морска администрация капитан Живко Петров каза, че подготовката е в напреднал етап и при добро време започват водолазните спускания. Очаква се в началото на идната седмица времето да бъде благоприятно за първите гмуркания на водолазите.", "date": "2018.08.23", "title": "Отложиха източването на мазута от кораба \"Мопанг\" заради лошо време"}
{"url": "https://www.faktor.bg/bg/articles/obshtinaryat-i-ortak-na-mityo-ochite-peyko-yankov-s-novo-obvinenie", "text": "Прокуратурата повдигна трето обвинение на общинския съветник от Несебър Пейко Янков – за принуда. Смята се, че той е част от престъпната група на Димитър Желязков - Очите.  Това стана ясно по време на заседанието на Специализирания апелативен съд, който днес гледа мярката за неотклонение на общинския съветник, предаде БГНЕС. Според първия съдебен състав има данни, че Пейко Янков е участвал в изнудване, за което се събират данни вече 2 години, както за палеж и участие в организирана престъпна група. Съдът прекъсна заседанието си, за да може да изпълни желанието на адвоката на Янков, Росен Кожухаров, клиентът му да се запознае с доказателствата по новото му обвинение - за принуда. Миналата седмица Специализираният съд остави Янков за постоянно в ареста, но мярката му не е окончателна и той я обжалва. Причината да остане под стража бяха свидетелски показания, свързващи го с изнудване.", "date": "2018.08.23", "title": "Общинарят и ортак на Митьо Очите Пейко Янков с ново обвинение"}
{"url": "https://www.faktor.bg/bg/articles/zhena-e-leko-postradala-pri-katastrofa-mezhdu-troley-i-avtomobil-v-sofiya", "text": "Една жена е леко пострадала при катастрофа между тролей и лек автомобил на столичния булевард \"Академик  Иван Гешов\". Движението в района се осъществява нормално. Най-вероятната причина за инцидента е шофиране с висока скорост на водача на автомобила. Пострадалата е откарана в болница без опасност за живота.", "date": "2018.08.23", "title": "Жена е пострадала при катастрофа между тролей и автомобил в София"}
{"url": "https://www.faktor.bg/bg/articles/kmetat-na-perushtitsa-otiva-na-sad", "text": "Пловдивската прокуратура внесе в спецсъда обвинителен акт срещу кмета на Перущица Ради Минчев и двама негови помагачи, информира пресцентърът на държавното обвинение. Той е привлечен към наказателна отговорност за присвояване на общински пари, сключване на неизгодна сделка и за ползване на фалшиви документи. Минчев, който е кмет от ДСБ, ще отговаря пред магистратите за това, че в периода от 2 декември 2013 г. до 10 март 2014 г. е присвоил 19 524 лв. общински пари в съучастие с двама свои колеги. За целта той е ползвал и фалшиви документи, които удостоверявали дейности и плащане по договори между община Перущица и фирми. Ставало дума за изграждане на сгради, откриване на строителна площадка, доклади, пълномощни, фактури и др. Другото обвинение на Минчев е, че в периода от 8 юни 2016 г. до 19 август 2016 г. ощетил общината с 87 027 лева, които според прокуратурата присвоил заедно с двамата си колеги. За да ги вземе по-лесно, Минчев сключил неизгодна сделка, от която е произлязла значителна вреда за общината. Минчев ще се изправи пред съда и за това, че на 13 септември 2016 г. съзнателно е ползвал пред председател на междуведомствена комисия фалшиви документи за извършено строителство на обект. На 15 май 2014 г. пък в качеството си на кмет е представил неверни сведения пред Държавен фонд \"Земеделие\", за да получи средства, предоставени от Европейския съюз по Програмата за развитие на селските райони (2007 - 2013). А на 13 юли 2012 г. е сключил неизгодна сделка за консултантски услуги, от което е последвала значителна вреда за общината. Общият размер на причинените имуществени вреди от деянията на Минчев бил 222 662 лева, изчислява прокуратурата. Двамата му колеги са предадени на съда за помагачество към действията на кмета. В края на 2016 г. лидерът на ДСБ Радан Кънев обяви, че по обвинението за подкуп не са намерени доказателства, а цялата кампания срещу Минчев е медиен пърформънс.", "date": "2018.08.23", "title": "Кметът на Перущица и двама негови помагачи отиват на съд"}
{"url": "https://www.faktor.bg/bg/articles/tendentsiya-za-poredna-godina-vuz-ovete-ostanaha-s-nezaeti-mesta", "text": "За поредна година в университетите останаха незаети места и след трето класиране. Заради това отново е обявен допълнителен прием през септември. Очакваният брой на завършващите средно образование т.г. бе 56 737 младежи, а държавата субсидира обучението на 45 781 студенти в 37 държавни висши училища. В Софийския университет \"Св. Климент Охридски\", където новоприетите студенти са 4486, има 850 незаети места редовна и задочна форма на обучение, които са субсидирани от държавата. Сред тях са и девет места в специалност \"Право\" в задочна форма на обучение. Допълнителен прием има по редица специалности, сред които \"Философия\", \"Социология\", \"Публична администрация\", \"Културология\" и др. Допълнителен прием има и в платено обучение, където незаетите места в специалности \"Социология\", \"Публична администрация\" и \"Фармация\" са общо 19. Подаването на документи е от 10 до 14 септември, а класирането ще бъде обявено на 18 септември. Има допълнителен устен изпит единствено по теология, който ще е на 15 септември. В Университета за национално и световно стопанство (УНСС) е обявен допълнителен прием в няколко направления, но само за платено обучение. Кандидатстването става с оценка от матура или с полагане на единен електронен тест, който ще бъде на 20 септември. Документите се подават от 10 септември. В Техническия университет - София, продължава приемът на документи за около 100 незаети места в професионалните направления \"Енергетика\", \"Електротехника, електроника и автоматика\", \"Общо инженерство\" и \"Машиностроене\". Кандидатите трябва да носят диплома за средно образование - оригинал и ксерокс копие, пише на сайта на университета. Пловдивският университет \"Паисий Хиледарски\" приема документи за незаетите места от няколко седмици, като част от допълнителните тестове за кандидатите вече са проведени.", "date": "2018.08.23", "title": "За поредна година ВУЗ-овете останаха с незаети места"}
{"url": "https://www.faktor.bg/bg/articles/obshtestvo/zakon-i-red/prokuraturata-publikuva-obvinitelniya-akt-sreshtu-ivancheva", "text": "Отстранената кметица на \"Младост\", бившата и заместничка и ексрайонният кмет са обвинени в получаване на подкуп в особено големи размери Прокуратурата представи информация за обвинителния акт срещу отстранената кметица на столичния район \"Младост\" Десислава Иванчева, заместничката ѝ Биляна Петрова и бившия районен кмет Петко Дюлгеров. Тримата са обвинени за получаване на подкуп в особено големи размери - тежък случай, извършен чрез изнудване, посредством злоупотреба със служебно положение. В сряда Иванчева, Христова и Дюлгеров бяха дадени на съд, а делото бе разпределено на ХІV състав с председател съдия Иво Хинов. Днес държавното обвинение представи подробна информация за събраните към момента доказателства. Предстои Специализираният наказателен съд да насрочи делото за разглеждане в разпоредително заседание.  Ето и пълният текст за събраните от Специализираната прокуратура доказателства: На 24.11.2016 г., след проведени частични избори, обвиняемата Десислава Иванчева, положила клетва като кмет на район „Младост“- Столична община, а на 09.12.2016 г. назначила обвиняемата Биляна Христова-Петрова за заместник кмет с ресор „Култура“. От 19.04.2017г. на обв. Христова – Петрова бил възложен ресор „Управление на общинската собственост и жилищния фонд“ и „Регистрация и контрол на търговската дейност“. Обв. Иванчева лично резюлирала преписките и определяла служителите, на които ги възлагала за работа. Това довело до забавяне движението на множество преписки и натрупването им в кабинета на обвиняемата. Общият брой на откритите неразпределени преписки при извършените неотложни процесуално – следствени действия надвишавал 1000. Преобладаващата част от тях касаели административни процедури, свързани с изграждане на строителни обекти на територията на район „Младост“ - СО. Едно от дружествата със забавена административна процедура по съобщаване на заповед за одобряване на изменение на плана за регулация и застрояване /ИПРЗ/ и на работния устройствен план /РУП/ било „Ваклин груп“ ООД, с управител Александър Ваклин. Всяка седмица представител на „Ваклин груп“ ООД посещавал сградата, в която се помещава районната администрация и се интересувал за движението на заведената на 16.06.2017г. преписка. Служителите в деловодството съобщавали, че преписката е при кмета на район „Младост“- СО и все още не е резолирана за работа на конкретен служител. На 09.10.2017 г. от името на дружеството била депозирана писмена молба до кмета на район „Младост“-СО с искане за предприемане на действия, а на 18.10.2017 г. „Ваклин груп“ ООД депозирало заявление за съдействие и до главния архитект на Столична община, с цел преодоляване бездействието на компетентния орган. Въпреки така предприетите действия, съобщаването на заповедта на главния архитект на СО продължавало да се бави, поради което на 12.12.2017 г. представляващият „Ваклин груп“ ООД подал жалба в Административен съд – София град срещу мълчаливия отказ на кмета на район „Младост“ – СО. В жалбата е отправено искане за издаване на задължителни указания на административния орган относно разгласяването на заповедта от 14.06.2017г. на главния архитект на СО. Наред с това Александър Ваклин търсил начин да проведе лична среща с кмета на район „Младост“ – СО. Неуспешните му опити го мотивирали да сезира и Комисията за противодействие на корупцията и отнемане на незаконно придобито имущество /КПКОНПИ/. При разговор с изпълнявалия функциите на кмет на район „Младост“ – СО, в периода 2007 г. -2011 г. - обв. Петко Дюлгеров, обвиняемата Иванчева му заявила, че е приела „лично“ случая на „Ваклин груп“ ООД, заради заведеното от свид. Ваклин административно дело срещу общината. Изразила категоричното си намерение да изчака да приключи съдебното производство и едва тогава да предприеме действия по преписката. Казусът на „Ваклин груп“ ООД бил основна тема на разговор и на проведената на 16.03.2018 г. среща между тримата обвиняеми – Десислава Иванчева, Биляна Христова – Петрова и Петко Дюлгеров в пицария в ж. к. „Борово“. Постигнали съгласие да поискат подкуп от свид. Ваклин в размер на 250 000 евро, като обв. Дюлгеров поел ангажимент да му съобщи за размера на сумата и да осъществява по-нататъшната комуникация. На 19.03.2018 г. в изпълнение на общата цел – да се облагодетелстват неправомерно, обв.Дюлгеров се срещнал и съобщил на Александър Ваклин, че обв. Иванчева иска да получи сумата от 250 000 евро, за да изпълни задълженията си по административната процедура на обявяване на заповедта за одобряване на изменението на плана за регулация и застрояване /ИПРЗ/ и на работния устройствен план. Уклончивият отговор на Ваклин, че ще помисли, улеснил обв. Петко Дюлгеров при реализиране на намеренията да посредничи при преговорите. При поредната среща между Ваклин и Дюлгеров на 23.03.2018 г., последният предложил плащанията да бъдат на три пъти по около 70 - 80 хиляди евро. На 03.04.2018г. около 14:00ч. тримата обвиняеми се срещнали отново, за да обсъдят предложението, което обв. Дюлгеров отправил към Александър Ваклин - плащане на части на исканата като подкуп сума. Постигнато било съгласие 20 % от общата сума да остане за Дюлгеров, а плащанията да са 3 по 75 000 евро. При проведената среща с Ваклин в същия ден /03.04.2018 г./, обв. Дюлгеров узнал, че „Ваклин груп“ ООД притежава и други недвижими имоти, отредени за застрояване на територията на район „Младост“ - СО, за които предстои да се предприемат административни процедури. Двамата коментирали, че ако заплати поисканата сума като подкуп - по 20 евро на кв. м. застроена площ, за останалите имоти Ваклин ще трябва да заплати около 1 000 000 евро. Затова обв. Дюлгеров поел ангажимент да предложи на обв.Иванчева да намали цената на 10 евро за кв. м. или общата сума, която Ваклин да плати, да е в размер на 500 000 евро. Така се стигнало и до общото съгласие на тримата обвиняеми постигнато на срещата им на 11.04.2018 г. да бъде увеличен размера на първоначално поискания подкуп от 250 000 евро на 500 000 евро. Вечерта в понеделник, на 16.04.2018 г., обвиняемият Дюлгеров потърсил Александър Ваклин, за да му каже, че Иванчева лично му е заявила, че няма да придвижи процедурата, докато не си вземе парите. Така се стигнало до уговорката предаването на първата част да се осъществи на следващия ден - 17.04.2018 г., в кафене „Мементо“ на ул. „Георги С. Раковски“ № 106 в гр. София. Около 11.00 часа на предварително договореното място Ваклин предал на Дюлгеров предварително белязаните от органите на разследването банкноти в евро на обща стойност 70 000 евро. В тоалетната на заведението обв. Дюлгеров отброил от дадените му, парична сума в размер на 14 000 евро и ги прибрал отделно в чантата си. Непосредствено след това - в 11:14 ч. Дюлгеров провел разговор по телефона с обв. Биляна Христова-Петрова и се разбрали да се видят в 11:30ч. в заведението „Марая“, на ъгъла при градинката на „Кристал“. Малко след разговора пострадалият Ваклин и обвиняемият Дюлгеров напуснали кафене „Мементо“ като Дюлгеров се отправил към кафене „Марая“. На мястото на срещата пристигнали обвиняемите Иванчева и Биляна Христова - Петрова. Тримата седнали на външна маса и говорили около час за различни неща. Обсъдили отново и случая на Ваклин. След като обв. Дюлгеров потвърдил, че е получил първата част от исканата парична сума, тримата заедно напуснали заведението и тръгнали към паркирания в близост до ул. „Славянска“ № 11 служебен автомобил, с който пристигнали обвиняемите Иванчева и Христова-Петрова. Иванчева заела шофьорското място, обв. Дюлгеров седнал на предната седалка до нея, а обв. Биляна Петрова - на задната седалка. Вътре в автомобила, обв. Иванчева попитала Дюлгеров дали е взел своята част от парите, предварително договорените 20 % и след като той потвърдил, двете обвиняеми поискали да се премести на задната седалка до обв. Петрова. Обв. Дюлгеров седнал отзад и предал три пачки банкноти, захванати с ластик - две от тях с банкноти с номинал от по 100 евро и една пачка с банкноти с номинал от по 500 евро, всички белязани от органите на разследването, на обща стойност 56 000 евро. След като обвиняемите Иванчева и Биляна Петрова-Христова се уверили, че и трите пачки съдържат банкноти в евро, последната ги поставила в бял кашон с лого на кафе „Илли“. Веднага след това, в 12:50 ч. Иванчева се обадила по телефона на служителка в общинската администрация и ѝ разпоредила да намери преписката на „Ваклин груп“ ООД в кабинета ѝ и веднага да я предаде за работа. След този разговор, обв. Дюлгеров слязъл от автомобила и тръгнал пеш в посока Народния театър. Последвали го оперативни служители, работещи по случая, които го задържали в близост до входа на „Гранд хотел София“. За намерената при личния си обиск сума от 14 000 евро, обвиняемият Дюлгеров заявил пред разследващите, че тя е част от получената от Александър Ваклин обща сума от 70 000 евро. При извършеното в хода на разследването освидетелстване на обв. Петко Дюлгеров с UV лампа са осветени дланите му и са установени петна със зеленикава флуоресценция. Това е дало основание да се изземат и обтривки с етилов алкохол от дланите му, които са приложени като веществени доказателства по делото. При напускането на автомобила от обв. Дюлгеров, обв. Биляна Христова – Петрова се преместила на предна дясна /пасажерска/ седалка, след което автомобилът, управляван от обвиняемата Иванчева потеглил в посока бул. „Васил Левски“. Спрян е за проверка от служители на КПКОНПИ и СДВР, след което от разследващите органи са предприети неотложни следствени действия за документиране на престъпната дейност. При претърсването в автомобила са били иззети обтривки от различни части - дръжки на врати, волан, скоростен лост, лост за чистачки, лост за мигачи, закопчалки на предпазни колани, контактен ключ за автомобила, оставен на предното табло, над волана. Зад предна лява седалка, на пода на автомобила бил намерен белия кашон с лого на кафе „Илли“ и оставените в него от обв. Биляна Христова – Петрова под бял подаръчен плик три пачки с банкноти в евро. Банкнотите са описани надлежно в протокола със серийни номера. При извършените неотложни процесуални действия спрямо Христова-Петрова е установена специфична флуоресценция върху пръстите на лявата ръка отгоре, откъм дланта; на дясната ръка в областта на ноктите, както и в областта около устата и деколтето. При освидетелстването, извършено с писменото съгласие на обвиняемата за времето от 20:10 ч. до 20:45 ч., са иззети обтривки с етилов спирт от гореописаните области на тялото ѝ. Действията и констатациите са документирани във фотоалбум. При осветяването с UV лампа на двете ръце на обвиняемата Иванчева също е установена специфична флуоресценция - странично на дланта на дясната ръка откъм малкия пръст, от външната страна и от вътрешната страна на лявата ръка между малкия и безименния пръст, както и в областта на устата и носа. В дамската чанта на обв. Иванчева е открит, иззет и приложен като веществено доказателство по делото - 1 бр. бял тефтер с надпис, с изписан на ръка текст на първи и втори лист със съдържание: „① В – 12,500х15 I 12 500 х 15 – 187 500 40 000 х 10 – 400 000 ....“. В хода на разследването по делото е назначена комплексна съдебна физикохимична, техническа и дактилоскопна експертиза, с обекти на изследване иззетите обтривки от тримата обвиняеми, банкнотите, от частите на претърсвания автомобил и контролните проби към тях. Проверена е истинността на иззетите банкноти, както и наличието на годни дактилоскопни следи, върху приобщения като веществено доказателство сенник на автомобила. По делото са изготвени лицевоидентификационна и фотосъпоставителна експертизи на иззетите записи от камерите на заведението, в което се провела срещата между тримата обвиняеми на 17.04.2018 г. И спрямо тримата обвиняеми продължава да се прилага мярка за неотклонение „задържане под стража“.", "date": "2018.08.23", "title": "Прокуратурата публикува обвинителния акт срещу Иванчева"}
{"url": "https://www.faktor.bg/bg/articles/obshtestvo/ulitsata/sgashtiha-nelegalni-taksimetrovi-shofyro-vav-vratsa", "text": "Съвместна проверка на таксиметрови автомобили бе извършена от Звено „Инспекторат“ към Община Враца и служители на ОД на МВР във Враца. По време на акцията са съставени два акта на таксиметрови шофьори, извършващи нелегален превоз. Това е поредна акция за нелегални таксита. В края на месец юли, по време на акция на общинското Звено „Инспекторат“ и органи на реда, бяха съставени 7 акта, като на нередовните шофьори бяха отнети контролни талони и удостоверения. По време на проверката, бе конфискуван и един таксиметров автомобил от служители на ИА „Автомобилна администрация“. Проверките на Звено „Инспекторат“ продължават.", "date": "2018.08.23", "title": "Сгащиха нелегални таксиметрови шофьори във Враца"}
{"url": "https://www.faktor.bg/bg/articles/sadat-namali-prisadata-na-anita-meyzer", "text": "Апелативният съд във Варна измени присъдата на признатата за виновна в убийство по непредпазливост на съпруга си и за подкуп Анита Желева, по-популярна като Мейзер, съобщиха от пресслужбата на апелативна прокуратура в града, цитирани от Би Ти Ви.  Оттам уточняват, че в наказателно-осъдителната част присъдата на първата съдебна инстанция е била намалена на 3 години лишаване от свобода за престъплението по член 122, ал. 1 от НК. За предложения подкуп на полицейски служител – престъпление по чл. 304а от НК, апелативният съд е намалил също наказанието й на 2 години лишаване от свобода и глоба в размер на 4000 лева.  След групиране на двете наказания състав на Апелативния съд е наложил най-тежкото от двете, а именно 3 години лишаване от свобода при първоначален общ затворнически режим, като е присъединена и глобата в размер на 4000 лева.  В гражданско-осъдителната част на присъдата на Варненския окръжен съд също има изменения. Апелативният съд е намалил размера на присъденото обезщетение на майката на починалия съпруг на Анита от 150 000 лева на 100 000 лева с дължимите лихви от датата на причиненото увреждане – 14 август 2016 г., до окончателното му изплащане.  Мярката за неотклонение \"домашен арест\", определена от Апелативния съд, остава, допълват от пресслужбата на апелативната прокуратура.  По-рано Мейзер обжалва присъдата си от 4,5 години затвор. Пред съда през февруари тази година тя тотално смени версията си, като обяви, че изобщо не е била в дома си по време на фаталния инцидент – в нощта на 14 август 2016 г.  Обясни, че не можела повече да поема вина, без да е виновна, а досегашната версия била поддържала, защото адвокати и разследващи органи я посъветвали, че така ще получи само условна присъда.", "date": "2018.08.23", "title": "Съдът намали присъдата на Анита Мейзер - отива в затвора за 3 години"}
{"url": "https://www.faktor.bg/bg/articles/rumen-radev-vaprosite-s-olimpik-i-targovskiya-registar-imat-mnogo-po-dalboko-izmerenie-otkolkoto-ni-se-predstavyat", "text": "В държави, в които има равпоставеност, при изпращане на оферти за придобиване на самолет се спират всякакви срещи. Това каза държавният глава Румен Радев пред журналисти във връзка със скорошно пътуване до САЩ на делегация от Министерството на отбраната и коментари, че така се дава предимство на някои от офертите по проекта за придобиване на нов самолет. Разбира се, трябва да се водят всякакви срещи, посещения и това е добре, за да има повече информация. В държавите, в които има равнопоставеност, от момента, в който се изпрати искането за предоставяне на оферти, до неговото получаване, спират абсолютно всякакви срещи, посещения и договорки. Единствената възможна среща е конференция, на която всички участници получават информация. Той посочи, че пътуването до САЩ е решение на Министерството на отбраната и поясни, че то не е съгласувано с него. По думите на държавния глава случаите с \"Олимпик\" и Търговския регистър имат много по-дълбоко измерение, отколкото ни се представят. Тук не става въпрос за технически отказ, за немарливост и некомпетентност на няколко държавни служители. Тук става въпрос за липса на прозрачност и отчетност, без които няма как да имаме ефективна администрация, за абдикация от отговорност, за криза в доверието в държавността. В момента, в който правителството поема писмени ангажименти към нашите европейски партньори и европейските институции за ясни условия за подготовка за приемане в европейския валутен механизъм, касаещи засилен контрол на застрахователния и пенсионно-осигурителния сектор, касаещи засилени мерки за прозрачност и борба с корупцията, засилени мерки за ефективно управление на държавните предприятия, в същото време гърми Търговският регистър и всява хаос в бизнеса. В същото време имаме скандала в застраховането, който показва, че на практика няма надзор. В същото време имаме увеличаване на капитала на държавната консолидационна компания с 500 млн. лева за ремонт на язовири по абсолютно непрозрачен начин. В тази ситуация как да искаме да има доверие в институциите вътре, как да искаме да има доверие и отвън. Неслучайно непрекъснато се измислят всякакви нови критерии и механизми за непрекъснат контрол и проверка на България - и за Шенген, и за Еврозоната, заяви Радев. Трябва да се работи за доверие. Това означава много, подчерта Румен Радев. Рисковите фактори пред българските военновъздушни сили продължават да стоят – недостатъчно изправна авиационна техника, недостатъчно ресурси за подготовка, оттам и изключително ниско количество летателни часове, което завишава риска от авиационни произшествия до неприемливо високи нива. Трябва вече да има такива технологии, които да ни позовляват да имаме съвместимост и да изпълняваме безопасно и ефективно задачите заедно с нашите съюзници. Такива технологии в момента липсват, каза още президентът, който участва в честването на 70-ата годишнина от създаването на Българската военнотранспортна авиация в авиобаза \"Враждебна\".", "date": "2018.08.23", "title": "Румен Радев: Въпросите с \"Олимпик\" и Търговския регистър имат много по-дълбоко измерение, отколкото ни се представят"}
{"url": "https://www.faktor.bg/bg/articles/manfred-veber-sled-inspektsiya-na-granitsata-pri-rezovo-balgariya-tryabva-da-vleze-nezabavno-v-shengen", "text": "България изпълнява стриктно задълженията си по опазване на границата и е чудесен пример за това как се пази ЕС. Затова незабавно трябва да бъде приета в Шенгенското пространство. Това призова от Резово председателят на ЕНП в Европейския парламент Манфред Вебер. Преди това инспектира оградата по суша и въздух, придружаван от вицепремиера Валери Симеонов и министъра на вътрешните работи Валентин Радев. България върши страхотна работа по опазване на външната граница на ЕС и трябва да е пример и за други страни от Евросъюза, заяви Вебер. Това послание той ще предаде на европейските лидери, за да ги убеди, че България заслужава влизане в Шенген.  \"Дойде, видя, пипна оградата, разговаря с \"Фронтекс\". Това искахме от Вебер. Да се убеди как се пази границата\", заяви премиерът Бойко Борисов и добави, че преди Вебер е бил един от критиците на България за опазване на външната си граница в Турция. Премиерът заяви, че България заслужава да бъде приета по въздух и море в Шенген.", "date": "2018.08.23", "title": "Манфред Вебер след инспекция на границата при Резово: България трябва незабавно да влезе в Шенген"}
{"url": "https://www.faktor.bg/bg/articles/novini/svyat/asteroid-po-golyam-ot-velikata-piramida-minava-pokray-zemyata-do-dni", "text": "Масивен астероид, с размерите на два самолета Боинг 747, се е устремил към Земята и ще мине много близо покрай нея следващата седмица, съобщава „Дейли Мейл“.    Астероид 2016 NF23 се очаква да профучи покрай нас на 29 август на разстояние от 4,82 млн. километра, което е около 13 пъти разстоянието от Земята до Луната.   Огромното парче скала се движи с над 32 400 км/ч и се счита за потенциално опасен заради близостта си до Земята. Траекторията му, обаче, ще го отведе на безопасно разстояние в средата на септември.   Според НАСА, размерите му са 70 на 160 метра. Дължината му е по-голяма от височината на Великата пирамида в Гиза. Американската космическа агенция следи всички обекти в близост до Земята, за да предвиди евентуална заплаха.", "date": "2018.08.23", "title": "Астероид, по-голям от Великата пирамида, минава покрай Земята до дни"}
{"url": "https://www.faktor.bg/bg/articles/rumanskiyat-prezident-ne-mozhem-da-se-varnem-kam-praktikite-na-komunizma", "text": "Румънският президент Клаус Йоханис публикува съобщение по повод деня на възпоминание на жертвите на фашизма и комунизма, в което заяви, че \"днес изкушението на антилиберализма е изключително голямо\" и че \"не можем да си позволим връщане към практиките, които характеризираха комунистическия режим\", съобщава информационният сайт Зиаре, цитиран от БТА. Държавният глава подчерта, че \"нито една утопия не се е оказала по-кървава от фашизма и комунизма\". \"Режимите, вдъхновени от тези идеологии, противостоящи на либерализма и демокрацията, имаха големи отражения върху политическото развитие на държавите в Централна и Източна Европа. Животът на милиони хора беше разрушен\", се посочва в съобщението. Йоханис напомня, че 23 август е \"съдбовна дата в историята на Румъния\", тъй като \"разпределението на сферите на влияние в Европа след подписването на 23 август 1939 г. на пакта Рибентроп-Молотов причини териториалните загуби от 1940 г. и ускори тоталитарното бедствие, което щеше да продължи няколко десетилетия\". Държавният глава също така подчертава, че \"днес изкушението на антилиберализма е изключително голямо\" и че \"настоящото поколение трябва да остане активно в борбата за защита на демокрацията и правовата държава\" в момент, когато \"се наблюдават редица атаки, целящи да отслабят румънската демокрация\".", "date": "2018.08.23", "title": "Румънският президент: Не можем да си позволим връщане към практиките на комунистическия режим"}
{"url": "https://www.faktor.bg/bg/articles/skandal-v-mrezhata-kupuvat-trolove-za-predizborna-propaganda", "text": "Обява за получаване на достъп до реални профили в социалните мрежи разбуни духовете в последните дни.  Потребител с името Mimi Dimitrova (не е сигурно дали профилът е истински или не) чрез статус търси хора, които срещу 50 лева трябва да дадат достъп до профила си и до информацията в личните си компютри, съобщават topnovini.bg. От написаното става ясно, че не за първи път се организира подобна акция.  Търся отново желаещи, които искат да изкарат еднократво 50 лв, иска се само реален фейсбук профил, верифициран с телефонен номер, профила да не съществува по малко от две години, да има реални снимки и последното изискване е team viewer достъп. Моля за сериозни желаещи, ще дам подробна инфирмация за тях, за тези които искат еднократен бонус 50 лв!!! Специалисти по онлайн маркетинг разкриват, че има три варианта някой да иска подобни профили. Първият вариант е да се организира маркетингова кампания на продукт или фирма. В този случай инвестицията от 50 лева на профил е неоправдана, тъй като за тези пари може да се \"купят\" повече харесвания или гледания на съдържание в социалните мрежи. Вторият вариант е това да е измама, която цели достъп до устройствата и личната информация на потребителите. И това обаче е хипотеза, която е възможно да се изключи. Третото (и най-вероятно) обяснение е, че закупените тролове ще се използват за политическа пропаганда преди или по време на предстоящите догодина предизборни кампании. Това е и причината да се търсят профили с истински снимки и верифицирани с телефонни номера. По този начин шансът Фейсбуук да заключи профилите е по-малък, дори и някой да докладва за споделяното от тях съдържание. За момента не е ясно кой стои зад онлайн организацията. В предишни години са излизали данни за подобни акции главно от приближени на БСП. Първият подобен скандал гръмна през 2014-а, когато се оказа, че за година агенцията \"Лийдуей Медия Солюшънс\" е създала над 10 000 поста в подкрепа на политиката на Столетницата. Наяве излязоха и отчети от фирмата до Антон Кутев. През миналата година социалистите бяха уличени в масирана онлайн атака и от гражданската инициатива \"ЧИСТ ИНТЕРНЕТ\". Анализът на данните им разкри съществуването на Адриан Димитров – най-активният генератор на публикации с общо 85 023 споделени статии за двугодишен период. Основната тема на тези публикации е „прокарване на тези на БСП, проруска пропаганда и ксенофобия“. Разследването показва, че зад името на Димитров стоят поне 29 различни профила. „Клонингите се създават за резерв в случай на докладване или блокиране на някой от активните профили, които се използват за тролене“, съобщиха от \"ЧИСТ ИНТЕРНЕТ\". Анализът на данните им показа още, че между юли и октомври 2015 г. постовете на Димитров са с крайно антиромска и ксенофобска тематика. Споделяните статии са както от легитимни информационни агенции, така и от сайтове като „Без цензура“, като са придружени с призиви за саморазправа.", "date": "2018.08.23", "title": "Скандал в Мрежата! Купуват тролове за предизборна пропаганда"}
{"url": "https://www.faktor.bg/bg/articles/islyamska-darzhava-poe-otgovornost-za-klaneto-v-parizh", "text": "Терористичната организация \"Ислямска държава\" (ИД) пое отговорност за нападението с нож в предградие на Париж, предаде Франс прес. АFP се позова на съобщение на информационната агенция на групировката Амак, според която нападателят е \"боец на ИД\". При атаката в предградието Трап бяха убити двама души, а един бе сериозно ранен, обяви парижката полиция.", "date": "2018.08.23", "title": "\"Ислямска държава\" пое отговорност за клането в Париж"}
{"url": "https://www.faktor.bg/bg/articles/mizeriyata-idva-na-ostrova-velikobritaniya-se-gotvi-za-brekzit-bez-sdelka", "text": "Правителството на Великобритания публикува съвети за осведомяване на британската общественост в случай, че не бъде постигнато споразумение с Европейския съюз за Брекзит, съобщава Скай нюз.  Днес правителството ще публикува първата серия от технически съобщения, с които ще посъветва бизнеса и обществото какво трябва да направят, ако няма сделка с Брюксел. Тази мярка ще съвпадне с реч на министъра за Брекзит Доминик Рааб, който ще заяви, че Обединеното кралство ще предприеме \"едностранни действия\"за запазване на търговските и транспортни потоци, ако е необходимо. Рааб се очаква да каже, че е уверен, че може да бъде постигнато добро споразумение, което е основен приоритет за британското правителство, но в случай на провал на преговорите, \"ние трябва да бъдем готови с алтернатива\". През следващите няколко седмици Лондон ще публикува съвети за бизнеса и британското общество, които ще покриват сфери като авиационната безопасност, ядрената енергетика, фармацевтиката, правата на британските граждани в ЕС, правата за риболов, транспорта и други. Във вторник след среща с Рааб главният преговарящ на ЕС за Брекзит Мишел Барние съобщи, че преговорите са навлезли в крайната си фаза.   Лейбъристите отхвърлиха инициативата на британското правителство да публикува съвети, тъй като липсата на споразумение би означавало \"катастрофа\" за Обединеното кралство.  Междувременно пoвeчeтo бpитaнcĸи гpaждaни cмятaт, чe Beлиĸoбpитaния щe нaпycнe Eвpoпeйcĸия cъюз бeз cпopaзyмeниe, ĸaтo мнoгo oт тяx плaниpaт дa нaмaлят paзxoдитe зa вcичĸo - oт дpexи дo peмoнти и paзшиpявaнe нa жилищeтo. 54% oт aнĸeтиpaнитe в пpoyчвaнe нa КРМG cмятaт, чe e cилнo вepoятнo Beлиĸoбpитaния дa нaпycнe блoĸa бeз cпopaзyмeниe. Aĸo Лoндoн нe ycпee дa cĸлючи cдeлĸa, 70% cмятaт, чe цeнитe щe ce пoвишaт, a oщe тoлĸoвa ce гoтвят дa cвият paзxoдитe cи. Дoпитвaнeтo e пpoвeдeнo мeждy 3044 възpacтни в нaчaлoтo нa aвгycт, пишe Вlооmbеrg. Бpитaнcĸoтo пpaвитeлcтвo щe пyблиĸyвa пъpвoтo в пopeдицa oт извecтия зa Вrехіt бeз cдeлĸa в чeтвъpтъĸ, cъвeтвaйĸи бизнeca и пoтpeбитeлитe ĸaĸ дa ce cпpaвят, aĸo Лoндoн и Бpюĸceл нe ycпeят дa ce paзбepaт. Bтopo cъoбщeниe щe бъдe пyблиĸyвaно пpeз ceптeмвpи. Двeтe извecтия oбxвaщaт вcичĸo oт финaнcoвитe ycлyги дo пътyвaнeтo.  \"He cъм фeн нa чepнитe cцeнapии, нo мoжe би нямa дa имaмe дoмaти нa paфтoвeтe в мaгaзинитe вceĸи дeн, ĸaĸтo в минaлoтo\", в cлyчaй нa липca нa cдeлĸa, ĸaзa Πoл Mapтин, шeф нa тъpгoвиятa нa дpeбнo в КРМG. \"Πoвeчeтo пoтpeбитeли в тaзи cтpaнa пpocтo oчaĸвaт, чe тoвa ca aвтoмaтични нeщa\", дoбaвя Mapтин, цитиpaн oт Вlооmbеrg. Meждy 43% и 48% oт aнĸeтиpaнитe твъpдят, чe вepoятнo щe нaмaлят вcичĸитe cи paзxoди - oт мeceчнитe cмeтĸи дo лyĸcoзнитe cтoĸи, aĸo нe бъдe пocтигнaтa cдeлĸa. Te cмятaт дa избягвaт инвecтициoнни peшeния ĸaтo пoĸyпĸa нa нoвa ĸъщa или ĸoлa. Πoвeчeтo xopa cмятaт, чe нaй-тeжĸoтo oтpицaтeлнo иĸoнoмичecĸo въздeйcтвиe щe ce пpoяви в ceдмицaтa нeпocpeдcтвeнo cлeд oфициaлнoтo нaпycĸaнe нa Oбeдинeнoтo ĸpaлcтвo, a влияниeтo щe ce yceщa в пpoдължeниe нa дeceтилeтиe. Жeнитe и xopaтa пoд 35 гoдини нaй-вepoятнo щe нaмaлят paзxoдитe cи, пoĸaзвa пpoyчвaнeтo.", "date": "2018.08.23", "title": "Мизерията идва на Острова: Великобритания се готви за \"Брекзит\" без сделка"}
{"url": "https://www.faktor.bg/bg/articles/korneliya-ninova-s-partizanski-patos-edinstvenite-umreli-zhivotni-sa-ubitite-ot-rezhima-na-pravitelstvoto", "text": "Пробите дойдоха и няма чума - отговорност трябва да поемат премиерът Бойко Борисов и двамата министри Валентин Радев и Румен Порожанов. Това каза лидерът на БСП Корнелия Нинова по време на извънреден брифинг в централата на партията, предаде репортер на Агенция „Фокус“. По думите й двамата министри трябва да си ходят веднага.  „Днес се явявам пред вас в лицето и качеството си на главен превратаджия в държавата по думите на Цветан Цветанов: \"Корнелия Нинова е виновна за чумата по животните\". Докъде стигна преврата, до официалната информация, че изследваните проби в 3-километровата зона в Странджа няма чума. Два месеца след началото на проблема няма умряло животно от чума. Единствените умрели са убитите от режима на правителството“, каза Нинова. Тя поясни, че когато от БСП са казали, че няма доказателства за чума, са се задали въпроси кой ще понесе отговорността, ако чумата тръгне из страната.  Лидерът на БСП посочи, че тя ще поеме тази отговорност, ако е причината да се разнесе. „Хайде сега да видим кой ще си понесе отговорността. Днес г-н Порожанов се опита да прехвърли всичко върху директора на БАБХ. Трябва да се спре с този цирк. За Търговския регистър отговорността пое бушонът, г-жа Цачева си седи. За фалита на застрахователната дружество отговорността пое Ралица Агайн. Председателката на комисията видите ли не знаела. Сега насочват всички отговорности и стрели от сутринта към г-н Илиев“, каза Нинова.", "date": "2018.08.23", "title": "Корнелия Нинова: Днес се явявам главен превратаджия в държавата"}
{"url": "https://www.faktor.bg/bg/articles/siderov-otvrashta-na-simeonov-kozareva-e-dokazan-ekspert", "text": "Лидерът на „Атак“ Волен Сидеров отново влезе в задочен спор с коалиционния си партньор в Обединени патриоти - Валери Симеонов. Този път атакистът го атакува за критичното му отношение към новия шеф на Агенцията по вписвания Габриела Козарева. Според Сидеров вицепремиерът Симеонов не би трябвало да има основания за възражения спрямо Козарева, \"освен ако някой политик, държавник или член на правителството се страхува, че от Агенцията по вписванията могат да станат ясни данни за негово участие във фирми и конфликт на интереси. Но това е негов проблем и не е повод за коалиционни интриги\". \"Подкрепям нейната кандидатура. Козарева е доказан специалист, не е партиен активист на никоя партия. Държавната администрация има остра нужда от такива кадри\", казва Сидеров в официална позиция, разпространена от \"Атака\". Сидеров изрично уточнява, че Козарева е назначена по негово предложение, съгласувано с премиера Бойко Борисов, \"така както по предложение на Валери Симеонов беше назначен ген. Кирил Войнов за временно изпълняващ функциите на председател на Държавната агенция за метрологичен и технически надзор (ДАМТН)\". \"Премиерът Бойко Борисов се съобразява с коалиционните предложения и винаги търси баланс в тях\", добавя лидерът на \"Атака\". По -рано днес Валери Симеонов обяви, че кандидатурата на Козарева не е обсъждана на Политически съвет в управляващата коалиция, което лично той намира за неприемливо. Това е аргументът му да бъде критичен към избора й. Тази седмица премиерът Бойко Борисов обяви, че не е познавал Козарева, докато кандидатурата ѝ за ръководител на Агенцията по вписванията не му била \"подадена\".  \"Когато имаш коалиционно правителство, има отговорности разписани и по назначаването на длъжностни лица. Това ми беше подадено, аз не мога сам да ги назначавам, не е и редно. Мисля, че ще се справи\", заяви премиерът.", "date": "2018.08.23", "title": "Сидеров отвръща на Симеонов: Козарева е доказан експерт, може би се страхува от нея..."}
{"url": "https://www.faktor.bg/bg/articles/novini/svyat/v-rusiya-zabraniha-kupuvaneto-na-chuzhda-valuta", "text": "В опит да спре продължаващата обезценка на рублата руската централна банка забрани от днес търговията с валута на вътрешния пазар до края на септември, съобщи kasparov.ru като се позовава на официална информация от банката. От там добавят, че забраната може да бъде удължена, като решението ще бъде взето в дависимост от ситуацията на финансовите пазари. Днес 1 американски долар се продаваше за 69 рубли, което е най-високата цена от две години и половина. Припомняме, че сривът на рублата започна след обявяването от страна на САЩ нови санкции срещу Русия заради отравянето във Великобритания на бившия руски офицер от ГРУ Сергей Скрипал и дъщеря му Юлия с химическо оръжие във Великобритания.", "date": "2018.08.23", "title": "В Русия забраниха купуването на чужда валута"}
{"url": "https://www.faktor.bg/bg/articles/konstantin-borovoy", "text": "Обкръжението на руския президент Владимир Путин разбира, че следващият му конфликт вече няма да бъде със САЩ, а със собствения му народ, който ще издигне барикади по улиците на Москва и ще има съд, в който руските чиновници няма да имат шанс за успешен изход. Това казва руският опозиционен и политически експерт Константин Боровой. В обкръжението на президента на Русия Владимира Путина цари паника след заявените от САЩ нови санкции, а самият президент на Руската Федерация е притиснат в ъгъла и не знае какво и как да отговори на Запада. Това е мнението на руския опозиционер и политически експерт Константин Боровой, изразено  в статия за \"Апостроф\", публикувана  преди дни. \"Съществува едно такова понятие – чип /фърмуеър/ – нещо, което не се променя дори при презареждане. Владимир Путин води непрестанна война със Съединените щати в продължение на няколко десетилетия.  Факт е,  че сътрудниците в КГБ са ги превърнали в роботи. В резултат Путин, който е работил в Германия, а след това в Санкт Петербург и Москва, през цялото време води безкрайна война със Съединените щати. Тази ситуация той не е в състояние да промени. Това, което  се случва след най-новите санкции и заплахата от тях, е  ултиматум. А да се говори за ултиматум на езика на сътрудниците в КГБ е нещо много опасно. В техните очи  и те започват да се държат неадекватно.  От друга страна, за съжаление, Путин не е в състояние да слуша съветите на никой друг \"- казва Боровой.  По думите му премиерът Дмитрий Медведев, говорителят на Министерство на външните работи на Русия Мария Захарова, представители на Държавната дума веднага публично заявиха, че \"отговорът, реакция на Русия ще бъде ужасен\". \"Те виждат обезумелия Путин през червени очила и по този начин интерпретират реакцията му. Но това е единственият начин да се говори с Путин, защото той е неадекватен и болен... Но както знаете, лекарите никога не се страхуват от болни пациенти. В края на краищата има халоперидол. Но има и един стар метод - усмирителната риза. И всички разговори с Путин – са   Това е като някакъв вид шокова терапия, което прави впечатление на пациента. Каква е ситуацията около този пациент? Опитва се с едно лекарство – говорим с него, включваме го в клуба на Г-8, слагаме го на стола, започваме разговор с него – не помага. След това се пробва с второ лекарство - сериозен разговор, надявайки се да дойде на себе си и да освободи Крим. Но това лекарство също не помага. Затова се прибягва да трето лекарство – санкции срещу неговия антураж. Но и този лек не помага особено, защото санкциите не засягат този пациент“, продължава с коментара си политическият анализатор.  Боровой смята, че най-близкото обкръжение на Путин се възползва от болестта му, провокирайки го към неадекватни реакции. \"Всички от обкръжението на Путин са все хора, които съжителствуват в палата със своя непокорен вожд. И тяхната реакция е на уплаха и страх. Всъщност тя е много адекватна и правилна – защото ще трябва да избират: Или да играят с Путин пиесата, в която той е Наполеон, или да правят това, което прави болният пациент, който става опасен за другите. И докато всички те играят в пиеса, предложена им от Путин, се оказват актьори в играта, наречена „да бомбандираме Воронеж“. В тази ситуация всички онези Медведевци ги обзема страх не от Путин, а страх от всички в палата, защото могат да бъдат наказани за лошо поведение. Това очевидно е страх. Реакцията на същия този Медведев говори, че там цари   Седи Путин с изцъклени очи, не знае какво да прави, и освен това осъзнава, че нищо не може да направи. А около него се суетят едни хора, които разбират, от една страна, че могат да станат жертва на твърдата ръка, а от друга страна – са ужасно изплашени. За тях това е катастрофално положение \", казва Боровой.  Според него \"най-близкото обкръжение на Путин разбира добре, че следващият конфликт няма да бъде със Съединените щати, а със собствения му народ – настъпващата към Кремъл тълпа, издигнала барикади по улиците на Москва, убийства на хора, а след това съд, в които няма шанс за щастлив изход за антуража на Путин \". \"Всичко това изглежда смешно… Но ето, че отново се заговори за военни операции, защото на Путин му е нужно да артикулира думата враг, който в разбирането на Кремъл представлява останалата част от света. Днешните китайци се оказаха предатели за Русия, които при различни обстоятелства и на няколко пъти заявиха пред Путин: \" Ти съвсем не си ни нужен, извинявай, старче…“. Сега имаме един плъх, притиснат в ъгъла. И този плъх, който никой не обича, е със сърдечен пристъп, в прединфарктно състояние – това е обичайна защитна реакция при тези животни, предшестваща самоубийството. Плъхът вече е в ъгъла, той е уплашен, може би предчувтвайки скорошния си край \", казва в заключение Константин Боровой.", "date": "2018.08.23", "title": "Константин Боровой: Следващият конфликт на Путин няма да бъде със Съединените щати, а със собствения му народ"}
{"url": "https://www.faktor.bg/bg/articles/obshtestvo/zakon-i-red/gledat-myarkata-na-obshtinskiya-savetnik-uchastval-v-grupata-na-mityo-ochite", "text": "Апелативният специализиран наказателен съд ще гледа днес мярката за неотклонение на общинския съветник от Несебър Пейко Янков. Това съобщиха от пресцентъра на Апелативния специализиран съд. Мярката ще се гледа от 3-ти въззивен състав от 10.00 часа в зала №4 на АСНС. Повод за днешното заседание по мярката на Янков е въззивна жалба на обвиняемия във връзка с решението на Специализирания наказателен съд, с което той беше оставен в ареста за постоянно.  По делото срещу Янков са повдигнати обвинения за участие в организирана престъпна група за рекет и палеж на казино в Слънчев бряг.", "date": "2018.08.23", "title": "Гледат мярката на общинския съветник, участвал в групата на Митьо Очите"}
{"url": "https://www.faktor.bg/bg/articles/sled-selfi-na-vlaka-momche-e-s-65-izgaryaniya", "text": "11-годишно момче е ударено от волтова дъга на жп гарата в село Труд. Инцидентът е от вторник следобед, но полицията съобщи за него късно снощи. По първоначална информация, детето си е правило селфи върху товарен влак. Пострадалото момче е прието в клиниката по изгаряния на пловдивската университетска болница с опасност за живота. Има 65% дълбоки изгаряния. Районната прокуратура е започнала разследване по случая. Момчето е от многодетно семейство, родителите му са безработни.", "date": "2018.08.23", "title": "След селфи върху влак момче е с 65% дълбоки изгаряния"}
{"url": "https://www.faktor.bg/bg/articles/aleksandar-sidi-makedoniya-mozhe-da-stane-palnopraven-chlen-na-es-no-tova-ne-oznachava-che-ot-utre-shte-ima-makedonski-ezik", "text": "В Македония следва тежък референдум, който ще реши и съдбата на Зоран Заев. По тази причина той в момента се опитва да спечели колкото се може повече последователи със своите изказвания. Това заяви депутатът от ВМРО и Обединените патриоти (ВМРО) Александър Сиди в сутрешния блок на Bulgaria ON AIR.  \"Македония може да стане пълноправен член на ЕС, но това не означава, че от утре ще има македонски език\", каза още той. По думите му такова нещо като признаване на език в света няма, няма и как да има. \"Примери за това са Белгия, Австрия. \"Имаше релевантна реакция от страна на Бойко Борисов по повод изказванията на Заев\", разкри Сиди. \"Събитията имат вътрешнополитическа проекция в Македония. България допуска една грешка, а именно, че политически партии отговарят на изказванията на Заев,  въпреки че това е релевантно от по-високите етажи на властта\", допълни по темата геополитическият анализатор Боян Чуков.  \"Този анекс, който предлагаме е работа, която трябваше да се извърши от смесената група на Македония и България, Тази група трябваше и да изчисти всички въпроси към съседката ни\", коментира той. \"България винаги е подавала ръка на Македония. Една реформирана Македония, и премахване на антибългарската кампания, би могла да даде нов тласък на добрите ни отношения\", заввърши Боян Чуков.", "date": "2018.08.23", "title": "Александър Сиди: Македония може да стане пълноправен член на ЕС, но това не означава, че от утре ще има македонски език"}
{"url": "https://www.faktor.bg/bg/articles/kat-zapochva-da-otnema-vremenno-shofyorski-knizhki-za-grazhdanska-otgovornost-ot-olimpik", "text": "МВР преустановява гратисния период за налагане на глоби на водачи, без валидна задължителна застраховка „Гражданска отговорност“, съобщиха от пресцентъра на ведомство, по информация на Би Ти Ви. Министерството даде време на шофьорите с „Гражданска отговорност” във фалиралата компания „Олимпик”, за да сключат нови полици с други застрахователи. Не беше ясно обаче колко ще продължи този гратисен период. Отнемането на лиценза на „Олимпик” направи 200 000 коли нередовни насред туристическия сезон и точно след рязко поскъпване на гражданската отговорност при останалите играчи на пазара. Граждани излязоха на протести. Според тях Комисията за финансов надзор не е реагирала навреме, не е е осъществила достатъчно контрол над фалиралия застраховател и сега държавата трябва да поеме отговорност за останалите без застраховка. Някои от недоволните даже обявиха, че по тази причина ще продължат да карат с гражданската от „Олимпик”, макар официално вече тя да е невалидна. Според Закона за движение по пътищата при подобно нарушение книжката се отнема, а колата се спира от движение до плащането на застраховка.", "date": "2018.08.23", "title": "КАТ започва да отнема временно шофьорски книжки на застрахованите в \"Олимпик\""}
{"url": "https://www.faktor.bg/bg/articles/pozharnata-obezopasyava-rayona-okolo-padnaliya-vchera-samolet-zaradi-tech-na-gorivo", "text": "Един от пострадалите при падането на малък самолет край Шумен в сряда вечер е в тежко състояние. На борда на машината били 62-годишен шуменец и 27-годишният му син. По-възрастният мъж е в тежко състояние. \"Състоянието на мъжа е тежко, да не кажем критично. В момента е на изкуствена белодробна вентилация и хемодинамично поддържане на кръвното налягане. Пострадалият е в травматичен шок, с тежка контузия на бял дроб, на гръден кош - с множество счупени ребра и гръден капак\", обяви пред \"Фокус\" изпълнителният директор на МБАЛ-Шумен д-р Димитър Костов. Синът на 62-годишния мъж е контактен, адекватен, със счупване на бедрена и раменна кост, получил е и охлузни рани. \"Може би синът ще бъде приведен в ортопедично отделение на по-късен етап\", обясни д-р Костов. Инцидентът стана малко след 19:00 в покрайнините на града. Според свидетели самолетът е опитал да заходи за кацане на летището край Шумен, но по неясна причина не успял. Около половин километър западно от града той паднал в овощни градини. Ударил и дърво. Пожарната вече е обезопасила района, защото горивото на машината е изтекло и имало опасност от пожар. Окръжна прокуратура - Шумен вече е започнала разследване на случая.", "date": "2018.08.23", "title": "Един от пострадалите при вчерашната самолетна катастрофа край Шумен е в критично състояние"}
{"url": "https://www.faktor.bg/bg/articles/novini/svyat/sled-kato-obviniha-ungariya-migranti-sega-se-zhalvat-i-ot-harvatiya-politsiyata-ni-spukva-ot-boy", "text": "Множество бежанци и мигранти, преминали от Босна и Херцеговина в Хърватия, се оплакват, че хърватските полицаи са ги били, преди да ги върнат обратно. Някои от мигрантите показват раните и контузиите си.  Хърватия, най-новата членка на Европейския съюз, отхвърля обвиненията, че граничната й полиция е била груба към хората, бягащи от войните и бедността в Азия и Северна Африка. Официален Загреб не приема докладите за полицейско насилие и твърди, че граничните служби действат според международното законодателство. Много от петте хиляди мигранти, струпани по границата, обаче разказват съвсем различни истории.  \"Хърватия е голям проблем\", твърдят група афганистанци от палатков лагер край границата и показват повредените си телефони, твърдейки, че са били счупени от хърватските полицаи. \"Вижте какво става, щом хърватските полицаи видят арабин\", казва 40-годишният Мохамед от Газа, сочейки синините по гърба, ръцете и коленете си.  Междувременно Босна и Херцеговина също бе залята от неочаквана вълна от мигранти. От началото на годината в страната са регистрирани 11 хиляди мигранти от Азия и Северна Африка, пристигащи от Сърбия и Гърция през Албания и Черна гора.  Неотдавна пък мигрантите се оплакаха от насилие от страна на полицията и в Унгария и дори заявиха, че местните власти не им давали храна.", "date": "2018.08.23", "title": "След като обвиниха Унгария, мигранти сега се жалват и от Хърватия: Полицията ни спуква от бой!"}
{"url": "https://www.faktor.bg/bg/articles/poroshenko-se-izvini-na-ukraintsite-za-zavishenite-ochakvaniya", "text": "Украинският президент Петро Порошенко поднесе на гражданите на Украйна своите извинения за това, че е породил у тях завишени очаквания през 2014 година, обещавайки бързо приключване на силовата операция в източната част на страната.  Порошенко напомни, че преди четири години е заявявал, че антитерористичната операция ще продължи дори не месеци, а само часове, но тези прогнози не се сбъднаха. \"Съжалявам, че породих завишени очаквания. Искрено се извинявам, че дадох надежди, които не се сбъднаха. Обидно ми е, че дадох обещание, което не изпълних. Моля за извинение\", каза украинският президент.  Днес в Украйна се чества Денят на националния флаг. Утре в страната ще има тържества по случай Деня на независимостта.", "date": "2018.08.23", "title": "Порошенко се извини на украинците за \"завишените очаквания\""}
{"url": "https://www.faktor.bg/bg/articles/v-belgrad-se-hvalyat-srabskata-armiya-e-nay-dobrata-v-regiona", "text": "Без излишна скромност Сърбия може да се похвали с най-добре подготвената армия в региона, придобила едни от най-новите оръжия, подчертава електронното издание на водещия белградски ежедневник Danas, цитирано от\"Фокус\".  Преди време сръбският президент пък се похвали, че Сърбия изпреварила по доходи България, като се закани да стигне останалите балкански страни, членки на ЕС. Според експерти въоръжените сили на западната ни съседка са най-силните, в сравнение с армиите на страните от някогашна Югославия, макар почти всички от тях да са членове на НАТО.  От редакцията припомнят, че в началото на седмицата Сърбия прие два ремонтирани руски „МиГ-29“, а през есента се очаква предаването на седем бойни хеликоптера „Ми-35“, други три „Ми-17“, а също и девет „Еърбъс“ H145M.  Според военния анализатор Владе Радулович е факт, че в последно време се забелязват множество положителни промени в сръбската армия, свързани най-вече с ремонта, оборудването и модернизацията на въоръжението й. Така изглежда, че въпреки неспокойните времена, кризата и различните предизвикателства, пред които са били изправени въоръжените сили през последните десетилетия, развитието им тръгва в положителна посока.  Въоръжените сили на Сърбия превъзхождат по оръжие армиите на други страни от бивша Югославия. Най-близко до сърбите са хърватите, които също полагат усилия за модернизиране, но армията на Белград все още изпреварва тази на Загреб по редица показатели.  „Не трябва да забравяме, че тя все пак и страна-членка на НАТО, което от своя страна дава предимство на Хърватия“, обясни Радулович.  Други страни от бивша Югославия, както и Албания, остават далеч зад сърбите, които не изостават зад страни като България и Унгария – също част от Алианса.  Директорът на Международния институт за сигурност Орхан Драгаш подчерта, че Сърбия разполага - без съмнение, с най-добре оборудвана армия не само в региона, но и в Европа.", "date": "2018.08.23", "title": "Вучич пак помпи мускули: Сръбската армия е най-добрата в региона"}
{"url": "https://www.faktor.bg/bg/articles/ivan-ivanov-kevr-ima-risk-za-uvelichenie-na-prirodniya-gaz-ot-1-oktomvri", "text": "Има риск за увеличение на природния газ от 1 октомври. Това зависи от цената на суровия петрол на световните пазари. Това каза председателят на Комисията за енергийно и водно регулиране /КЕВР/ Иван Иванов пред журналисти в сградата на КЕВР. Иванов поясни, че на 10 септември очаква да получи окончателното заявление за цени от страна на \"Булгаргаз\". В момента газовата компания прогнозира увеличение на цените на природния газ за последното тримесечие на тази година с около 15 на сто. Той поясни, че КЕВР ще се съобрази с направеното заявление, но то ще бъде щателно анализирано и проверено от страна на експертите и до края на септември Комисията ще се произнесе каква ще бъде цената на природния газ за последното тримесечие. Председателят на КЕВР обяви, че със сигурност ще има повишение на цената на природния газ, но не пожела да коментира точно с колко. \"Възможностите на Комисията са силно ограничени, преди всичко трябва да проверим начина, методиката на изчисленията и да намерим дали предложената цена е в съответствие с договора, който има между \"Газпром-Експорт\" и \"Булгаргаз\", за доставка на природния газ\", добави Иван Иванов и допълни, че движението на цените на суровия петрол и на курса на долара са в неблагоприятна посока. Иван Иванов посочи, че ако се наложи увеличение на парното то ще стане в началото на отоплителния сезон. Той изтъкна, че КЕВР има много повече инструменти за въздействие върху цената на тока, но не и върху цената на природния газ, която от своя страна оказва влияние върху цената на топлинната енергия. Председателят на КЕВР изтъкна, че ако има значително увеличение на цената на природния газ, това автоматично ще повлияе и на цената топлинната енергия. Иванов не пожела да прогнозира точно в какви граници ще бъде увеличението на цените на парното.", "date": "2018.08.23", "title": "Иван Иванов, КЕВР: Със сигурност ще има повишение на цената на природния газ"}
{"url": "https://www.faktor.bg/bg/articles/prezidentat-se-pokloni-pred-boynite-zname-v-chest-na-70-godishninata-na-voennata-aviatsiya", "text": "Президентът Румен Радев прие почетния строй по повод 70-годишнината от създаването на военнотранспортната ни авиация на летище \"Враждебна\". Държавният глава се поклони пред бойното знаме, докато звучи химнът на Република България, съобщава Канал3. Той се обърна към военнослужещите с думите: \"Поздравявам ви със 70-ата годишнина от създаването на военнотранспортната авиация на Република България и празника на 16-та транспортна авиогрупа“. Военнослужещите му отговориха с мощен вик \"Ура!“. Гост на събитието в авиобаза \"Враждебна“ е още заместник-министърът на отбраната Атанас Запрянов. Присъстват още началникът на отбраната ген. Андрей Боцев, командирът на ВВС ген.-майор Цанко Стойков и командирът на военно формирование 24900 полковник Пейчо Пейчев. \"За мен е чест и истинско удоволствие да мога лично да ви приветствам по случай 70-ата годишнина от създаването на военнотранспортната авиация на Република България и празника на 16-та транспортна авиационна група\", каза президентът на летище \"Враждебна\". \"Днес можете да бъдете горди със славната история и постиженията на авиогрупата. Създадена тук на това летище като военнотранспортно поделение от състава на ВВС за тези 7 десетилетия, се сменяше техниката, за да бъде днес една от най-съвременните. Сменяха се хората, но едно остава непроменено – това е устремът и високата отговорност, с която личният състав на група винаги е решавал стоящите пред него задачи“, каза Радев. По думите му тези задачи винаги са били приоритетно свързани с превоз на личен състав, бойна техника, товари, разузнаване, фотографиране. Той посочи, че транспортната авиационна група е важна съставна част на Българските въоръжени сили. \"Днес освен специалната подготовка вие изпълнявате и високохуманни задачи в интерес на цялото българско общество. Екипажите носят непрекъснато дежурство за аварийно-спасително осигуряване, поддържа се постоянна готовност за авиомедицинска евакуация, за превоз на хора в случай на криза. Неоценима е ролята на военнотранспортната авиация в ситуации, където единствено бързият въздушен транспорт дава надежда за живот на болни, на пострадали, на нуждаещи се от трансплантация. Като командир на ВВС неведнъж съм се убеждавал във вашата висока подготовка и морални качества, за това че сте действали за спасяването на човешки живот в критични ситуации, понякога залагайки своя собствен живот. Зад гърба ви са полети до стотици далечни дестинации на далечни континенти, в които непрекъснато проявявахте висок професионализъм, мъжество и издръжливост. Искам специално да отбележа вашия принос за процесите на дълбока трансформация на военна подготовка“, каза Румен Радев. Той обърна внимание на участията и домакинствата на военнотранспортната ни авиация в международни учения. \"Днес изпълнявам и един свой личен дълг пред вас. Като ваш командир в задъхания делник, изпълнен със задачи и предизвикателства, не намерих време за благодарност. За това днес използвам повода за вашия празник да изкажа своето дълбоко уважение и благодарност за вашата всеотдайност, вашето дръзновение и смелост, с които пазите силният български авиационен дух и развивате нашата военнотранспортна авиация“, допълни държавният глава. Той се обърна и към ветераните и им изказа своята признателност и благодарност за тяхното себеотрицание, с които са завещали авиационните ценности. \"На всички, свързани завинаги с 16-та транспортна авиационна група пожелавам здраве и силен дух, а на личния състав - много енергия и ентусиазъм за следващите отговорни задачи и предизвикателства. Честит празник“, каза още Радев.  Днешният ден официално е обявен за световен ден на жертвите на комунизма, нацизма и тоталитарните режими. То от встъпването си в длъжност държавният глава Румен Радев демонстративно отказва да почете жертвите на комунизма, като за сметка на това през април т.г. изпрати специален поздравителен адрес до останалите живи партизани и техните наследници, отбелязващи 70-годишнината от създаването на въстаническата армия НОВА и партизанското движение у нас. Така и днес за пореден път президентът се оказа разделител на нацията, а не обединител, какъвто е призван да бъде по конституция.", "date": "2018.08.23", "title": "Радев почете годишнина от създаването на авиацията, но подмина жертвите на комунизма и нацизма"}
{"url": "https://www.faktor.bg/bg/articles/rodnini-na-sergey-skripal-toy-veche-mozhe-da-ne-e-zhiv", "text": "Роднините на бившия офицер от ГРУ Сергей Скрипал смятат, че той вече не е жив. Мъжът не е правил никакви опити да се свърже с тях, а и в медиите няма негови снимки след отравянето му в британския град Солсбъри.  Това разказа неговата племенница Виктория. За последен път дъщерята на бившия сътрудник на ГРУ е звъняла на роднините си в края на юли, в деня на рождения ден на баба ѝ. Тогава тя казала, че в гърлото на баща ѝ има трахеостома и той засега не може да говори. След това от Скрипал не е имало нито вест, нито кост, затова близките започнали да подозират, че Сергей не е вече измежду живите.  \"Защо смятаме така? Защото Юлия каза, че баща ѝ ще ни се обади след три дни, че той много иска да ни се обади... Той обича майка си и при всяка удобна възможност той би ѝ позвънил\", казва Виктория.   Освен това, по думите на жената, в пресата въобще няма никакви снимки на Сергей, за разлика от случая с отравянето в Лондон през 2006 година на подполковника от ФСБ Александър Литвиненко. \"Пуснаха баща му при него. И в пресата имаше негови снимки от болничното легло. При нас няма никакви снимки\", добавя племенницата на Скрипал.   Тя също отбелязва, че след инцидента в Солсбъри нито роднините на бившия полковник, нито журналисти не са били допуснати в болничната стая на пострадалия.   Сергей Скрипал и дъщеря му Юлия бяха отровени на 4 март в Солсбъри.  Британските власти обвиниха за покушението Москва. Руската страна категорично отрича да е била замесена.", "date": "2018.08.23", "title": "Роднини на Сергей Скрипал: Той вече може да не е жив!"}
{"url": "https://www.faktor.bg/bg/articles/es-s-nova-sekira-za-sotsialnite-mrezhi", "text": "Европейският съюз подготвя по-строги санкции срещу социалните мрежи. Брюксел настоява за бързото премахване на публикации с екстремистко съдържание, съобщават информационните агенции.   Според новите изисквания социални платформи като \"Фейсбук\", \"Ю Тюб\" и \"Туитър\" трябва да свалят подобни постове най-късно час след публикуването им, иначе ги грози глоба.   Еврокомисарят по сигурността Джулиан Кинг заяви, че не е доволен от напредъка на технологичните гиганти в борбата с екстремистката пропаганда в интернет. Новите мерки ще бъдат оповестени от Евросъюза идния месец, след което ще бъдат предоставени за одобрение от страните членки.", "date": "2018.08.23", "title": "ЕС с нова секира за социалните мрежи"}
{"url": "https://www.faktor.bg/bg/articles/ataka-s-nozh-kray-parizh-ima-ubit", "text": "Един човек загина след атака с нож до Париж, предаде ТАСС. Неустановено на този етап лице нападна хора в селище на около 30 километра югозападно от френската столица. Полицаите ликвидираха престъпника, който успя да рани двама души. Няма данни за състоянието на пострадалите. Мотивите за инцидента  са в процес на изясняване. Според данни на очевидци нападателят е викал \"Аллаху акбар\" (\"Аллах е велик\").", "date": "2018.08.23", "title": "Атака с нож край Париж, има убит"}
{"url": "https://www.faktor.bg/bg/articles/valeri-simeonov-skochi-sreshtu-naznachavaneto-na-novata-shefka-na-agentsiyata-po-vpisvaniyata", "text": "Противоборството между Валери Симеонов и Волен Сидеров от последните седмици продължава на всички нива и този път се пренесе на партийно ниво НФСБ – \"Атака\". От партията на вицепремиера \"Национален фронт за спасение на България\" излязоха с декларация, в която възразиха срещу назначаването на новия изпълнителен директор на Агенцията по вписванията Габриела Козарева. Тя е именно от квотата на \"Атака\", но според НФСБ е назначена през задния вход и кандидатурата ѝ за поста изобщо не е било обсъждано между коалиционните партньори в \"Обединени патриоти\". \"Ръководството на партия НФСБ заявява, че кандидатурата на Козарева за шеф на Агенцията по вписвания не е обсъждана на Политически съвет на управляващата коалиция ГEPБ и \"Обединени патриоти\", гласи позицията на НФСБ. \"Тази кандидатура не е обсъждана и предлагана и на Коалиционния съвет на \"Обединени патриоти\" - НФСБ, ВМРО и \"Атака\", както изисква подписаното коалиционно споразумение. За това назначение е отговорна единствено партия \"Атака\". Политическа партия НФСБ категорично възразява срещу лансиране на кадри \"през задния вход\", и то от името на коалиция \"Обединени патриоти\". Считаме подобно поведение за недопустимо, защото руши доверието в управляващата коалиция и не е полезно за държавата\", заявяват от партията на вицепремиера Валери Симеонов.", "date": "2018.08.23", "title": "Валери Симеонов скочи срещу назначаването на новата шефка на Агенцията по вписванията"}
{"url": "https://www.faktor.bg/bg/articles/novini/svyat/-handelsblat-merkel-posyaga-kam-totalnata-vlast-v-es", "text": "Канцлерът Ангела Меркел иска германец да е следващият председател на Европейската комисия от догодина, дори ако трябва да се откаже от претенциите на Германия за ръководния пост на Европейската централна банка (ЕЦБ), пише икономическия вестник \"Ханделсблат\".  Водещият приоритет за Меркел вече не е ЕЦБ, а Комисията\", е казал за вестника пожелал анонимност близък до правителството източник. Според вестника канцлерът смята, че ръководният пост на ЕЦБ е преди всичко протоколен, докато председателството на ЕК е с по-голямо политическо значение. Освен това вероятният кандидат на Германия за ЕЦБ, сегашният шеф на Бундесбанк Йенс Вайдман, не е с най-добри позиции за спечелване на тази надпревара заради множеството си критики към политиката на шефа на ЕЦБ Марио Драги за стимулиране на икономиката на страните от еврозоната, която според него е в ущърб на германците, обяснява БТА.  За нов председател на Европейската комисия вече се споменава името на французина Мишел Барние, който сега е главен преговарящ на ЕС за Brexit-а. От германска страна в Берлин се спрягат няколко имена - на министрите на икономиката Петер Алтмайер и на отбраната Урсула фон дер Лайен, както и на Манфред Вебер, председател на групата на Европейската народна партия в Европейския парламент.", "date": "2018.08.23", "title": "\"Ханделсблат\": Меркел посяга към тоталната власт в ЕС"}
{"url": "https://www.faktor.bg/bg/articles/novini/svyat/sasht-pokazaha-puskaneto-na-tayna-upravlyaema-yadrena-bomba-ot-f-15-strayk-iygal", "text": "Националните лаборатории в Сандия в САЩ разпространиха видео, в което се вижда момента на хвърлянето на ядрена бомба B61 от изтребител Ф-15 \"Страйк Ийгъл\".  Съответният клип се появи в канала на научната организация в YouTube. На кадрите се демонстрират два варианта за хвърляне на бомбата: по време на полет на голяма височина и на височина малко по-голяма от 270 метра. При падането се отваря парашутът на бомбата, а самият снаряд е бил без ядрена бойна глава.  По-рано медиите съобщиха, че американските ВВС са провели първите квалификационни тестове на тайната управляема ядрена бомба B61-12 на полигона Тонопа в щата Невада.", "date": "2018.08.23", "title": "САЩ показаха пускането на тайна управляема ядрена бомба от Ф-15 \"Страйк Ийгъл\""}
{"url": "https://www.faktor.bg/bg/articles/novini/balgariya/dnes-e-den-na-pamet-za-prestapleniyata-na-natsionalsotsialisticheskite-i-komunisticheskite-rezhimi", "text": "Отново на 23 август 2018 година, както всяка година, от 11 ч. пред Мемориала на жертвите на комунистическия режим в България ще отбележим Деня на памет за престъпленията на националсоциалистическите, комунистическите и другите тоталитарни режими. Предложението за честване на 23 август бе направено с Пражката декларация за европейската съвест и комунизма, приета през юни 2008 година и утвърдена от Европейския парламент, подкрепена както от европейските социалисти, така и от Европейската народна партия. Декларацията бе гласувана и от българското Народно събрание. Именно на тази дата през 1939 година е сключен договорът за ненападение между националсоциалистическата работническа партия на Хитлер в Германия и партията-близнак, комунистическата/болшевистка работническа партия на Сталин в СССР, който на практика проправя пътя за началото на Втората световна война и нейните разрушителни последици в цяла Европа. Депутатите от ГЕРБ/ЕНП в Европейския парламент, както всяка година досега, ще почетат паметта на жертвите с поднасяване на венец, както и с послание от името на заместник-председателя на групата на ЕНП в ЕП д-р Андрей Ковачев. Надяваме се представители на българските социалисти, също като своите колеги социалисти от ЕП, подкрепили тази инициатива, да отдадат заедно с нас почит към жертвите на националсоциалистическия и комунистическия режим в Европа.", "date": "2018.08.23", "title": "Днес е ден на памет за престъпленията на националсоциалистическите и комунистическите режими"}
{"url": "https://www.faktor.bg/bg/articles/bivsh-zam-shef-na-kfn-problemat-na-olimpik-e-izvan-balgariya", "text": "„Кипърския надзор носи отговорност за финансовото здраве на фалиралия застраховател „Олимпик”. Много важна е била комуникацията с него. При някакви проблеми той уведомява българския надзор, тъй като компанията е кипърска, а не българска\", коментира пред Би Ти Ви бившият зам.-председател на Комисията по финансов надзор Румен Гълъбинов фалита на „Олимпик”. „Това е прецедент. Досега не сме имали фалит на чужд клон, само на български”, посочи той. „Трябва да се установят собствениците на \"Олимпик\", говори се, че са от Испания. На мен ми се струва, че проблемът на тази компания е извън България”, каза Гълъбинов. На въпрос дали трябва да се увеличат застраховките \"Гражданска отговорност\", Гълъбинов посочи, че цената на \"Гражданска отговорност\" в момента отговаря на стандарта на живот. Ако се повишат доходите, тогава би било логично да се увеличи и застраховката, смята той.", "date": "2018.08.23", "title": "Бивш зам.-шеф на КФН: Трябва да се установят собствениците на \"Олимпик\""}
{"url": "https://www.faktor.bg/bg/articles/rumen-porozhanov-v-balgariya-imashe-chuma", "text": "\"Чума в България имаше и това е потвърдено от лабораторните проби. В петте села, където беше чумата сред животните, всичко беше потвърдено от френска лаборатория. При аутопсии в Шарково имаше положителни проби. Направихме проби и на разширения 20 км диапазон. Доволни сме, че там няма зараза. Вторите проби са взети от целия 10-километров участък, където имаше чума по дребните преживни животни. Те трябваше да покажат, дали има разпространение на заразата. Аз лично съм доволен, че те са отрицателни, защото това показва, че чумата не се разпространява\", каза по БТВ министърът на земеделието Румен Порожанов. Той посочи, че собствениците на убитите животни са обезщетени \"В Болярово имаше една проба, за която имаше съмнение за чума. Аз лично разговарях със собствениците на стадото, но те отказаха да допуснат ветеринарите да вземат втори проби, което е абсолютно нарушение на закона. Щамът на чумата е даден за анализ във френската лаборатория, но все още не е изолиран. И френската, и българската лаборатория са акредитирани и лицензирани. Аз съм спокоен във всяко едно отношение. Имаше ясни резултати от френската лаборатория, че чума има. Тези резултати бяха показани. Не мога да отговоря колко точно животни са починали от чумата. Не искам да подвеждам с неточни данни. По тази тема трябва да питате БАБХ\", посочи още министърът и добави: \"Грешки допуснахме в чисто комуникативен план. Това беше казано още в самото начало, въпреки че се провеждаха срещи с хората и кметовете, но това е трябвало да стане в един много по-широк кръг. Оставката на един министър е рутинен акт. Аз не се притеснявам от нищо\", отговори Порожанов. Той коментира и казуса със спряната от премиера Бойко Борисов обществена поръчка за закупуване на апарати за тестване на чума за 330 хил. лв., спечелена от компютърна фирма. „Премиерът е прав, правилно беше спряна”, каза Порожанов. Оставката на Дамян Илиев, шеф на агенцията по храните, която пусна поръчката, ще бъде изговорена с премиера, посочи министърът. Оградата по границата с Румъния заради чумата поскъпна, защото се взе решение да се сложи допълнителна мрежа. Последното огнище на чумата в Румъния е на 15 км от Силистра, посочи Порожанов. Изграждането на съоражението ще излезе около 1.1 млн. лв.", "date": "2018.08.23", "title": "Румен Порожанов: В България имаше чума, чието разпространение беше спряно"}
{"url": "https://www.faktor.bg/bg/articles/arzhentinska-politsayka-nakarmi-izostaveno-bebe", "text": "Аржентинската полицайка Селест Аяла се превърна само за една нощ в героиня в интернет. Тя изпълнявала служебните си задължения в болница, където лекари отказали да се погрижат за недохранено бебе. Тогава започнала да го кърми. \"Беше много тъжен момент, който ми скъса сърцето. Забелязах, че бебето е много гладно, пъхнах пръст в устата му и то ме стисна веднага. Помолих лекарите да го накърмя и да се погрижа за него\", разказва пред местните медии полицайката. Тя признава, че била изумена, когато разбрала, че бебето е плакало от глад няколко часа, но никой не му обърнал внимание. Бебето попаднало в болницата, след като съдът го отнел от майка му, защото не се грижела за него. Дори и там обаче не получило подходящото отношение. Нещо повече - лекарите предупредили полицайката да не се занимава с детето, защото било мръсно. Колега на Селест я заснел, докато кърмела бебето. След това публикувал снимката във Фейсбук и написал: \"Искам да разкажа на всички за това как се погрижи за това бебе, за цялата ти любов и себеотдаденост. Държеше се като негова майка, независимо от това, че детето беше мръсно и миришеше. Нещо такова не може да се види всеки ден\", написал Маркос Ередиа. И снимката имала наистина успех. Харесана е от над 68 хиляди души, а други 94 хиляди споделили снимката. Така за една нощ полицайката се превърнала в световна героиня.", "date": "2018.08.23", "title": "Аржентинска полицайка стана герой за една нощ: Докато е на пост, накърми изоставено бебе"}
{"url": "https://www.faktor.bg/bg/articles/kremal-mnogoznachitelno-malchi-za-izgubenata-yadrena-raketa-koyato-sasht-otkri", "text": "Кремъл не коментира съобщенията, появили се в западни медии за паднала руска ракета с ядрен двигател, отбелязват руски издания. \"За разлика от американската телевизия, не разполагам с такава информация. Препоръчвам ви да потърсите нашите експерти в тази област - Министерството на отбраната\", цитира \"Комсомолская правда\" президентския прессекретар Дмитрий Песков, помолен от журналисти да коментира информация в медиите от САЩ. По-рано американската телевизия Си Ен Би Си съобщи, че според доклад на американското разузнаване руска ракета с ядрен двигател, изпробвана миналия ноември, може да е паднала в Баренцово море. Москва подготвяла сега операция с участието на три кораба, за да я извади, пояснява вестникът. Русия изгуби ядрена ракета, Америка я откри, резюмира \"Лента\" и се пита \"какво е станало всъщност\". Анализирайки \"контекста на новината\", онлайн изданието предполага, че ракетата \"Буревестник\" може да е била тествана на архипелаг Нова земя. Според Си Ен Би Си в секретния американски доклад по случая нямало данни за потенциални рискове за здравето на хората и околната среда с оглед евентуални повреди по изпробваното оръжие. Телевизията обаче цитира Ханс Кристънсън, ядрен експерт от Федерацията на американските учени, според когото при падане на ракета неизбежно изтича радиация. По думите му една операция за извличането й ще е трудно и опасно начинание. Той припомня опита на Русия от вдигането на атомната подводница \"Курск\", катастрофирала през 2000 г., когато Москва е потърсила техническа помощ от холандска компания. След съобщението на Си Ен Би Си интернет потребители обърнаха внимание, че руски кораби маневрират необичайно край архипелаг Нова земя, се казва в материала. По данни на телевизията от миналия ноември до февруари т. г. Русия е провела 4 теста на \"Буревестник\", всичките завършили с провал. Според военния експерт Виктор Мураховски обаче военните може нарочно да са използвали само стартовия бензинов мотор, без да включват ядрения реактор, замисляйки \"планирано падане\" в морето. \"Лента\" вижда противоречие между новината на Си Ен Би Си и думите на руския лидер Владимир Путин, разказал през март за пръв път, че Москва разполага с подобно оръжие и разработката е успешна. Новината за паднала руска ракета бе излъчена от американската телевизия в момент, в който край Москва се провежда оръжейното изложение \"Армия-2018\", напомня електронният вестник и цитира военния експерт Игор Коротченко, заявил пред РИА Новости, че става дума за специална постановка, \"зад която стоят структурите на Пентагона, провеждащи информационни операции в киберпространството\". Руското министерство на отбраната вече подписа на изложението 32 договора с фирми от отбранителната промишленост на обща стойност 130 милиарда рубли. Това съобщи зам.-министърът Алексей Криворучко, пише \"Комерсант\". Сделките предвиждат ведомството да получи над 600 единици техника и да ремонтира още над 1500 единици. За руската армия са купени по-специално 132 бойни машини Т-14 и Т-15, създадени на база на универсалната платформа \"Армата\". От утре изложението ще бъде открито за всички желаещи, информират изданията.", "date": "2018.08.23", "title": "Руски кораби маневрират необичайно край Нова земя след разкритието за изгубена ядрена ракета"}
{"url": "https://www.faktor.bg/bg/articles/novini/balgariya/nova-opasnost-debna-kray-sozopol-korabat-s-mazut-se-okaza-i-natapkan-s-tonove-dinamit", "text": "Сандъци с тонове динамит има на борда на потъналия преди близо век американски кораб „Мопанг“, от който изтича мазут в морето край Созопол. Това разкриха опитни водолази, които са се спускали десетки пъти до плавателния съд. Информацията потвърди и 80-годишният бивш водолаз Георги Дърмонаров, съобщава „Телеграф“.    Силен вятър и големи вълни отложиха вчера операцията по източването на горивото на потъналия американски кораб.   Междувременно водолази алармираха, че от 7 дни около мястото на разлива няма бонови заграждения, а изтеклия мазут е изхвърлен с вълните по южните плажове. Според тях дори и в момента имало течове от пробойни в резервоарите на кораба.   „Боновите заграждения с дължина около 1000 метра, които са целите омазани с мазут, бяха оставени на Централното пристанище в Бургас – в морето. И досега са там. Идете да видите как и с какво ги мият“, казаха запознати със случая.   В момента около „Мопанг“ няма никакви бонови заграждения, потвърдиха и от водолазното сдружение „Приятели на морето“.  В Созопол тази сутрин пристигна премиерът Борисов да инспектира как ще се източва мазутът от потъналия кораб.", "date": "2018.08.23", "title": "Нова опасност дебне край Созопол: Корабът с мазут се оказа и натъпкан с тонове динамит!"}
{"url": "https://www.faktor.bg/bg/articles/borisov-ot-sozopol-tova-ne-e-parviyat-razliv-v-sveta-neka-spetsialistite-si-svarshat-rabotata", "text": "Организацията за почистването на мазута от Созопол е почти завършена. Времето не позволява да пуснем почистването днес. Ще използваме времето за допълнителна организация. Това заяви пред журналисти представител на фирмата, която ще почисти изтичането на мазута от 100-годишен американски кораб край Созопол.  \"Туризмът е едно от препитанията на района. Говорих с водолазите и взехме решение за финансиране на източването на мазута, когато времето го позволява. С наличната техника и човешкия потенциал трябва да се изпомпа всичко, но безопасно. Черно море е коварно, нека да се пази живота на хората, а не после да страдаме за някой загинал водолаз\", каза още премиерът Бойко Борисов. \"Всички изразиха желание американският кораб да остане като атракция и да се запази за водолазите. Не е първият кораб с разлив в света. Всичко, което се поиска от мен и правителството вече е свършено\", допълни Борисов. \"Ще се справим със ситуацията, всичко необходимо е организирано. Към момента има само филм от мазут, петна вече няма\", завърши темата министърът на транспорта Ивайло Московски.", "date": "2018.08.23", "title": "Борисов от Созопол: Това не е първия разлив в света, нека специалистите си свършат работата"}
{"url": "https://www.faktor.bg/bg/articles/novini/balgariya/grozno-fsb-prenebregna-pogrebenieto-na-ivaylo-kraychovski", "text": "Фронтмените на легендарната рок група „Формация студио Балкантон“ отсвириха погребението на басиста си Ивайло Крайчовски. Отсъствието на Румен Бояджиев и Иван Лечев на поклонението в столичния храм „Свети Семдочисленици бе тема номер едно на коментарите сред музикантите.    Единствено пианистът на ФСБ Контантин Цеков уважи паметта на колегата си. Той бе в компанията на цялото си семейство – съпругата Живка, децата, както и балдъзата Деница. Запитан защо ги няма останалите от групата, той отговорил лаконично: „Всеки сам си решава“.   Войната между музикантите започна след новогодишния концерт на площад „Батенберг“ в чест на присъединяването ни към ЕС на 1 януари 2007 г. Тогава беше последното излизане на сцената на формацията в Крайчовски, а барабанистът Петър Славов-Пъпеша пък изобщо не участваше в концерта. Ивайло смяташе, че групата е предала и двамата.  Миналата година ФСБ празнува 40-годишен юбилей в „Арена Армеец“ и присъствали казват, че името на Крайчовски дори не било споменато, а на Фейсбук страницата на формацията смъртта му бе отбелязана така: „Сбогом, Ивайло! Почивай в мир!“.", "date": "2018.08.23", "title": "Само Константин Цеков от ФСБ уважи погребението на Ивайло Крайчовски"}
{"url": "https://www.faktor.bg/bg/articles/velizar-shalamanov-i-chetvartata-protsedura-za-iztebitel-nay-veroyatno-shte-bade-provalena", "text": "Най-вероятно военният „Кугър”, който скъса електропровод край Стамболийски, е слязъл на тази височина във връзка с възникнал проблем. Това каза в студиото на бТВ бившият военен министър Велизар Шаламанов. По думите му във всеки полет има планиране на мисия, съответни компютърни програми, особено при хеликоптерите, които отчитат релефа, инфраструктурата. Т.е. всяко нещо, което може да се случи по време на полета предварително е пробвано на земята, обясни той. \"Големият въпрос обаче е, че не спираме да имаме катастрофи с военната авиация. От Министерството на отбраната трябва да разберат, че не може да се подценява човешкият ресурс. Нашите мъже и жени в уноформа са пенсионери. Хората там взимат необосновано малки заплати. Не тренират достатъчно и не се чувстват подготвени. Това е ключов въпрос, посочи още бившият служебен министър. \"Ние нямаме национална програма за превъоръжаване, както имат в Румъния, в Хърватия. Тази програма трябва да има ясен 10-годишен план. Ясно е, че трябват средства, но се вижда, че излиза по-скъпо, ако не се превъоръжим. Това, че сме членки на НАТО, облекчава нещата. Просто трябва да използваме 2% от БВП. Политиците трябва да разберат, че 60% от тези пари трябва да отиват за кадри и заплащане. В армията се получават много ниски заплати и това демотивира младите хора. Другото е, че не може млад човек, който е свикнал да работи на смартфон и таблет, да седне да работи с техника от 50-те и 60-те години\", катгеоричен беше Шаламанов. Той коментира и темата за новите изтребители. \"Най-добре е да се закупят нови самолети. Личното ми мнение е, че най-добре е да се вземе нов Ф-16, създаване на съвместна ескадрила с държава от НАТО и възможност за придобиване на всички натовски технологии - радари, системи за наблюдение, развитие на зенитните войски. В Словакия ще направят точно това. Словакия е по-малка държава от България, но намира средства. Ние започваме за четвърти път тази поръчка и най-вероятно тя отново ще бъде провалена. По този начин имитираме, че поемаме по някакъв път на модернизация. Трябва политическо решение на въпроса. Това е решение на премиера и Народното събрание. Ясното политическо решение е, че трябва да се обвържем с държава производител на изтребители и да се откажем от старото\", коментира още бившият военен министър.", "date": "2018.08.23", "title": "Велизар Шаламанов: И четвъртата процедура за изтребител най-вероятно ще бъде провалена"}
{"url": "https://www.faktor.bg/bg/articles/novini/balgariya/vnuchkata-na-simeon-sakskoburggotska-izdava-parvi-album", "text": "Мафалда Сакскобургготска ще представи скоро първия си самостоятелен албум, съобщава испанското списание \"Ола\". Според изданието, премиерата на албума е скоро и вероятно ще бъде в Лондон. 24-годишната дъщеря на Кирил Сакскобургготски следва в Музикалния колеж \"Бъркли\". Тя вече има няколко музикални клипа по свои композиции, както и участия в Лондон и Ню Йорк.", "date": "2018.08.23", "title": "Внучката на Симеон Сакскобургготски издава първи албум"}
{"url": "https://www.faktor.bg/bg/articles/novini/balgariya/predimno-slanchevo-temperaturi-mezhdu-28-i-33-gradusa", "text": "Днес ще е предимно слънчево, с временни увеличения на облачността, главно над планинските и югоизточните райони. На места следобед ще превали дъжд, придружен с гръмотевици. Ще продължи да духа слаб до умерен, в Източна България и временно силен вятър. Максималните температури ще са предимно между 28 и 33 градуса. Над Черноморието ще е предимно слънчево. На отделни места краткотрайно ще превали. Ще духа умерен до силен североизточен вятър. Максималните температури ще са 28-30 градуса. Температурата на морската вода е 26-27 градуса.", "date": "2018.08.23", "title": "Предимно слънчево, температури между 28 и 33 градуса"}
{"url": "https://www.faktor.bg/bg/articles/liderat-na-islyamska-darzhava-publikuva-nov-audiozapis-s-poslanie-za-dzhihad", "text": "Лидерът на „Ислямска държава“ Абу Бакр ал-Багдади отправи послание за „джихад“ в нов аудиозапис, предава AFP, цитирана от \"Фокус\". Той също така призова за атаки на Запад чрез социалната мрежа „Телеграм“ по случай празника Ейд ал-Ада (Курбан Байрам). Това е първият предполагаем запис на лидера на терористичната групировка от септември миналата година. \"Тези, които забравят своята религия, търпението, джихада срещу враговете и увереността си в обещанието на твореца, губят и са опозорени\", каза лидерът. \"Но когато се уповават на него, те са могъщи и победители, дори и след известно време.\"  В Близкия изток през 2014 г. „Ислямска държава“ завладя големи части от Сирия и съседен Ирак, обявявайки \"Халифат\" в районите, които контролират. Но оттогава те загубиха по-голямата част от завладяното в двете страни в резултата на действията на водената от САЩ коалиция и на съвместните действия на Русия и сирийската армия.", "date": "2018.08.23", "title": "Лидерът на \"Ислямска държава\" публикува нов аудиозапис с послание за джихад"}
{"url": "https://www.faktor.bg/bg/articles/dzhambazki-pretentsiite-na-zaev-za-makedonskiya-ezik-sa-bezumni", "text": "Поредна порция напрежение между София и Скопие. Изказване на македонския премиер Зоран Заев, че македонският език ще бъде официален език в ЕС предизвика остра реакция от ВМРО.  От партията определиха това като \"безумни претенции\".  \"В историческите и лингвистичните среди не съществува никакъв спор. Македонското наречие е западно-български диалект. Друг е въпросът как една държава нарича по своята Конституция езика си. Но в международното право език не се представя и не се признава\", коментира в студиото на \"Денят ON AIR\" евродепутатът и зам.-председател на ВМРО Ангел Джамбазки. По думите му за България въпросът дали ще признае македонския език не стои на дневен ред, тъй като истината била повече от ясна.  \"Всички български граждани, които някога са се сблъсквали с нашите братя в Република Македония, знаят, че нямаме никакъв проблем да разговаряме на един и същ език, а именно българският\", каза евродепутатът пред Bulgaria ON AIR.  Mеждувременно съпредседателят на \"Обединени патриоти\" Волен Сидеров предлага анекс към Договора за добросъседство между България и Македония. Лидерът на \"Атака\" ще внесе проекторешението в парламента. Според анализатори на подобни изявления не трябва да се обръща прекалено сериозно внимание, тъй като става дума за вътрешнополитически кампании. Спорът за новото име на Македония предстои да бъде решен на референдум, който ще се проведе в края на септември. На него ще се реши дали страната да направи компромис, за да получи членство в НАТО и Европейския съюз.", "date": "2018.08.23", "title": "Джамбазки: Претенциите на Заев за македонския език са безумни!"}
{"url": "https://www.faktor.bg/bg/articles/uolstriyt-otbelyaza-rekord", "text": "Уолстрийт приключи търговията си с рекорд по най-много дни без сериозна криза, предаде Франс прес. Според окончателните резултати в края на деня индексът Дау Джоунс е загубил 0,34 процента и е 25 733,60 пункта. Индексът Стандард енд Пуърс 500 е спаднал с 0,04 процента и е 2861,82 пункта. Технологичният индекс Насдак се е покачил с 0,38 процента на 7889,10 пункта. По-малко от месец преди десетата годишнина от избухването на финансовата криза, индексът Стандард енд Пуърс 500 отбеляза 3453 дни без спад над 20 процента, което в борсите се определя като \"бичи пазар\", имайки предвид бика като символ на силата на финансовите пазари. Президентът Доналд Тръмп пусна туит по случай рекорда, изказвайки \"поздравления на Америка\".", "date": "2018.08.23", "title": "Тръмп пусна туит с \"поздравления за Америка\" след  рекорда на Уолстрийт"}
