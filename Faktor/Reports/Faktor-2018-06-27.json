{"url": "https://www.faktor.bg/bg/articles/tsvetanov-razgovarya-s-henri-kolins-obsadiha-dezinformatsiyata-i-falshivite-novini", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан  Цветанов проведе работна среща със зам.-директора на Отдела по комуникации на министър-председателя и правителството на Великобритания, отговарящ за проектите по сигурност и отбрана - Хенри Колинс. Двамата разговаряха в Лондон на „Даунинг стрийт“ № 10, където е работният офис на министър-председателя на Обединеното кралство и главната квартира на правителството. На срещата бяха обсъдени основните предизвикателства пред политическата система като дезинформацията, фалшивите новини и подвеждащите експертни твърдения в публичното пространство. Цветан Цветанов и Хенри Колинс се обединиха около мнението, че основен ангажимент на системните партии и политици е да предпазят европейските общества от манипулациите, на които могат да станат жертва. Те коментираха, че тази задача е изпълнима, като се използва само истината, но по един стратегически и тактичен начин.  „Важно е на провокациите и манипулациите в медийното и онлайн пространството да отговаряме по елегантен начин без да се изкушаваме да използваме тона или способите на популистите“, заяви Цветан Цветанов.", "date": "2018.06.27", "title": "Цветанов разговаря с Хенри Колинс, обсъдиха дезинформацията и фалшивите новини"}
{"url": "https://www.faktor.bg/bg/articles/novini/balgariya/e-zaharieva-ako-ne-namerim-reshenie-za-migratsiyata-ili-shte-se-samorazpadnem-ili-shte-razrushim-tova-koeto-sme-izgradili", "text": "\"Ако не вземем общоевропейско решение за миграцията или ще се блокираме дотолкова, че ще се саморазпаднем, или ще разрушим това, което сме изградили\", прогнозира министърът на външните работи Екатерина Захариева по време на дискусията \"Българското председателство на Съвета на ЕС 2018-резултатите\", съобщи Нова телевизия. \"Водещ приоритет е да намерим общоевропейско и дългосрочно решение за мигрантската криза. 68,5 млн. са мигрантите в световен мащаб - най-високата миграционна вълна в историята на човечеството. Искрено се надявам най-после на разум и смелост. Понякога изглеждаме блокирани от страх. Толкова се страхуваме да не се подадем на популисткото движение, че ставаме по-големи популисти. На популизма не може да се отговаря с популизъм - така не можем да го спрем\", заяви Захариева. \"Ако не излезем от страха, ако не се събудим, не ни чака нищо добро. По време на председателството изненадахме с нивото на амбиция на програмата ни. Никога досега не сме показвали, че България всъщност е амбициозен член на ЕС и има идеи за общоевропейски решения не само в национален аспект\", допълни Захариева. \"За Македония постигнахме най-доброто, което можахме. С голяма конкретика, стъпка по стъпка, с времеви хоризонт и с ясен ангажимент на всяка страна членка\", обясни още Захариева.", "date": "2018.06.27", "title": "Е. Захариева: Ако не намерим решение за миграцията или ще се саморазпаднем, или ще разрушим това, което сме изградили"}
{"url": "https://www.faktor.bg/bg/articles/kremal-rusiya-i-sasht-postignaha-sporazumenie-za-sreshta-na-varha-mezhdu-putin-i-tramp", "text": "Русия и САЩ постигнаха споразумение за организиране на среща на върха между президента Владимир Путин и американския му колега Доналд Тръмп, съобщиха от Кремъл. Срещата ще се проведе в трета държава. Това ще е първата официална среща на върха между Тръмп и Путин, които се срещнаха в рамките на международни форуми.  Съветникът на руския президент Юрий Ушаков обясни, че посещението на Джон Болтън в Русия действително е било свързано с подготовката на среща между президентите на двете държави.  По-рано днес съветникът на Тръмп по национална сигурност разговаря с Владимир Путин и руския външен министър Сергей Лавров. Ушаков поясни, че на срещата Путин и Болтън са \"обсъдили руско-американските отношения, включително контекста на подготвяната среща на върха Путин-Тръмп\".  По думите му договореностите за мястото и датата на срещата са били договорени в хода на закрити консултации преди визитата на Болтън в Русия. Съветникът на Путин добави, че вероятно подробностите ще бъдат съобщени от двете страни в четвъртък. Срещата между Путин и Тръмп ще се проведе на територията на трета страна, уточни Ушаков, но отказа да я назове. Според него преговорите вероятно ще се превърнат в основно международно събитие през лятото. По време на срещата Путин и Болтън са обсъдили въпросите за стратегическата стабилност в света, контрола над ядреното въоръжаване, а също така регионални проблеми, включително Сирия, Украйна, Северна Корея и ситуацията с решението на САЩ да излязат от ядреното споразумение с Иран, уточни Ушаков. През последните месеци се съобщава, че евентуална среща между двамата лидери може да се проведе във Виена или Хелзинки.", "date": "2018.06.27", "title": "Кремъл: Постигнахаме споразумение със  САЩ за среща на върха Путин-Тръмп"}
{"url": "https://www.faktor.bg/bg/articles/novini/balgariya/mvnr-postapili-sa-dva-signala-za-bedstvashti-balgarski-semeystva-v-gartsiya", "text": "Вследствие на пораженията от циклона \"Нефели\" в Северна Гърция в Генералното консулство на България в Солун до този момент са постъпили два сигнала за бедстващи български семейства и осем обаждания на българи с цел информиране за обстановката, съобщиха от МВнР. Генералното консулство в Солун се е свързало своевременно с гръцките власти, за да бъде оказано съдействие на нашите сънародници. В резултат на предприетите съвместни действия от страна на МВнР, дипломатическата ни мисия в Гърция, отдела за международно сътрудничество на Главната дирекция \"Пожарна безопасност и защита на населението\" на МВР и гръцката Противопожарна служба, едното семейство е евакуирано, а за другото е установено, че не е необходимо да бъде транспортирано спешно, поради успокояване на метеорологичната обстановка.  Към момента метеорологичната обстановка е най-сериозна в районите на Волос, Лариса и Халкидики, където има информация за наводнения и нанесени материални щети. По данни на местната Противопожарна служба през последните 24 часа в тези райони са получени множество сигнали за изпомпване на вода от сгради, както и за транспортиране на бедстващи. Всички български граждани, които имат нужда от съдействие или биха искали да подадат сигнал за техни бедстващи близки, могат да сигнализират на дежурните телефони на ГК-Солун - +30 2310 829 210 и +30 2310 869 510 и на посолството ни в Атина - +30 210 67 48 105, 106, 107. На сайта на МВнР са публикувани и препоръки за наши сънародници, пътуващи или намиращи се на територията на Гърция: http://www.mfa.bg/bg/events/63/2/7148/index.html Дирекцията \"Ситуационен център\" на МВнР наблюдава непрекъснато ситуацията в Гърция и е в постоянна готовност да окаже съдействие на изпаднали в беда български граждани. Дирекцията приема денонощно сигнали за съдействие на телефон: 02/948 24 04 и имейл: crisis@mfa.bg. МВнР препоръчва на всички граждани, пътуващи за чужбина, да се регистрират в услугата \"Пътувам за...\" на следния адрес: http://www.mfa.bg/120/patuvamza.", "date": "2018.06.27", "title": "МВнР: Постъпили са два сигнала за бедстващи български семейства в Гърция"}
{"url": "https://www.faktor.bg/bg/articles/novini/svyat/na-halkidiki-otnovo-zavalya-obstanovkata-prodalzhava-da-se-uslozhnyava", "text": "Полуостров Халкидики е обхванат от тежки наводнения, като обстановката продължава да се усложнява и съществува опасност за живота на хората, съобщава гръцкото електронно издание Еfsyn.gr. Засегната е цялата инфраструктура, пътищата, селищата, блокирани са редица превозни средства.Поройните води застрашават живота на жителите на редица селища. Най-големи проблеми са регистрирани в района на Никити на полуостров Ситония (втория ръкав на Халкидики), където пътищата са се превърнали в реки, отнасящи към морето превозни средства, кофи за боклук, дървета и др. Агенцията съобщава за двама възрастни граждани на Никити, които са спасени от водолази, след като колата им е била понесена към морето, а те са се качили на нейния покрив. Силите на пожарната са спасили 4-ма пътници от друг автомобил в района на Калория. На първия ръкав на Халкидики - Касандра са нанесени щети на селищата Касандрия, Сивири и Нея Фокеа. Силни валежи са регистрирани в цялата североизточна част на Халкидики, в посока на Аспровалта и Кавала. На полуостров Ситония са получени 90 обаждания за помощ и изпомпване на води, докато по същото време пожарните служби са се намесели при 100 случая в Касандра. При 8 инцидента са спасени пътници на отнесени от водата превозни средства. По информация на гръцката полиция са затворени всички крайбрежни и провинциални пътища. Причината са наноси, дървета и камъни, донесени от водите на пътно платно. Кметът на Ситония Йоанис Цзициос заяви, че местните власти правят всичко възможно за нормализиране на ситуацията и за преодоляване на проблемите, причинени от лошото време. По думите на кмета най-големи щети са нанесени на селището Никити, където е залята цялата главна улица и е отнесена голяма част от плажа. Въпреки че движението на моторни превозни средства по главния път от Никити за Неос Мармарас и от Никити за Неа Мудания се извършва безпроблемно все още има местни пътища, по които движението е затруднено и съществува опасност за пътуващите.  Мобилизирани са всички бизнесмени и частни предприемачи, които могат да предоставят машини за бързо отстраняване на проблемите. 15 противопожарни автомобила и 50 пожарникари продължават да се борят срещу щетите от наводнението в района на Никити, като допълнителни проблеми са създадени от скъсани водопроводи и прекъснатата пътна настилка в района на Торони, Ситония и на голяма част от селищата от източната страна. Допълнителни сили и средства са ангажирани за изчистване на наносите от пясък, тиня и кал, които покриват по-голямата част от пътищата на полуострова. Външното министерство е в готовност да съдейства на бедстващи сънародници. Посолство в Атина: Дежурен телефон в извънработно време: +30 210 67 48 105, 106, 107 Мобилен телефон за спешни случаи: +30 693 70 96 220 Генерално консулство в Солун: Дежурен телефон в извънработно време: +30 2310 869 520 От МВнР съветват да не се пътува в района на Северна Гърция през следващите дни. Засега няма данни за пострадали или бедстващи българи.", "date": "2018.06.27", "title": "На Халкидики отново заваля, обстановката продължава да се усложнява"}
{"url": "https://www.faktor.bg/bg/articles/novini/svyat/shte-se-ottegli-li-mohamed-salah-ot-futbola-zaradi-ramzan-kadirov", "text": "Вестник \"Индипендънт\" прави връзка футбола и политиката, коментирайки бъдещето на египетската футболна звезда Мохамед Салах след неудачното представяне на националния отбор на страната му на световното първенство в Русия. Британският ежедневник коментира слуховете за възможното оттегляне на звездата на \"Ливърпул\" от националния отбор едва на 26-годишна възраст, защото очевидно му е крайно неприятно името и образът му да се използват за политически цели не само в неговата родина, а и в международен мащаб. Слуховете за зреещото намерение на Салах идват от лагера на египетския отбор в чеченската столица Грозни. Самият избор на египетската футболна федерация да избере за база на отбора по време на световното първенство в Русия Чечня - арена на два сепаратистки военни конфликта и с репресивно правителство с много спорно досие по въпроса на човешките права, поставя много въпроси, отбелязва \"Индипендънт\". Ръководителят на руската република Рамзан Кадиров си извоюва реномето на регионален властник с ключова роля за укрепването на връзките на Русия с мюсюлманските страни от Близкия изток, като дори изпрати бойци от чеченските сили за сигурност в Сирия. Салах, наричан от вестника \"Египетския крал\", от своя страна, вероятно е най-известната и със сигурност най-популярната мюсюлманска личност в света. Обожаван е в родината си и зад граница не само заради страхотните си футболни умения, но и заради своята скромност и приятелски маниери. Той вече се е превърнал в икона за огромното мнозинство, изповядващо умерен ислям в Европа, което незаслужено носи срама от поредицата ислямистки атаки на континента през 2017 г. Тази негова популярност обаче привлича около него и елементи, които очевидно са му крайно неприятни. Затова още толкова млад и още в началото на шеметния си полет към върховете на спортната слава той е на прага да изостави своята страна, пише \"Индипендънт\". Салах несъмнено е използван като пропаганден инструмент от Кадиров по време на престоя си в Грозни. Лично чеченският президент го заведе в хотела на отбора и го разведе из града, обявявайки го за \"почетен гражданин\" на чеченската столица по време на официална вечеря. За същите цели обаче го използва и египетската футболна федерация. В началото на тази година Салах се оплака в Тwitter как имиджът му е употребяван от нея за реклама на египетската мобилна мрежа WE, макар да е добре известно, че футболистът има договор с нейния конкурент Vodafone. Федерацията бе принудена да отстъпи чак след като обикновените египетски фенове се надигнаха в защита на Салах заради опасения, че той може да се откаже от участие в националния отбор на световното първенство. \"Индипендънт\" също така припомня, че през 2014 г. Салах бе заплашен от египетските власти с военна служба, след като отиде да играе в английския \"Челси\". Беше предупреден също, че семейството му, което все още живееше в Египет, няма да може да напусне страната, ако той не се подчини. Накрая все пак въпросът се уреди, но след като Салах се снима с египетския президент Сиси и след като направи дарение за доброволния правителствен фонд \"Да живее Египет\", основан същата година. Футболът винаги е бил свързан с политиката. Сега Салах е критикуван за действията си в Чечения и ще търпи още по-силни критики, ако се оттегли от египетския национален отбор, разкъсвайки сърцата на милиони свои сънародници. Но ако наистина е бил под натиск да бъде използван за политически инструмент от хора и в името на убеждения, които той не подкрепя, каква друга възможност му остава? Салах е широко известен като храбър, но скромен човек, който държи на принципите си. Едно негово оттегляне от националния отбор в знак на протест, с което да се противопостави на желанията на едно авторитарно правителство, би било много по-смела крачка, отколкото да излиза на футболното поле. Такова оттегляне би било болезнено за него, но ще бъде правилен ход от негова страна, пише в заключение \"Индипендънт\", цитиран от БТА.", "date": "2018.06.27", "title": "Ще се оттегли ли Мохамед Салах от футбола заради Рамзан Кадиров?"}
{"url": "https://www.faktor.bg/bg/articles/trus-pri-chervenite-zhelyo-boychev-e-podal-ostavka-ot-rakovodstvoto-na-pg-na-bsp-za-balgariya", "text": "Жельо Бойчев е подал оставка от ръководството на парламентарната група на \"БСП за България\". Към момента той е зам.-председател на ПГ на левицата. Бойчев е уведомил соцлидерката Корнелия Нинова за решението си, но тя не приема решението му и все още го навива да остане, информира Канал 3.  Малцина от соцдепутатите знаят за оставката на Бойчев, тя все още е тайна от групата, а заради нежеланието на Нинова да го пусне, рокадата в ръководството не е обявена от парламентарната трибуна. Според тесния кръг посветени, Бойчев е изтъкнал лични причини за решението си.  Той дори обмислял да напусне и парламента, но на по-късен етап, а до края на годината окончателно да загърби политиката. Той е от хората, които израснаха в политиката под крилото на тогавашния лидер на софийската организация Румен Овчаров и винаги е минавал за негов доверен човек. Бойчев е бил винаги в първите редици на червените и в пленарната зала, и то при последните няколко партийни ръководства, особено по икономическите теми. За последно партията му повери отговорността да оглави анкетната комисия за ЧЕЗ. Напоследък социалистът започна да страни от медийни изяви на БСП. Каква е истинската причина за крайното му решение да се раздели с партийния пост, не се знае, а социалисти не вярват, че причините са само лични.", "date": "2018.06.27", "title": "Трус при червените! Жельо Бойчев е подал оставка от ръководството на ПГ на \"БСП за България\""}
{"url": "https://www.faktor.bg/bg/articles/novini/svyat/kitay-kam-sasht-ne-mozhem-da-zagubim-dori-santimetar-teritoriya-zaveshtana-ni-ot-nashite-predtsi", "text": "Китай е ангажиран към запазването на мира, но не може да даде „дори сантиметър“ от територията си, която предците на страната са завещали, заяви президентът на Китай Си Дзинпин пред министъра на отбраната на САЩ Джеймс Матис в сряда , предава Reuters. Джеймс Матис е на двудневно посещение в Пекин. По време на срещата им в китайския парламент, Си заяви пред Матис че Китай има само мирни намерения и не би „предизвикал хаос“. Общите интереси на двете страни надвишават техните различия, но по отношение на териториалните въпроси не може да има отстъпки, заяви китайският президент. „Не можем да загубим дори един сантиметър територия, завещана ни от нашите предци. Това, което принадлежи на другите хора, ние не желаем“, заяви Си Дзинпин. „Щастлив съм да бъда тук и ние възлагаме същата висока степен на значение към нашите военни отношения с Китай“, заяви от своя страна Джеймс Матис.", "date": "2018.06.27", "title": "Китай към САЩ: Не можем да загубим дори сантиметър територия, завещана ни от нашите предци"}
{"url": "https://www.faktor.bg/bg/articles/novini/svyat/v-rumaniya-skandirat-sreshtu-sotsialisticheskoto-pravitelstvo-ne-iskame-da-badem-rakovodeni-ot-kradtsi", "text": "Около 2 000 антиправителствени протестиращи се събраха пред румънския парламент в момент, когато се гласува връченият на лявото правителство вот на недоверие, с обвинения от опозицията, че е отслабило върховенството на закона и демокрацията. Опозицията, водена от Националната либерална партия, вероятно няма да събере необходимите 233 гласа, за да свали правителството на министър-председателя Виорика Данчила, която беше назначена през януари. Тя е третият министър-председател от Социалдемократическата партия след парламентарните избори през декември 2016 г. Протестиращите скандират: \"Оставка!\", \"Не искаме да бъдем ръководени от крадци!\", \"Вие не сте Румъния!\" и развяват румънски знамена в парка \"Извор\", недалеч от сградата на парламента. Демонстрации са планирани и в други големи градове в Румъния, а румънците в чужбина също се подготвят за протести тази вечер.", "date": "2018.06.27", "title": "В Румъния скандират срещу социалистическото правителство: \"Не искаме да бъдем ръководени от крадци\""}
{"url": "https://www.faktor.bg/bg/articles/alfa-risarch-55-sa-na-mnenie-che-stranata-ni-e-postignala-napredak-po-temata-evropeyska-perspektiva-za-zapadnite-balkani", "text": "Високи оценки за първото българско ротационно председателство на Съвета на ЕС, подобрен имидж на страната, основен фокус върху европейската перспектива пред Западните Балкани и по-умерена равносметка за напредъка по останалите приоритети – това са основните изводи от националните представителни проучвания на \"Алфа Рисърч\", проведени през декември 2017-а и юни 2018 г., които сравняват очакванията преди и оценките след края на председателството.  Почти всеки втори български гражданин заявява, че е получил достатъчно информация през тези шест месеца – ръст от 10 на сто спрямо навечерието на Европредседателството. Хората с по-високо образование и в активна възраст от големите градове виждат повече възможности за себе си в ЕС. Точно те най-много са търсили и получавали информация. По-високото образование дава повече възможности, а информацията разширява тези възможности.Трите сфери, в които българите са получили най-много информация са: Интеграция на Западните Балкани (49% - ръст от 19 пункта спрямо декември), приоритетите на българското председателство (29% през декември- 31% през юни), културни събития през този период (11% през декември - 19% през юни). Сравнението ясно показва, че от гледна точка на общественото мнение най-силният информационен акцент е поставен върху Западните Балкани и това до голяма степен определя прочита и оценките за цялото Председателство. Оценките за напредъка потвърждават този извод - за сънародниците ни най-големият напредък е при най-силният фокус. 55% са на мнение, че страната ни е постигнала напредък по темата Европейска перспектива за Западните Балкани. Почти всеки трети смята, че има напредък и по темата Бъдещето на Европа и младите хора. По-слабо видими или по-взискателни са гражданите по отношение на сигурността и стабилността (27%) и цифровата икономика и умения на", "date": "2018.06.27", "title": "\"Алфа Рисърч\": 55% са на мнение, че страната ни е постигнала напредък по темата Европейска перспектива за Западните Балкани"}
{"url": "https://www.faktor.bg/bg/articles/obshtestvo/zakon-i-red/mashtabna-politseyska-aktsiya-v-targovski-tsentar-v-plovdiv-izdirvat-izbyagaliya-arestant", "text": "Мащабна полицейска акция се провежда в района на търговски център \"Гранд\" в Пловдив. Безпрецедентната акция се провежда след сигнал, че там е забелязан 25-годишният Петър Петров, който вчера избяга от ареста на Трето районно управление. Униформените са завардили всички входове и изходи на хранителния магазин, намиращ се на приземния етаж на центъра, тъй като по полицейски сведения именно там е видян арестантът. Всички коли на изхода от подземния паркинг се проверяват като на контролно-пропусквателен пункт. Шофьорите са карани да отварят багажници, а колите им се претарашвани. Живи вериги от полицаи са блокирали всички вътрешни трасета от супермаркета към другата магазинна площ, съобщава TrafficNews.bg. Петър Петров успя да избяга от тоалетната на Трето районно управление, след като той беше задържан за 24-часа в участъка заради притежание на наркотици. Сутринта се примолил на полицаите да го заведат до тоалетна, тъй като коремът го болял, като ги излъгал, че има разстройство. Това му дало преднина и позволило да отвори прозореца и да избяга. Петров е обявен за общодържавно издирване. Под ръководството на Районна прокуратура - Пловдив се извършват активни оперативно-издирвателни мероприятия с оглед установяване местонахождението на избягалия арестант, както и процесуално-следствени действия.", "date": "2018.06.27", "title": "Мащабна полицейска акция в търговски център в Пловдив, издирват избягалия арестант"}
{"url": "https://www.faktor.bg/bg/articles/chez-shte-pravi-izvanredno-otchitane-na-elektromerite", "text": "От \"ЧЕЗ Разпределение България\" АД ще се извърши извънредно отчитане на електромерите на клиентите. Това съобщиха от дружеството. Извънредното отчитане е заради очакваното решение на Комисията за енергийно и водно регулиране за нови цени на електроенергията от 1 юли 2018 г. Графикът на извънредния отчет ще бъде публикуван на 29 юни, на интернет страницата на \"ЧЕЗ\". Информация може да се получи и в центровете за обслужване на клиенти, както и на денонощната телефонна линия 0700 10 010. Поради физическата невъзможност всички електромери да бъдат отчетени в един и същи ден, месечните сметки на клиентите ще бъдат преизчислени към датата на въвеждане на новите цени. Клиентите имат възможност сами да отчетат показанията на електромерите си на 30 юни 2018 г. и да подадат данните към компанията между 1 и 5 юли - на телефонната линия 0700 10 010 (меню 2), на мейл klienti@cez-rp.bg, през уеб-сайта www.cez.bg, меню \"Самоотчет\" или в центровете за обслужване на клиенти на \"ЧЕЗ\". Трябва да се посочат данните от електромера по всички тарифи, клиентски номер, оторизационен код/абонатен номер, трите имена на титуляра и адреса на обекта, за който се декларират показания. Подадените данни от самоотчета през този период се считат за отчетено потребление към 30 юни, включително. Самоотчитането е по желание и не отменя извършването на месечен отчет от страна на дружеството. Фактурите през юли ще съдържат информация за консумираната електроенергия за два отчетни периода - по стари и по нови цени.", "date": "2018.06.27", "title": "ЧЕЗ започва извънредно отчитане на електромерите"}
{"url": "https://www.faktor.bg/bg/articles/eksperti-novite-tseni-na-prirodniya-gaz-shte-udaryat-po-promishlenostta", "text": "Решението на КЕВР за поскъпване на природния газ ще доведе до 7-процентов скок на парното и топлата вода от 1 юли, но по-тежките последици ще се усетят по-късно. Това стана ясно от коментарите на енергийните експерти Еленко Божков и Иван Хиновски в студиото на бТВ. Божков отбеляза, че „Булгаргаз” са искали 18% по-висока цена, а регулаторът неоснователно е ограничил заявката до 11% на базата на едни „13 млн. лева надвзети приходи, които съществуват само на книга”. „През октомври ще трябва да се търсят едни нови 13 млн. лв., за да се държат цените на това ниво”, посочи бившият член на КЕВР и прогнозира, че заради тренда на поскъпване на суровия петрол в крайна сметка може да се стигне до сериозен скок – 25-27%. „Октомври вероятно ще се повтори ситуацията от началото на април миналата година, когато топлинната енергия скочи с 30%. Сега обаче следват зимните месеци”, коментира той. Хиновски посочи, че исканото 18-процентово поскъпване на природния газ е „убийство за износа”, а в следващите месеци цената на суровия петрол се очаква да се успокои. По думите му сегашното увеличение ще доведе до около половин процент по-скъп ток спрямо по-ранните разчети на КЕВР, но „много повече ще се получи откат в топлинната енергия” – и особено в цените на топлофикациите без когенерати. „Много по-важно е да се каже, че цената на природния газ ще се отрази върху промишлеността. Намалява се експортният потенциал на страната и губим работни места”, допълни той. Така редица стоки и услуги, сред които – и хлябът, може да поскъпнат с 5-10%.", "date": "2018.06.27", "title": "Експерти: Новите цени на природния газ ще ударят промишлеността"}
{"url": "https://www.faktor.bg/bg/articles/iranchanki-svaliha-traditsionnite-zabradki-na-svetovnoto-po-futbol-v-rusiya", "text": "Фенки на отбора от Иран, пристигнали в Русия за Световното първенство по футбол в Русия, преживяха пълна промяна, като премахна традиционния за мюсюлманките дрескод, превръщайки се в истински кралици на красотата.  Това се вижда от снимки, които се появиха в интернет. Любопитните фотографии са публикувани в сайта Reddit, а техен автор е Френк Аукштейн. По информация на изданието снимки са направени по време на мача между Иран и Испания, който се игра на 20 юни.  На една от тях са уловени две момичета, с буйни къси и широки усмивки. На друга се вижда млада жена, с буйни руси коси, облечена в къса пола, която дублира цветовете в ирански флаг и риза, вързана на талията. Иракчанката се усмихва и с удоволствие позира за фотографите. Младежкият й външен вид рязко контрастира със снимката в личния й паспорта, който носи на врата си – на нея момичето носи черен хиджаб, който напълно покрива шията, раменете и косата. Журналистът отбелязва, че именно Мондиала в Москва е станал повод много ирански момичета, пристигнали да подкрепя националите на Иран, са свалили традиционните забрадки. Това е видно от общи снимки, на които няма нито една иранчанка с хиджаб.", "date": "2018.06.27", "title": "Иранчанки свалиха традиционните забрадки на Световното по футбол в Русия"}
{"url": "https://www.faktor.bg/bg/articles/maradona-izgrigna-kuchi-sinove-ne-sam-poluchil-infarkt", "text": "Диего Марадона изригна по повод информациите за състоянието му след мача с Нигерия, спечелен от Аржентина с 2:1.  \"Гаучосите\" се класираха на 1/8-финалите на Мондиал 2018 след победен гол на Маркос Рохо съвсем в края на срещата, а веднага  след последния съдийски сигнал Марадона беше прегледан от лекари, след което отлетя за Москва с частен самолет. Така плъзна информацията, че е получил тежък инфаркт. \"Божията ръка\" обаче заяви, че е добре.  \"Информациите, че съм получил инфаркт са лъжа. Как ще съм получил инфаркт на стадиона? Бях толкова щастлив от победния гол и класирането ни за осминафиналите. Не ме вълнува какво измислят тези кучи синове!\",  развика се раздразненият Марадона пред  портния журналист Даниел Аргучи.", "date": "2018.06.27", "title": "Марадона изгригна: Кучи синове, не съм получил инфаркт!"}
{"url": "https://www.faktor.bg/bg/articles/yuzhna-koreya-izhvarli-s-dva-shuta-germaniya-ot-svetovnoto", "text": "Южна Корея изхвърли с два шута Германия от Световното първенство по футбол в Русия в последния си мач в Група \"F\".  И двата гола паднаха в добавеното време. В 93-ата минута Йонг-Гвон Ким бе точен за 1:0, а в 96-ата Сон Хюн-Мин посече световните шампиони и ги изпрати у дома. Футболистите на Йоахим Льов претърпяха наистина сензационно поражение, което дълго ще се помни. Германците се нуждаеха от победа, но така, но не успяха да преодолеят вратаря на Южна Корея Хьонвуу Йо. Шампионите от Мондиал 2014 останаха на последното четвърто място в групата с 3 точки. С толкова е и Южна Корея на третата позиция, а първите две места заеха съответно Швеция и Мексико. Скандинавците днес отнесоха \"ацтеките\" с 3:0. Германия драматично победи с 2:1 Швеция, а преди това загуби с 0:1 от Мексико.", "date": "2018.06.27", "title": "Южна Корея изхвърли с два шута Германия от Световното"}
{"url": "https://www.faktor.bg/bg/articles/bashtata-na-megan-markal-kralitsa-elizabet-vtora-priema-tramp-shte-tryabva-da-prieme-i-mens", "text": "Томас Маркъл, бащата на съпругата на британския принц Хари, заяви, че след като кралица Елизабет Втора е решила да приеме президента на САЩ Доналд Тръмп, ще трябва да отдели малко време и на него, съобщава Ройтерс.   Агенцията цитира материал на клюкарския американски сайт Ти Ем Зи. Бащата на бившата актриса Меган Маркъл коментира предстоящото официално посещение на държавния глава на САЩ в Лондон, предвидено за 13 юли. \"Щом Нейно Величество е решила да се срещне с нашия арогантен президент, тя вече няма никакво извинение, за да не приеме и мен. Аз в никакъв случай не съм толкова лош, колкото е той!\", твърди Томас Маркъл, цитиран от БТА. В началото на май бащата на Меган получи важна роля в сватбената церемония – той трябваше да отведе дъщеря си до олтара. Впоследствие обаче се разрази скандал с папаршки снимки, на които Томас Маркъл се съгласил срещу 100 000 долара. Заради създалата се ситуация той реши да се откаже от участието си, като посочи , че не иска повече да „излага и притеснява“ дъщеря си. По-късно стана ясно, че татко Маркъл е получил инфаркт, но все пак, променяйки отново мнението си, изрази желание да присъства на сватбата и да заведе дъщеря си до олтара, ако лекарите му позволят. Дни преди церемонията обаче 73-годишният Томас Маркъл претърпя сърдечна операция, което направи присъствието му невъзможно.", "date": "2018.06.27", "title": "Бащата на Меган Маркъл: Кралица Елизабет II приема Тръмп, ще трябва да приеме и мен"}
{"url": "https://www.faktor.bg/bg/articles/bashta-na-maykal-dzheksan-otide-pri-nego", "text": "Джо Джексън, патриархът на семейство Джексън и баща на краля на поп музиката Майкъл Джексън, почина на 89-годишна възраст, съобщи ANSA. Специализираният сайт за знаменитости TMZ.com и \"Ентъртейнмънт тунайт\" оповестиха, че основателят на група \"Джексън файв\" боледува отдавна. Само преди дни Джо сподели, че скоро ще бъде при Майкъл.  Родителят на Краля на попмузиката писа в Twitter, след като медии разпространиха информацията за тежкото му заболяване. \"Аз видях повече залези, отколкото ми остава да видя. Мисля, че идва моят край и ще се видя с Майкъл\", допълни той в системата за микроблогове, девет години след обявяването на новината за кончината на най-известния му син.  Джо бе хоспитализиран в болница в Лас Вегас. Неговата диагноза е последен стадий на рак на панкреаса. Той започва музикалната и продуцентската си кариера през 60-те години на ХХ век и  бе импресарио на синовете си Джърмейн, Тито и Майкъл.", "date": "2018.06.27", "title": "Бащата на Майкъл Джексън отиде при него"}
{"url": "https://www.faktor.bg/bg/articles/mariya-cherneva-napuska-bnt", "text": "Една от най-известните журналистки в новините на БНТ - Мария Чернева, обяви, че е решила да подаде едномесечно предизвестие за напускане. Повод за решението ѝ е \"публична екзекуция пред цялата редакция на новините\". Това съобщи на страницата си в интернет популярната журналистка.  \"Днес смятам да подам едномесечно предизвестие за напускане.  Извинявайте! На всички, които ми се обадиха да ме подкрепят и ме убеждаваха да остана. Повярвайте ми - НЯМАМ ИЗБОР. Особено след моята публична екзекуция пред цялата редакция на новините. Когато директорът на информация посегна на най-ценния ми капитал - доброто име и доверие, градено 25 години. С недопустими внушения за недостойно поведение като представител на БНТ в Обществения съвет на Фонда за лечение на деца, с изразена погнуса към мен. Единствено по твърдения в някакво писмо към генералния директор. Писмо, за което шефката на информация не допусна и грам съмнение, че съдържа неистини. С думи, които ме възпламениха от възмущение, с думи, които предизвикаха нападките на някои колеги - как съм могла да отказвам лечение на деца.  Писмо, заради което публично ми беше отнет ресор здравеопазване, защото имали право да ми го вземат. Там, където съм най-силна и независима, там, където мога твърдо да отстоявам обществения интерес и лесно различавам чуждо влияние. Отстранена съм без никакъв професионален аргумент, публично, като знак към всичките ми колеги - каква \"подкрепа\" биха имали всеки път, ако настъпят нечии интереси и потекат жалби към тях.  Трябва да давам обяснения, генералният директор ги поискал писмено. Така каза Уляна Пръмова. Два дена чакам да получа и искането и писмото, за да се защитя. Докато разбера, че на генералния директор не му трябват моите обяснения. Той вече е изпратил писмото си до министъра на здравеопазването с искане да бъда сменена като член на ОС на фонда. Повярвал е явно на някакви чужди твърдения. В писмото, което така и не получих, на Пламен Таушанов от Българската асоциация за закрила на пациентите (БАЗП) с настояване да бъда сменена от ОС. Защо генералният директор трябва да вярва на мен, като може да приеме без съмнения твърденията на човека, чийто представител в ОС на фонда гласува заявления на родители в явен конфликт на интереси. Конфликт на интереси, тъй като той в качеството си на председател на УС на БАЗП, чрез представителството си в ОС на Фонда има пряк достъп до личните данни и контакти на родителите и децата с отказано лечение в Германия, оспорвано от наши експерти. Конфликт на интереси, защото същата асоциация инициира съдебни дела срещу фонда и представлява, и защитава родителите на децата вероятно не безкористно.  Това ръководство на БНТ се разграничи от мен. Аз се разграничавам от това ръководство на БНТ.  Професионалната ми чест го изисква\", пише Чернева", "date": "2018.06.27", "title": "След скандал Мария Чернева напуска БНТ: Професионалната ми чест го изисква"}
{"url": "https://www.faktor.bg/bg/articles/sled-3-mesechno-malchanie-kzk-se-zahvana-sas-sdelkata-za-chez", "text": "Близо 3 месеца и половина отне на Комисията за защита на конкуренцията да образува производство по искането на \"Инерком\" да придобие дружествата на ЧЕЗ в България. Вчера - на 26 юни - в сайта на КЗК се появи съобщение за старт на производството за концентрация. Фирмата на Гинка Върбакова, която е потенциалният купувач на бизнеса на ЧЕЗ, подаде искане за проверка дали сделката би била допустима за пазара още на 14 март.  Обявяването на начало на процедурата по същество значи, че започват да текат законовите срокове, в които КЗК да се произнесе и да стане ясно ще допусне ли \"Инерком\" да придобие електроразпределителното дружество или не.  Стандартният срок антимополнатата комисия да се произнесе за дадена сделка е 25 работни дни (плюс 10, ако някой поиска удължаване). Освен ако не се появят обстоятелства по чл. 38, ал. 2. Цитираният текст гласи: (2) При констатиране на допуснати нередовности искането или уведомлението се оставя без движение и на молителя или уведомителя се изпраща съобщение за отстраняването им в 7-дневен срок. Ако те не бъдат отстранени в срок, председателят на комисията с разпореждане отказва да образува производство. Законът дава опцията, ако има допуснати нередности или при необходимост от предоставянето на допълнителна информация от заявителя, сроковете да спират да текат.  Нормативният акт дава и вариант \"задълбочено проучване\" на евентуална концентрация на предприятия  да \"се извършва, когато в резултат на оценката, извършена при ускореното проучване, комисията установи, че концентрацията поражда сериозни съмнения, че в резултат на осъществяването й ще се създаде или засили съществуващо господстващо положение и ефективната конкуренция на съответния пазар ще бъде значително възпрепятствана\". По закон решенията за този тип проучване се публикуват в сайта на КЗК. А самата проверка може да трае до четири месеца от решението за старт на задълбочено проучване.  Ден, след като \"Инерком\" поиска от КЗК разрешение да купи ЧЕЗ в България през март, комисията публикува кратко съобщение, в което се казва, че \"съгласно установения модел на работа на Комисията, преди образуването на производството ще бъде извършен предварителен контрол на входираното уведомление и прилежащата към него информация на основание чл. 38, ал. 2 от Закона за защита на конкуренцията\" (който цитирахме по-горе). Заради тази \"застраховка\" на антимонополния орган три месеца по-късно председателката му Юлия Ненкова се наложи да отговаря пред депутатите от комисията по икономическа политика тази седмица какво се случва със сделката и защо решенията се бавят. Въпросът бе поставен от народния представител от БСП Жельо Бойчев - той оглавяваше и временната анкетка комисия, която разследваше сделката.  \"Във връзка с въпроса на г-н Бойчев за \"Инерком\", мога да кажа, че не е образувано производство, защото практиката сега е, както и европейската практика е, първо да извършваме предварителен контрол, тоест да събираме всички необходими данни и доказателства и чак тогава да образуваме производство. В момента по отношение на сделката с \"Инерком\" тече точно такава предварителна проверка, каквато правна възможност съществува и в Закона за защита на конкуренцията\", обясни Нанкова. От отговора на Ненкова пред депутатите не стана ясно дали КЗК е открила някакви нередности в заявлението на \"Инерком\" за сделката или не. С публикуването на заявлението на компанията на Гинка Върбакова преди ден обаче следва да се предположи, че КЗК вече е получила всички налични документи, които са й нужни и предварителната проверка е направена.  В съобщението от 26 юни за старт на производството за сделката за ЧЕЗ, публикувано в сайта на КЗК, пише:  Не се очаква операцията да засегне конкуренцията на съответните пазари. Ограничено (незначително) въздействие би могло да има върху националния пазар на производство и продажба на едро и вертикално свързания с него пазар на търговия с електроенергия. Антимонопоният орган уточнява, че по закон в 7-дневен срок от съобщението за започване на произвоствто по искането на \"Инерком\" \"всяко трето заинтересовано лице може да представи информация или да изрази своето писмено становище относно сделката и въздействието, което тя може да окаже върху ефективната конкуренция на съответния пазар в страната\". Въпросните становище от трети лица трябва да бъдат подкрепени с доказателства.  \"Съобщението е изготвено от уведомителя, като КЗК си запазва правото да се произнесе с окончателно решение след извършването на цялостна оценка на нотифицираната сделка\", става ясно още от документа. Преди седмица от БНБ пък отказаха да кажат кои са финансовите институции, които имат участие във финансирането на покупката на ЧЕЗ в България от \"Инерком\" на Гинка Върбакова. В писмо до Народното събрание управителят на трезора Димитър Радев се позова на банковата тайна, за да откаже конкретна информация на народните представители. Въпреки че за поискването на тези данни има специално решение на Народното събрание. От БНБ обаче потвърдиха - без да споменават имена на финансови институции, че една от регистрираните у нас банки е декларирала пред БНБ, че \"в полза на едно от дружествата в ЧЕЗ Груп има издадена банкова гаранция за участие в процедурата по продаждба на  актгивите на групата в Република България. Банковата гаранция е обезпечена с парични спредства по сметка на наредителя\".  Други 4 кредитни институции за заявили пред БНБ, че \"са заявявали интерес за потенциално участие в евентуална сделка по придобиване на активите на ЧЕЗ в България\".", "date": "2018.06.27", "title": "След 3-месечно мълчание КЗК най-сетне подхвана сделката за ЧЕЗ"}
{"url": "https://www.faktor.bg/bg/articles/faynenshal-tayms-balgariya-proyavyava-razum-zapazvayki-yadrenata-energetika", "text": "Критиката срещу българското предложение за съживяването на проекта за АЕЦ „Белене“ игнорира спешната нужда на страната да разнообрази енергийните си източници и да намали зависимостта си към въглищата. Това пише за международното бизнес-издание Financial Times Тимъти Йео, бивш депутат в британския парламент от Консервативната партия и настоящ директор на организацията New Nuclear Watch Europe, цитиран от Агенция „Фокус“.  Според Йео разчитането на силно замърсяващи форми на енергетика е неустойчиво. В момента цените на въглеводородите в Европа се покачват рязко след закъснялата реформа на системата на ЕС за търговия с емисии.  Целите на ЕС за емисиите стават все по-строги и все повече страни членки премахват въглищата от енергийните си системи, затова и Европейската комисия трябва да приветства българското решение. Но електричеството от въглища все пак трябва да се замени. Използването на повече газ единствено може да доведе до частично намаляване на емисиите и ще засили зависимостта на страната от вносен руски газ.  Възобновимите източници могат да компенсират част от недостига на енергия, но докато няма достъпно, гъвкаво, мащабно и дългосрочно съхранение на електрическата енергия, нито една съвременна икономика не може да разчита единствено на неравномерни източници на електричество. Запазването на ядрената енергетика като важна част от българския енергиен букет затова е и разумно и съвпадащо с европейската политика решение.  При това е погрешно да се смята, че АЕЦ „Белене“ задължително ще получава гориво от Русия. Няма никакви проблеми по отношение на тази зависимост. Построен в Русия ядрен реактор в Украйна в момента купува половината си гориво от дъщерна компания на „Уестингхаус“ в Швеция.  Превключването от въглища на атом подобрява сигурността и устойчивостта и на европейските и на българските енергийни запаси. С руски и китайски компании, готови на бизнес с България, нейният министър-председател Бойко Борисов има силна ръка за разиграване.", "date": "2018.06.27", "title": "\"Файненшъл таймс\": Не е задължително АЕЦ „Белене“ да получава гориво от Русия"}
{"url": "https://www.faktor.bg/bg/articles/vmro-opitite-za-legalizirane-na-pedofiliyata-tryabva-da-se-posekat-v-zarodish", "text": "Скандалните опити за легализиране на педофилията трябва да се посекат в зародиш. Това се казва в позиция на ВМРО – Българско национално движение, подписана от председателя на партията, вицепремиер и министър на отбраната Красимир Каракачанов.  Реакцията идва като отговор на станалите публично достояние чернови на новите класификации на диагнозите на Световната здравна организация и на американския класификатор на диагнозите. Според тях, освен предложението трансджендърите да не бъдат третирани като психичноболни, педофилията ще започне да се разглежда като безобидно психическо разстройство, а не като тежка диагноза, която изисква лечение и е несъвместима с обществото. Тези заключения са направени на 11-ата Международна класификация на болестите, която ще влезе в сила от 2022 г. Тези данни се потвърждават и от специализирани сайтове, цитирани от пресата у нас. Според изданията, които се позовават на черновите на МКБ – 11, сексуалното влечение и фантазиите към деца излизат от обхвата на състоянията, които са обществено нетърпими и се диагностицират. Сред списъка на неприемливите състояния може да останат само поведенческите актове. Казано накратко: ако сте педофил, това ще се толерира и няма да се диагностицира, изолира и лекува, стига да не посягате. По този повод ВМРО започва широка дискусия по темата с участието на специалисти ище направи постъпки пред професионалните гилдии у нас подобна промяна да не бъде допускана в предстоящата официална версия на диагностичните регистри.", "date": "2018.06.27", "title": "ВМРО: Опитите за легализиране на педофилията трябва да се посекат в зародиш"}
{"url": "https://www.faktor.bg/bg/articles/novini/balgariya/tomislav-donchev-balgarskite-administratsii-se-spraviha-otlichno-dori-fantastichno-s-predsedatelstvoto", "text": "Подборът на теми за Председателството беше изключително сполучлив и удачен. Това каза вицепремиерът Томислав Дончев на дискусия за резултатите от Българското председателство на Съвета на ЕС 2018, която Канал 3 излъчва на живо. \"Не неочаквано българските администрации се справиха отлично, дори фантастично“, заяви той. \"Истинската оценка за Председателството може да бъде направена след няколко месеца, когато се види какъв е ефектът“, коментира Томислав Дончев. \"Към момента получаваме ласкави оценки. Мисля, че те не са от стилистиката на обичайното уважение и коректност“, посочи той. Според него днес в Европа \"ни липсва повече иновативност, смелост и решителност. Нито един нов проблем не може да бъде решен със стара технология“, обяви вицепремиерът. „Дълговата и мигрантската кризи минаха в сложни разговори със основен фокус как да се разпредели бюджетният товар. Това означава гледане на целия проблем през националния интерес, а не търсене на общо европейско решение“, поясни той. \"Въпросът на следващите десет председателства ще бъде какъв ремонт на демокрацията ще ни е нужен, напрежението ще продължи да се трупа“, каза още Томислав Дончев.", "date": "2018.06.27", "title": "Томислав Дончев: Българските администрации се справиха отлично, дори фантастично с Председателството"}
{"url": "https://www.faktor.bg/bg/articles/novini/balgariya/andryu-pavlinich-kam-tsvetanov-imame-dobro-satrudnichestvo-s-dans-i-gdbop-realizirame-uspeshni-operatsii", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе работна среща в Лондон с директора на Международния оперативен отдел на Британската приходна и митническа агенция Андрю Павлинич. На срещата, която се проведе в Министерство на външните работи, двамата обсъдиха двустранното сътрудничество в сектор \"Сигурност\", съвместната работа с партньорските органи от държавите от Западните Балкани, както и модалностите на участието на Великобритания в осигуряване на колективната сигурност на ЕС след Брекзит.  По време на разговора Павлинич подчерта изключително доброто сътрудничество между Британската приходна и митническа агенция и българските ДАНС и ГДБОП. \"Благодарение на професионализма на българските колеги, както и на добре изградената ни мрежа от контакти в цяла Европа, успяхме да реализираме редица успешни разследвания и операции. Последната бе свързана с разкриването на център за фалшиви цигари в Ирландия\", обясни Андрю Павлинич. На свой ред Цветан Цветанов благодари за високата оценка и подчетра необходимостта да се запази доброто сътрудничество в Обединеното кралство на двустранно и многостранно ниво в рамките на ЕС и след Брекзит.", "date": "2018.06.27", "title": "Андрю Павлинич към Цветанов: Имаме добро сътрудничество с ДАНС и ГДБОП, реализираме успешни операции"}
{"url": "https://www.faktor.bg/bg/articles/novini/balgariya/kalina-androlova-vsichko-se-provalya-zaradi-balgarskiya-elit-selektsioniran-ot-bay-ti-lukanov", "text": "Главната редакторка на спиращото да излиза от юли ляво списание A-specto Калина Андролова публикува на страницата си във фейсбук остро критичен текст, срещу българските елити. Обяви ги за селекция на убития премиер Андрей Луканов, признавайки, че са произлезли от комунистическата номенклатура. Ето статуса й: „Тежкият проблем на България са т.нар. елити. Бизнес елитът на държавата ни произлезе от комунистическата номенклатура и селекцията на Луканов, затова е изключително некадърен, некомпетентен и прогнил. Това са хора, за които бизнесът е мутренска дейност и низки страсти. Нищо смислено не може да се произведе в България. Каквото и да създадеш в България винаги опираш до въпросните идиоти, наречени бизнес елит. Те съсипват страната ни, народа, всичко. Никаква геополитика, Америка, Русия, ЕС... Всичко се проваля заради българския елит, селекциониран от бай ти Луканов... Луканов беше убит, но селекцията му живее и унищожава бъдещето ни.” Андролова, която не крие симпатиите и пристрастията си към социалисти и русофили открито напада архитекта на прераждането на БКП в БСП като дори признава, че не геополитиката е причината за провала ни, дори Америка и ЕС нямат вина. Стрелите и са насочени главно към бизнес елита, който съсипвал всичко. Критиките си към бизнеса Андролова отправи само часове преди да обяви официално: „Закриха A-specto!” Явно селектираният от Луканов бизнес е изоставил изданието им без необходимото финансиране, а в неговият идеологически кръг бяха и Петър Волгин и шефът на кабинета на Румен Радев Иво Христов. За много от българските левичари Луканов продължава да бъде удобното оправдание за всички провали, но те отказвати да видят и признаят, че проблемът за нереформираните елити се корени в руските им зависимости.", "date": "2018.06.27", "title": "Калина Андролова: Всичко се проваля заради българския елит, селекциониран от бай ти Луканов"}
{"url": "https://www.faktor.bg/bg/articles/obstanovkata-na-halkidiki-se-uslozhnyava-vodolazi-spasyavat-grazhdani", "text": "Обстановката на полуостров Халкидики в съседна Гърция продължава да се усложнява, пишат местни медии. Целият полуостров е залят от вода и обхванат от тежки наводнения. Засегната е и цялата инфраструктура, пътищата, селищата, блокирани са превозни средства. Има опасност и за населението. В Никити се намира и специалният пратеник на bTV Петър Нанев, съобщиха от медията. Двама възрастни граждани на Никити са били спасени от водолази, след като автомобилът им е бил отнесен от придошлата вода към морето. Спасени са също и четирима пътници в друг автомобил в района на Калория. Щети има в селищата Касандра, Сивири и Нея Фокеа, силни валежи са регистрирани в цялата североизточна част на Халдики в посока на Аспровалта и Кавала. Синоптиците предупреждават, че се очакват нови проливни валежи. Външното министерство е в готовност да съдейства на бедстващи сънародници. Посолство в Атина: Дежурен телефон в извънработно време: +30 210 67 48 105, 106, 107 Мобилен телефон за спешни случаи: +30 693 70 96 220 Генерално консулство в Солун: Дежурен телефон в извънработно време: +30 2310 869 520 От МВнР съветват да не се пътува в района на Северна Гърция през следващите дни. Засега няма данни за пострадали или бедстващи българи.", "date": "2018.06.27", "title": "Обстановката на Халкидики се усложнява, водолази спасяват граждани"}
{"url": "https://www.faktor.bg/bg/articles/tsonko-tsonev-kmetitsata-na-kavarna-i-tsyaloto-semeystvo-me-napadnaha-verbalno", "text": "Разпра между бивш и настоящ кмет на Каварна. За нея разказа бившият градоначалник Цонко Цонев, като по думите му той е бил нападнат от настоящата кметица Нина Ставрева и семейството ѝ. \"Кметицата на Каварна Нина Ставрева заедно със съпруга ѝ, брат ѝ и нейния шофьор ме нападнаха вербално във вторник по обед\", обяви Цонко Цонев, който понастоящем е общински съветник в крайморския град. По думите му това станало по време на почивката на общинската сесия. \"Беше неочаквано. Четиримата ме наобиколиха, започнаха да крещят по мен, да ме бутат. Ставрева ми търсеше сметка за работата ми като общински съветник. Каза ми: \"Как са те избирали за кмет 12 г.\", отговорих ѝ: \"С мерак.\" Започна да се кара и на кмета на Българево Георги Янев, подхвана и журналистка - държеше ѝ сметка какво пише\", разказа Цонев. Според него наоколо имало полицаи, които се скрили и нищо не направили. \"Очаквах удар - бяха много агресивни, но това се случи пред очите на 50 души, които ме подкрепят. Необходима бе само една искра и щеше да стане масово меле. Почувствах се като Джунейт Чакър - съдията който не отсъди дузпа за Нигерия. Само че аз не бях сред нигерийци, а срещу кметицата и нейни роднини. Това стана пред общината. Ами ако беше вечер и нямаше толкова свидетели, какво щеше да стане. Вече ще се оглеждам, когато Ставрева си кара джипа да не ме блъсне някоя кола на пешеходна пътека\", допълни Цонко Цонев.", "date": "2018.06.27", "title": "Цонко Цонев: Кметицата на Каварна и цялото ѝ семейство ме нападнаха"}
{"url": "https://www.faktor.bg/bg/articles/kmetat-na-obshtina-ivaylovgrad-obyavi-chastichno-bedstveno-polozhenie-na-teritoriyata-tri-naseleni-mesta", "text": "Кметът на Община Ивайловград обяви частично бедствено положение на територията три населени места. Това са с. Ленско, с. Соколенци и с. Меден бук, съобщават от пресслужбата на Община Ивайловград. Заповедта на кметицата Диана Овчарова се основава на падналия пороен дъжд, като през последното денонощие е достигнал 100 л/кв. м и наводнил въпросните три села. Компроментирани са настилките на пътните платна и прилежащите им зони, има паднали дървета. Заповедта е издадена, за да може да се проведат спасителни и неотложни аварийно-възстановителни работи с цел ограничаване и на въздействието и ликвидиране на последствията от проливните дъждове, съобщава Канал 3. Второто населено място, където е въведено частично бедствено положение, е село Соколенци. Поради големия водосбор там се е събрало голямо количество вода и има компрометирана пътна настилка. На пътя преди селото е образувана дупка с дълбочина 50 см и дължина 25-30 метра. Вторият засегнат участък е на около 200-300 метра от Соколенци и е с ширина 2 метра, дължина 50-60 метра. Част от пътя е непроходим, заради натрупани наноси и лепкава кал от нивите. В село Меден бук от придошлата река по дерето на с. Черна черква е отнесено половината от пътното платно между два водостока. Ширината на участъка е над 1,5 метра, дължината е около 5 метра. Вече е въведен в изпълнение Общинският план за действие при наводнение. За овладяване на кризисното състияние са сформирани екипи от общинска администрация за проучване на обстановката в районите на бедствието, компрометираните участъци вече се описват, почистват се от наноси и други материали, осигуряват се транспортни връзи между селата. Населението е информирано, съобщават от общината.", "date": "2018.06.27", "title": "Кметът на Община Ивайловград обяви частично бедствено положение в три населени места."}
{"url": "https://www.faktor.bg/bg/articles/tsvetanov-1-27", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна със зам.-директора по международни въпроси на Националната агенция за борба с престъпността на Великобритания Иън Кръкстън. Двамата разговаряха в Лондон, като обсъдиха двустранното сътрудничество между Обединеното кралство и България. В рамките на работния разговор Иън Кръкстън сподели, че от гледна точка на Великобритания сътрудничеството с българските правоохранителни служби е силно и дейността за противодействие на организираната престъпност получава пълна подкрепа от българското правителство и лично от министър-председателя Борисов.  „Въпреки предизвикателствата на Брекзит, за оперативното сътрудничество в сектор „Сигурност“ трябва да направим всичко възможно, за да не позволим да пострада сигурността на европейските граждани“, подчерта на свой ред Цветан Цветанов.", "date": "2018.06.27", "title": "Цветанов и Иън Кръкстън обсъдиха борбата с престъпността и сигурността на европейските граждани"}
{"url": "https://www.faktor.bg/bg/articles/novini/balgariya/g-markov-merkel-sazdade-alternativa-za-germaniya-tya-im-dade-pobedata", "text": "\"Много пъти съм казвал, че политиката на Меркел към миграцията ще свърши много лошо и това се случи. Рухна най-ценното на Европа-редът и законността\", заяви пред бТВ депутатът от бТВ Георги Марков. \"Кой е можел да си помисли, че \"Алтернатива за Германия\" ще стане трета политическа сила в Германия\", попита той и даде още примери за популисти, които почелят избори заради недоволството на хората от мигрантската политика. По думите му, е доказано, че има пряка връзка между миграцията и тероризма. Марков даде примери за насилие извършено от мигранти над деца. Той припомни, че коалиционните партньори на Меркел още в началото на годината са дали знак на Меркел, че са недоволни от нейната политика спрямо миграцията, като са поканили Виктор Орбан за официален докладчик. \"Меркел създаде \"Алтернатива за Германия\", тя им даде победата\", категоричен беше той и нарече политиката и \"идиотска\". \"Не националистически, а християнски партии идват на власт\", заяви Марков. Той даде за пример унгарската и баварската политика, която ще бъде \"християнска, чиста етнически\". \"Макрон отново говори за квоти и солидарност. С какво да са солидарни? С глупостта ли? Фондове срещу суверенитет-това ли е законността?\", попита Марков.", "date": "2018.06.27", "title": "Г. Марков: Меркел създаде \"Алтернатива за Германия\", тя им даде победата"}
{"url": "https://www.faktor.bg/bg/articles/yordan-tsonev-natsionalisticheskite-partii-sa-zameseni-v-grandiozen-skandal-s-prodazhba-na-balgarsko-grazhdanstvo", "text": "На над 1000 чужденци, издирвани по някакви криминални причини, е дадено българско гражданство. Те стават европейски граждани. Това е скандал с европейски мащаби.    Това заяви в студиото на „Лице в лице“ на Би Ти Ви Йордан Цонев от ДПС. Занимаваме със случая от март, когато един френски журналист изнесе данни за много сериозни злоупотреби, подплатени със свидетелски показания на хора, работили в агенциите.  Категорично има данни за злоупотреба с власт и корупция в особено големи размери. Там са замесени националистическите партии, според това, което изнесе френският журналист,    твърди Цонев. Той изброи случаите на избягали затворници, проблемите с битовата престъпност, проблемите на Летище София, които по думите му ни пречат за Шенген, както и скандалът с даването на българско гражданство на чужди граждани. Вотът на недоверие е мощен инструмент на опозицията не само за сваляне на правителството, но и за коригиране на политиката, обясни той и допълни, че ДПС е обезпокоено от опитите за насаждане на етническо напрежение. Което, между другото, движението винаги подклажда преди избори. Виждаме сериозни пробиви в сигурността в страната, каза той. Депутатът изброи случаите на избягали затворници, проблемите с битовата престъпност, проблемите на Летище София, които по думите му ни пречат за Шенген, както и скандалът с даването на българско гражданство на чужди граждани. Още утре ДПС ще внесе искане за създаване на временна парламентарна анкетна комисия за изясняване на този случай. „Това, освен че петни сериозно държавата ни, отдалечава Шенген да го гледаме „през крив макарон”, подчерта той. За нас особен проблем в националната сигурност е създаването на разделителни линии в обществото, каза още Йордан Цонев. Езикът на националистите, който ГЕРБ много упорито повтаря и подкрепя, създава напрежение между различните етноси и религии, подчерта той. Цонев даде за пример гласуваното от Общинския съвет в Стара Загора, където ГЕРБ има пълно мнозинство, решение, с което премахна арабските имена топоними на различни местности. „Задава се въпросът, след като в България над 10% от населението са мюсюлмани, след като има толкова много етнически турци, след като има хора с имена Ахмед, защо да няма Ахмед баир или Мехмед чешма. Това тях ги обижда. Те питат: Нашето име неблагозвучно ли е, ние не сме ли български граждани?”, отбеляза Цонев. „Хората питат, не им е безразлично това, което става”, категоричен беше той. „Да не уйдисваме на акъла на една шепа патриоти на маса да правят глупости”, призова Цонев. Според него управлението заслужава всеки вот по всяка тема. „ГЕРБ управлява вече три мандата с аритметични мнозинства. Аритметичните мнозинства водят до незавършени мандати, и този  ще завърши така”, прогнозира депутатът от ДПС. „ГЕРБ не намират смелост, когато поемат мандата, да съставят кабинет, който да извърши програмна революция в България, да направи всички реформи, от които хората имат нужда”, смята Цонев.   едоверие е справедлив, можеше да бъде и по рано. Управлението заслужава всеки вот, по всяка една тема.", "date": "2018.06.27", "title": "Йордан Цонев: Националистическите партии са замесени в грандиозен скандал с продажба на българско гражданство"}
{"url": "https://www.faktor.bg/bg/articles/targovskata-voyna-mezhdu-sasht-i-es-eskalira", "text": "Администрацията на американския президент Доналд Тръмп остро разкритикува Европейския съюз за вносните мита, обявени в отговор на въведеното от Вашингтон облагане на вноса на стомана и алуминий, обвинявайки Брюксел в \"лицемерна\" и \"изкривена\" употреба на правилата на Световната търговска организация (СТО), предаде \"Франс прес\", цитирана от БТА. Постоянният търговски представител на САЩ Робърт Лайтхайзър заявява в комюнике, че \"ЕС е изработил неоснователна правна теория\", за да оправдае митническото облагане в отговор на американските мита върху стоманата. Той обвинява \"ЕС и други\", сред които Китай, че \"изкривяват правилата на СТО, за да означават това, което им харесва, когато им харесва\". С въведените наскоро мита ЕС и Китай \"игнорират правилата на СТО, когато им е удобно\", подчертава Лайтхайзър. Американската администрация е на мнение, че ответните мерки на търговските им партньори са неоправдани, тъй като Съединените щати имат едностранното право да защитават стоманодобивната си промишленост \"в името на националната сигурност\", отбелязва търговският представител. В заключение той предупреждава, че \"САЩ ще вземат подходящи мерки, за да защитят интересите си\". Президентът Доналд Тръмп вече размаха заплахата да обложи с мита вноса на европейски автомобили и предупреди, че може може да въведе мита за стоки от Китай на потенциална стойност 400 милиарда долара. След като Вашингтон въведе мита от 25 процента за вноса на стомана и 10 процента за вноса на алуминий, ЕС отговори, като наложи в петък мита върху американски стоки за 3.2 милиарда долара, включително за мотоциклети, бърбън и джинси. В комюникето си Лайтхайзър обвинява европейските ответни мерки, че са \"замислени, за да накажат американските компании и техните работници\". Съобщението беше разпространено, след като прочутият производител на мотоциклети \"Харли-Дейвидсън\" (Harley-Davidson) обяви, че ще премести производството си извън САЩ, за да избегне митата за внасяните в Европа мотоциклети (около 17 на сто от продажбите му). В отговор Тръмп гръмко заяви, че \"Харли-Дейвидсън\" \"не може да се произвежда в друга страна. Никога!\", като заплаши да наложи мита на компанията, ако премести производството си извън САЩ.", "date": "2018.06.27", "title": "Търговската война между САЩ и ЕС ескалира"}
{"url": "https://www.faktor.bg/bg/articles/silna-burya-pomete-plazha-v-pomorie", "text": "Силната буря удари плажа в Крайморие снощи, предава Флагман.бг. Мощният вятър е бил с над 100 км/час. Стихията е съсипала цялата плажна ивица, разкъсани са шапките на над 80 чадъра, разпорени са и паната на шатрите.  „Има около 40 счупени шезлонга и 30 чадъра. Над 150 чадъра пък са съборени от вятъра. Още тази сутрин сме започнали работа по възстановяването на щетите“, каза за Флагман.бг концесионерът на плажа в Крайморие Николай Димитров.  Той добави още, че снощи се е наложило двама спасители и медицинският екип да останат на плажната алея до 19:30 часа, тъй като по ивицата все още имало туристи, които си правели селфи снимки на фона на черните облаци.", "date": "2018.06.27", "title": "Силна буря помете плажа в Крайморие, потроши чадъри и шезлонги"}
{"url": "https://www.faktor.bg/bg/articles/pak-davat-na-kontsesiya-letishte-sofiya", "text": "Кабинетът одобри на днешното си заседание решението на министъра на транспорта, информационните технологии и съобщенията за откриване на процедура за определяне на концесионер на летище София, съобщава Inews. С това на министъра се утвърждава обявлението за откриване на процедурата и документацията за концесията.", "date": "2018.06.27", "title": "Пак дават на концесия летище „София“"}
{"url": "https://www.faktor.bg/bg/articles/ikonomika/turizam/kzp-digitalniyat-turist-organizira-patuvaneto-prez-smartfona", "text": "\"На преден план все повече се откроява фигурата на съвременния, т.нар. дигитален турист. Той принадлежи на поколението, което е израснало с компютърните технологии, не може без своя смартфон и абсолютно всичко върши по този начин\", коментира Константин Райков, член на Комисията за защита на потребителите (КЗП) пред БНР. \"Това е човек на възраст докъм 30 години, който има възможност да пътува, компютърните технологии са неговото второ „аз” и само с един телефон е в състояние да извърши всичко необходимо за организирането на едно пътуване. В петък приключва работа – малко по-рано, защото неговата професия е по-свободна. Приготвя си багажа, тръгва към летището, по пътя до там проверява какви полети има last minute на устройваща го цена, за две-три минути от няколко дестинации вижда къде ще има интересни събития около исторически или културни забележителности, реликви, дори атракции с приключенски  характер и т.н. По този начин избира, купува си билетите онлайн. В седем вечерта, например, е на летището, след няколко часа е в друг град в България или някъде по света. Докато е чакал на аерогарата, в платформите за настаняване е видял подходящо и изгодно място, ангажирал го е и дори го е платил отново през интернет. След като кацне на летището, взима такси и преди да се настани, отива в ресторант, който пак е избрал чрез различни приложения за смартфон. Вечерта се наспива бързо за 4-5-6 часа и сутринта тръгва по планини, морета, да кара сърф или ски, да види някоя друга крепост, да се изкатери на върха на някоя кула\", очерта Райков профила на днешния дигитален турист. Според Константин Райков \"дигиталният турист\" е голямо предизвикателство за бизнеса, тъй като той по-скоро гледа съотношението цена-качество на предлаганите услуги, които дори невинаги са предоставяни от търговци, а в някои случаи и от физически лица.  По думите му този турист може да пътува споделено с някой друг до Варна или Бургас. Или да се настани в едно място заедно с двама или трима други непознати. Затова трябва да са ясни психиката на желанията на такъв тип хора, за да може бизнесът да ги посрещне адекватно. Райков счита, че не по-малко предизвикателство този нов тип турист е и за контролните органи и дори законодателните институции. \"Споделената икономика, която е в същността на всичко това, все още задава въпроси на държавните мъже, на политиците, дали да се регулира или – не, какви са положителните страни и недостатъците за останалите в бизнеса, за туристите? Рано или късно ще има някаква регулация. Тя по-скоро ще цели гарантиране качеството и безопасността на предоставяните по този начин услуги, защото това е най-важното по отношение защитата на един турист или потребител\", подчерта Константин Райков.   Когато, обаче представители на бизнеса не са били достатъчно ясни, честни и лоялни към свой клиент при отправянето на оферта, той има право да потърси правата си – първо пред търговеца, след това необходимост и чрез контролните органи.", "date": "2018.06.27", "title": "КЗП: \"Дигиталният турист\" организира пътуването през смартфона"}
{"url": "https://www.faktor.bg/bg/articles/perata-obyavi-che-trima-dushi-sa-strelyali-po-nego", "text": "Трима души изскочили от храстите и стреляли вчера вечерта по Петър Низамов – Перата. Те му извикали: \"Стой, полиция!\". Последвали изстрели с пистолет.  Това обяснил самият Низамов пред разследващите. Перата бе прострелян снощи в Бургас – има две огнестрелни рани в краката. Това се случило, докато вървял към жилищен блок в квартал „Изгрев”. Патрулиращи в района полицаи чули гърмежи и викове за помощ. Те откарали пострадалия в спешното отделение на бургаската болница. На мястото на инцидента са намерени 4 гилзи. Търсят се свидетели. Работи се по различни версии, като всъщност към момента няма водеща. Проверяват се версии, свързани с бизнес отношения, както и с личностни и битови мотиви\", коментира Цветелина Рандева, говорител на МВР-Бургас.  Журналистът Стоян Тончев, който е бил с Перата в първите часове след стрелбата срещу него, разказа, че нападателите първо стреляли в телефона му, за да не може да се обади.  \"Срещу него са били изстреляни осем куршума, които са минали през тялото му, като два са заседнали в него\", твърди Тончев.  \"По наша информация това не са професионалисти, защото иначе щяха да го убият\", допълни той.  Низамов стана известен след т.нар. граждански арести на мигранти по границата. Прокуратурата повдигна обвинение срещу него, но съдът го оправда. Перата е обвиняем и за нападение на журналист по време на протестите в Асеновград.", "date": "2018.06.27", "title": "Версията на Перата: Трима души изскочиха от храстите, извикаха: \"Стой, полиция!\" и стреляха"}
{"url": "https://www.faktor.bg/bg/articles/malniya-izpepeli-kashta-v-kranevo", "text": "Мълния изпепели тази нощ покрив на вила във вилна зона Изгрев. Сигналът за горяща покривна конструкция на улица „Осма” е подаден в 0,05 ч. в участък Кранево. Веднага реагират две коли на пожарната, от Кранево и Балчик, които успяват да потушат огъня към 4 часа сутринта. Засегната е част от покъщнината. Собственикът Костадин Тенчев каза, че въпреки проливния дъжд огънят е пламнал за секунди. По това време той гледал мачовете от световното и по чудо е останал незасегнат от природното бедствие. Сградата няма гръмоотвод и застраховка. Щетите са за хиляди левове, всички уреди са изгорели. По думите на Тенчев целият вилен район е бил осеян от мълнии, срещу които човекът е безсилен.", "date": "2018.06.27", "title": "Мълния уцели къща в Кранево, сградата пламнала за секунди"}
{"url": "https://www.faktor.bg/bg/articles/mazh-ot-targovishtko-probode-smartonosno-zhena-si-v-sartseto", "text": "32-годишна жена е убита от мъжа си в село Макариополско. Това съобщиха от ОДМВР - Търговище. Убийството е станало на 26 юни 2018 г. около 22.16 часа в къща в село Макариополско, община Търговище. 40-годишен мъж с инициали Х.М. от село Трапище, община Лозница, е нанесъл с нож прободна рана в областта на сърцето на 32-годишна жена, също от село Трапище, с която живеели на семейни начала. В резултат жената е починала. Извършен е оглед на местопроизшествието от оперативно-следствена група. Трупът на жената е откаран в МБАЛ - Търговище за аутопсия. В РУ - Търговище продължават процесуално-следствените действия по документиране на престъплението. Около два часа след получаване на сигнала за престъпното деяние Х.М. е установен от полицейски служители в друга къща в с. Макариополско и е задържан в РУ - Търговище за срок до 24 часа. По случая е започнато досъдебно производство по чл. 115 от Наказателния кодекс по описа на РУ - Търговище. Действията по разследването се извършват под ръководството на прокурор от Окръжна прокуратура - Търговище.", "date": "2018.06.27", "title": "Мъж от Търговищко прободе смъртоносно жена си в сърцето"}
{"url": "https://www.faktor.bg/bg/articles/arestuvaha-opasen-ubiem-v-sofiya-ubil-i-razchlenil-bashta-si", "text": "Спецслужители на МВР арестуваха особено опасния убиец Любомир Ечев преди няколко часа.  Главорезът бил закопчан при обход между общините Самоков и Ихтиман. Престъпникът успяваше да се скрие в продължителен период от време, но полицаите са влезли в дирите му и са го закопчали, пише блиц.бг. По време на задържането му Ечев е бил толкова изненадан, че не е успял да окаже съпротива. Любомир Ечев уби баща си,  като го посече 13 пъти със секач за бетон в село Живково през ноември 2016 г. Четири експертизи доказали, че той е вменяем и може да носи отговорност за деянията си, въпреки че адвокатите му пробваха да го измъкнат от решетките с точно обратната версия.  След убийството, мъжът първо опитал да скрие трупа и да  избяга, но след залавянето направил самопризнания. Очаква се Ечев отново да бъде заключен в килия на Следствения арест.", "date": "2018.06.27", "title": "Арестуваха опасен убиец в София - убил и разчленил баща си"}
{"url": "https://www.faktor.bg/bg/articles/pravitelstvoto-otpusna-150-000-lv-za-bolgradskata-gimnaziya-v-ukrayna", "text": "150 хиляди лeва се предоставят като безвъзмездна финансова помощ на Болградската гимназия \"Г. С. Раковски\", гр. Болград. Одеска област, Украйна, съобщиха от правителствената пресслужба. През 2018 г. се навършват 160 години от основаването на първото българско средно училище, изградено с труда и средствата на нашите сънародници в Бесарабия. Инициативата за създаването му е подета през януари 1858 година от делегация на българските колонии, която представя в столицата Яш на Молдавската държава подписка за откриване на училището пред държавния глава на княжеството - Никола Богориди, внук на големия български възрожденец Софроний Врачански. На 28 юни 1858 г. княз Богориди издава указ за създаването на Бълградско централно училище, който подробно урежда неговия статут, финансиране и управление. Съдействие оказва и българският революционер и възрожденец Георги Раковски, който по това време се намира в Яш и лично се познава с княза. По волята на учредителите преподаването на учебните дисциплини се е извършвало на български език. Гимназията дава едни от първите политически, културни и просветни дейци на България - Ангел Кънчев, Олимпи Панов, Александър Малинов, академик Александър Теодоров-Балан и други, които посвещават своя интелект, сили и опит за възраждането на освободена България. Съвременната история на гимназията води начало си от 1993 г., когато Болградското средно общообразователно училище № 1 става Болградска гимназия, а от 1999 г. Болградската гимназия носи името на Георги С. Раковски. През 2001 г. между Украйна и България е подписан специален Протокол за историческата Болградска гимназия. Училището е едно от най-престижните учебни заведение в Южна Украйна, където задълбочено се изучава български език и литература, история и култура на българския народ, оказвайки огромно значение за цялата българска диаспора. Днес в гимназията се обучават около 350 ученици от I до XI клас. Всички те изучават български език, а в X и XI клас - българска литература. Учебните програми по български език са утвърдени от Министерството на образованието и науката на Украйна. Подкрепата, която българската държава ще окаже на Болградската гимназия във връзка с юбилея, ще бъде израз на последователна и целенасочена политика за съхраняване на българския език и на националната идентичност на българската общност в Украйна. Този акт ще доведе до положителен отзвук сред нашите сънародници, които свързват своята съдба с историята на гимназията.", "date": "2018.06.27", "title": "Правителството отпусна 150 000 лв. за Болградската гимназия в Украйна"}
{"url": "https://www.faktor.bg/bg/articles/obshtestvo/zakon-i-red/dvama-maskirani-obraha-benzinostantsiya-v-lyaskovets", "text": "Служители на полицейското управление в Горна Оряховица разследват грабеж от бензиностанция в град Лясковец. Сигнал за случая е получен вчера в 03:27 ч., информира Нова телевизия. По данни на тъжителя в бензиностанцията са влезли двама маскирани, като единият му е нанесъл побой, а другият е влязъл в незаключен склад и е задигнал оборотните пари, които възлизали на 2 200 лв. На местопроизшествието е извършен оглед. По случая е започнато досъдебно производство.", "date": "2018.06.27", "title": "Двама маскирани обраха бензиностанция в Лясковец"}
{"url": "https://www.faktor.bg/bg/articles/okrazhna-prokuratura-burgas-nishti-strelbata-sreshtu-perata", "text": "Под надзора и ръководството на Окръжна прокуратура – Бургас се провежда досъдебно производство за това, че на 26 юни (около 22:00 ч.) в гр. Бургас, ж.к. „Изгрев“, пред блок 41А, е направен опит умишлено да бъде умъртвен Петър Низамов – престъпление по чл.115, вр.чл.18 от НК. По случая е назначена съдебно-медицинска експертиза, която да установи вида и степента на телесните увреждания на пострадалото лице. Назначена е и балистична експертиза, която да определи вида на оръжието, с което е извършено противоправното деяние. Извършват се разпит на свидетели и огледи на местопрестъплението. Към момента по случая няма привлечени към наказателна отговорност обвиняеми лица. l", "date": "2018.06.27", "title": "Окръжна прокуратура – Бургас нищи стрелбата срещу Перата"}
{"url": "https://www.faktor.bg/bg/articles/obshtestvo/zakon-i-red/desislava-ivancheva-ostava-v-sada", "text": "Временно отстранената от кметския пост на столичния район \"Младост\" Десислава Иванчева остава в ареста. Това реши Специализираният наказателен съд в сряда, съобщи Нова телевизия. Малко повече от два месеца след показния ѝ арест в центъра на София, Иванчева поиска от магистратите по-лека мярка за неотклонение. Причината е влошеното здравословно състояние на Иванчева, която заедно с другата задържана по корупционната афера в Община \"Младост\" – бившата заместник-кметица Биляна Петрова, от няколко дни е в болницата на затвора. Иванчева е под стража от 17 април по обвинение, че с уволнената в съдебната зала преди време Биляна Петрова и бившия районен кмет на „Младост\" Петко Дюлгеров са принудили бизнесменът Александър Ваклин да им даде 70 000 евро, за да получи разрешение за строеж в квартала.", "date": "2018.06.27", "title": "Десислава Иванчева остава в ареста"}
{"url": "https://www.faktor.bg/bg/articles/poreden-udar-za-velikobritaniya-sled-brekzit-letishte-hiytrou-ostava-bez-nay-golemiya-si-operator", "text": "Oпepaтopът нa нaй-гoлямoтo бpитaнcĸo лeтищe - Xийтpoy щe пpeмecти мeждyнapoднaтa cи цeнтpaлa oт Beлиĸoбpитaния зapaди Вrехіt.  Иcпaнcĸaтa ĸoмпaния Fеrrоvіаl глaвния cи oфиc в Aмcтepдaм, тъй ĸaтo тpябвa дa cпaзвa зaĸoнoдaтeлcтвoтo нa EC, cлeд ĸaтo Oбeдинeнoтo ĸpaлcтвo нaпycнe EC, пише Мъни бг. B мoмeнтa ĸoмпaниятa yпpaвлявa oпepaциитe cи в CAЩ, Kaнaдa, Πoлшa и Beлиĸoбpитaния oт Oĸcфopд. Fеrrоvіаl e нaй-гoлeмият aĸциoнep в Xийтpoy c дял oт 25%, ĸaтo пpитeжaвa и лeтищaтa в Aбъpдийн, Глaзгoy и Cayтxямптън нa Ocтpoвa.    \"Πpичинaтa зa тoзи xoд e дa ce зaпaзят мeждyнapoднитe ĸoмпaнии нa гpyпaтa в paмĸитe нa зaĸoнoдaтeлcтвoтo нa EC\", cъoбщи гoвopитeл нa лeтищния oпepaтop. Fеrrоvіаl ce пpeмecти в Oĸcфopд caмo пpeди 3 гoдини, в бившaтa цeнтpaлa нa cтpoитeлнaтa гpyпa Аmеу, ĸoятo ĸyпи пpeз 2004 г. Πpeз пocлeднитe няĸoлĸo дни peдицa ĸoмпaнии изpaзиxa пpитecнeния oтнocнo пocлeдицитe oт Вrехіt. Mинaлaтa ceдмицa eвpoпeйcĸият aвиaциoнeн гигaнт Аіrbuѕ пpeдyпpeди, чe мoжe дa нaпycнe Beлиĸoбpитaния, aĸo cтpaнaтa излeзe oт eдинния пaзap и митничecĸия cъюз нa EC бeз пpexoднa cдeлĸa. Hecигypнocттa oĸoлo Вrехіt \"ocyeтявa\" peшeниятa нa гoлeмитe aвтoмoбилни ĸoмпaнии дa влoжaт пoвeчe пapи в бpитaнcĸитe фaбpиĸи, зaявиxa oт Дpyжecтвoтo нa пpoизвoдитeлитe и тъpгoвцитe нa aвтoмoбили. Бpaншoвaтa opгaнизaция нaпpaви тoвa изявлeниe, cлeд ĸaтo cтaнa яcнo, чe пpeз пъpвaтa пoлoвинa нa гoдинaтa инвecтициитe в бpитaнcĸaтa aвтoмoбилнa индycтpия ca cпaднaли дo нaй-ниcĸoтo cи нивo oт финaнcoвaтa ĸpизa.", "date": "2018.06.27", "title": "Пореден удар за Великобритания след Брекзит: Летище \"Хийтроу\" остава без най-големия си оператор"}
{"url": "https://www.faktor.bg/bg/articles/ti-da-vidish-rusnak-stana-prezident-na-parvata-izvanzemna-darzhava", "text": "Имате чувството, че светът отива по дяволите? Искате да се махнете от всичко? Ето го решението – станете гражданин на нацията Асгардия и стискайте палци тя да спази обещанието си да колонизира Луната.   Асгардия беше основана само преди 20 месеца и вече има над 200 000 граждани, конституция и избран парламент. Има си и лидер – Игор Ашурбейли, който преди ден встъпи в длъжност като президент, съобщава „Ройтерс“.   Първата извънземна държава има и големи амбиции – да достигне население от 150 млн. души за 10 години, да построи „космически ковчези“ с изкуствена гравитация в открития космос, където хората да могат да живеят за постоянно.    „Този ден със сигурност ще бъде записан в аналите на най-великите събития в историята на човечеството“, заяви Ашурбейли пред стотици хора в двореца Хофбург във Виена.   „Вече имаме създадени всички устои на правителство. Следователно мога да обявя с увереност, че Асгардия – първата космическа нация на обединеното човечество, се роди“, каза Ашурбейли, който е руски инженер, компютърен специалист и бизнесмен.    Асгардия – наречена на небесния град Асгард от северната митология, твърди, че жителите ѝ в момента населяват над 200 държави – повече, отколкото са официално признатите от ООН. Получаването на гражданство онлайн е безплатно.   Целта ѝ е да привлече двата процента от световното население, които са „най-креативни“. Възможно е да се наложи желаещите да преминават през тестове за интелигентност.   Ашурбейли посочи, че възнамерява да построи сателити, които да предоставят интернет връзка по целия свят до 7 години, космически „ковчези“ – от 10 до 15 години, и накрая, в срок от 25 години, да се установи постоянна колония на Луната.   Асгардците в момента плащат годишен членски внос от 100 евро.  „Държавата“ планира да събира данъци върху личните приходи и печалбата от бизнес. Обещават, че ще ги държат много ниски.   „На този ранен етап от развитието на асгардската нация аз съм основният отговорен за нейното финансиране, заедно с няколко други дарители, които са жители на Асгардия“, обясни руският бизнесмен.", "date": "2018.06.27", "title": "Учудени ли сте: Руснак стана президент на първата извънземна държава!"}
{"url": "https://www.faktor.bg/bg/articles/osadiha-sapruga-na-slobodan-miloshevich-na-1-godina-zatvor", "text": "Бившият председател на „Югославската левица“ и съпруга на бившия президент на Югославия Слободан Милошевич Миряна Маркович е осъдена задочно на година затвор от съда в Белград заради влияние върху членовете на правителствената комисия за извършване на незаконно отпускане на държавни жилища през 2000 г., предава Радио „Свободна Европа“ в своята македонска редакция. Една година затвор получиха и бившият секретар на правителството на Сърбия, Живка Кнежевич и тогавашния директор на „Дипос“ Милош Лончар за злоупотреба със служебно положение. Маркович е осъдена, защото е насърчавала двамата да извършат престъплението. Маркович от 2005 г. е в Русия заедно със сина си Марко Милошевич, който получи политическо убежище след падането на Слободан Милошевич.", "date": "2018.06.27", "title": "Осъдиха съпруга на Слободан Милошевич на 1 година затвор"}
{"url": "https://www.faktor.bg/bg/articles/novini/balgariya/ediniyat-ot-bratya-dinevi-predlozhen-za-orden-stara-planina", "text": "Известният строителен предприемач Йордан Динев е бил предложен от правителството за орден „Стара планина” – първа степен, съобщиха от правителствената пресслужба. Според МС той заслужава отличието заради „заслугите му за запазване и популяризиране на най-добрите традиции на Българската армия и Българската православна църква”. „Офицер от резерва Йордан Динев подпомага изграждането на монументи, паметни плочи и барелефи, посветени на българската бойна слава и на воинската чест. Допринася за изграждането на четири православни храма, помага на десетки църкви, превърнали се в действени духовни средища”, пишат от „Дондуков” 1 и припомнят, че Динев е бил награждаван от военното министерство с отличия за дейностите си. Йордан и Динко Диневи са известни не толкова с благотворителната си дейност, колкото с различните си проекти в хотелиерския и яхтения бизнес, а също и с участието си в местната политика чрез една от т.нар „бизнес партии” – МОРЕ, чиито опоненти твърдяха, че е дала на братята властта в Община Несебър. През 2010 г. прокуратурата започна разследване на сделка, с която фирмата на Диневи „Венид Яхт” се оказа собственост първо на техен съдружник, а след това – на безимотен мъж.", "date": "2018.06.27", "title": "Единият от братя Диневи – предложен за орден \"Стара планина\""}
{"url": "https://www.faktor.bg/bg/articles/ministerskiyat-savet-vazlozhi-na-temenuzhka-petkova-da-kopae-za-aets-belene", "text": "Министерският съвет възложи на Теменужка Петкова да \"копае\" за АЕЦ „Белене“, образно казано. Да търси начин за реализацията му, което звучи абсурдно.   Министерският съвет отмени Решение №250 от 2012 г. за отмяна на Решение №259 от 2005 г. за определяне на енергиен обект „Ядрена централа на площадка „Белене“ като обект с национално значение и на Решение №260 на Министерския съвет от 2005 г. за изграждане на ядрена централа на площадка „Белене“. Днешният акт на правителството е изготвен във връзка с взетото на 07.06.2018 г. от Народното събрание на Република България решение за възобновяване на действията по търсенето на възможности за изграждане на АЕЦ „Белене“ съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите за проекта АЕЦ „Белене“ в отделно проектно дружество. Това съобщиха от правителствената информационна служба. Министерският съвет възложи на министъра на енергетиката да възобнови действията по търсене на възможности за изграждане на АЕЦ „Белене“ съвместно със стратегически инвеститор, на пазарен принцип (без договори за задължително изкупуване на енергията, без преференциални цени, без договори за разлика, без корпоративни гаранции и/или други непазарни механизми за гарантиране на инвестицията) и без предоставяне на държавна гаранция, чрез отделяне на активите и пасивите за проекта в отделно проектно дружество. Очаква се енергийният министър да организира, координира и контролира провеждането на преговори с потенциални инвеститори и производители на оборудване. Министърът следва да разработи процедура за избор на стратегически инвеститор и да предложи възможности за структурирането на проекта в срок до 31.10.2018 г., както и периодично да информира Министерския съвет и Народното събрание за предприетите действия и конкретните резултати от преговорите.", "date": "2018.06.27", "title": "Министерският съвет възложи на Теменужка Петкова да \"копае\" за АЕЦ „Белене“"}
{"url": "https://www.faktor.bg/bg/articles/novini/svyat/liderat-na-enp-zhozef-dol-nadyavam-se-do-koleda-da-ima-reshenie-za-problema-s-imigrantite", "text": "\"Надявам се, че до Коледа ще има решение на проблема с нелегалната имиграция в Европейския съюз\", прогнозира председателят на Европейската народна партия Жозеф Дол.   Според него, решението на проблема засяга всичките 28 държави от ЕС.  \"Не съществува друг начин за разрешаването на този проблем\", заяви Дол, който коментира, че не може само няколко страни от ЕС да приемат хора, търсещи убежище. Лидерът на ЕНП посочи, че се разглежда вариант за засилване на мисията на граничната служба на ЕС – Фронтекс в Гърция и Италия.", "date": "2018.06.27", "title": "Лидерът на ЕНП Жозеф Дол: Надявам се до Коледа да има решение за проблема с имигрантите"}
{"url": "https://www.faktor.bg/bg/articles/aleksandar-paunov-predupredih-korneliya-che-spas-panchev-e-politicheski-broker", "text": "\"Още преди година и половина направих анализ на коалиционната политика и в него подчертах, че Спас Панчев е политически брокер. Особено това важи на местните избори.  Направих предложение  той да не бъде включван в коалицията, но въпреки това БСП в лицето на Корнелия Нинова направи точно обратното. И сега се вижда, че това е груба политическа грешка!\" Това заяви пред журналисти депутатът от левицата Александър Паунов.  \" Той прави местни коалиции, обикновено с партиите от десния спектър. Става така, че неговите съветници гласуват много пъти срещу левицата и кметовете на БСП и в полза на ГЕРБ. Това показва, че той има слабост към десните партии. Нищо чудно сега Панчев да гласува в парламента заедно с ГЕРБ\", предположи обиденият Паунов.", "date": "2018.06.27", "title": "Александър Паунов: Предупредих Корнелия, че Спас Панчев е политически брокер"}
{"url": "https://www.faktor.bg/bg/articles/biser-petkov-nay-rano-parite-za-horata-s-uvrezhdaniya-mogat-da-badat-otdeleni-za-sledvashtiya-byudzhet-za-2019-godina", "text": "В рамките на тази финансова година трудно може да се осигури ресурс за лична помощ за хората с увреждания. Най-рано парите могат да бъдат отделени за следващия бюджет за 2019 година. Това обяви министърът на труда и социалната политика Бисер Петков пред журналисти след заседението на Министерския съвет. Той обяви, че продължава диалога с всички представители на хората с увреждания, включително и с майките на деца с увреждания. Разговорите се водят по две линии - по законопроекта за личната помощ на Мая Манолова, както и по законопроектите за социални услуги и за хората с увреждания. \"Работи се и по ново законодателство\", увери министър Петков. \"За мое съжаление протестите, мълчаливите протести, както те ги определят, продължават вероятно и сега навън, като това, което министерството прави, и аз лично като министър, е да водим един интензивен диалог с представители на майките на деца и на лица с увреждания, за да постигнем съгласие\", коментира социалният министър. Петков потвърди, че има няколко варианта за финансовата стойност на мерките за лична помощ, поискани от майките. Най-евтиният вариант ще изисква 100 милиона лева допълнително. Финансовите разчети са предоставени на министър Владислав Горанов и на премиера. \"Много е трудно да се направи точен разчет. Всички, с които коментирах, изразиха мнение, че трябва някакъв пилотиращ етап, за да може да се установи наистина колко хора с увреждания ще ползват тази лична помощ, какъв ще бъде разходът, но това е ясно, че този разход, обвързан с минималната работна заплата, при заложените темпове на нарастване на минималната работна заплата, ще расте чувствително\", Бисер Петков.", "date": "2018.06.27", "title": "Бисер Петков: Най-рано парите за хората с увреждания могат да бъдат отделени за следващия бюджет за 2019 година"}
{"url": "https://www.faktor.bg/bg/articles/zmiyskiya-ostrov-na-borisov-vse-oshte-se-prodava", "text": "Пълна лъжа е \"новината\", че вашият премиер го е купил, заяви собственикът на агенцията - продавач Серетис пред в. \"24 часа\". Става въпрос за прословутия остров, за който обявиха, че е собственост на Бойко Борисов. Той пък заяви, че ще подаде оставка, ако е вярно, че го е купил.  Остров Фидониси (в превод \"Змийски остров\"), приписан като собственост на премиера Бойко Борисов, все още се продава, съобщи за \"24 часа\" собственикът на гръцката агенция за недвижими имоти г-н Антонис Серетис. Обявата за неговата продажба може да се види на сайта на агенцията. Цената е 3 800 000 евро. Собствениците са трима гърци.", "date": "2018.06.27", "title": "\"Змийския остров на Борисов\" все още се продава за 3.8 млн. евро"}
{"url": "https://www.faktor.bg/bg/articles/tsvetanov-se-sreshtna-sas-zam-direktora-na-direktsiya-evropa-v-britanskoto-mvr-rob-dzhouns", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна със заместник-директора на Дирекция „Европа“ в Министерство на вътрешните работи на Великобритания Роб Джоунс. Това се случи в Лондон, където Цветан Цветанов ще участва в кръгла маса на Европейската лидерска мрежа, посветена на сигурността на Западните Балкани. Цветанов и Джоунс обсъдиха значимостта на Западните Балкани за сигурността на Европа. Двамата се обединиха около мнението, че Европа трябва да има силно и приобщаващо присъствие в региона, за да предотврати политически и ценностен вакуум, от който могат да се възползват трети страни за повишаване на своето влияние. В рамките на разговора Роб Джоунс отбеляза, че срещата на Берлинския процес за Западните Балкани, която ще се проведе в Лондон след две седмици, би могла да постигне успех като надгради постигнатото на Срещата на върха между ЕС и Западните Балкани в София. „България е изключително важен фактор за сигурността в региона, особено като посредник за засилване на сътрудничеството между правоохранителните служби на страните-членки и държавите от региона“, каза Джоунс.  Той също така подчерта ключовото и изключително ползотворно двустранно сътрудничество между България и Великобритания по въпросите на сигурността, включително и на оперативно ниво, където е изградено пълно доверие. На свой ред Цветан Цветанов отбеляза, че България ще продължи да работи за европейската перспектива на региона и особено за сътрудничеството в сектор „Сигурност“.", "date": "2018.06.27", "title": "Цветанов се срещна със зам.-директора на Дирекция „Европа“ в британското МВР  Роб Джоунс"}
{"url": "https://www.faktor.bg/bg/articles/maya-manolova-svika-poredno-obsazhdane-na-noviya-zakon-za-lichnata-pomosht", "text": "Омбудсманът Мая Манолова свиква ново обществено обсъждане на проектозакона за личната помощ. Заради поправките в него и досега продължава протеста на майки на деца с увреждания под мотото \"Системата ни убива\". На срещата са поканени социалният и финансовият министър - Бисер Петков и Владислав Горанов, представители на неправителствения сектор, синдикатите и майките, организиращи протеста. Конференцията беше съпътствана от протест на майки на деца с увреждания, които се събраха пред входа до НДК. Омбудсманът Мая Манолова планира да внесе своя законопроект в Народното събрание, така че при желание, народните представители могат да го припознаят.", "date": "2018.06.27", "title": "Мая Манолова свика поредно обсъждане на новия закон за личната помощ"}
{"url": "https://www.faktor.bg/bg/articles/katastrofa-mezhdu-troley-i-avtobus-v-sofiya-ima-postradali", "text": "Сигнал за пътен инцидент е подаден тази сутрин, около 6.30 часа, съобщиха от пресцентъра на МВР. По първоначални данни на булевард „Сливница“ и ул. „Г.С.Раковски“ е станал пътен инцидент между тролей на градския транспорт и автобус. Няма данни за сериозно пострадали, жена е транспортирана в болнично заведение за преглед. На място е извършен оглед. Работата по установяване на причините за инцидента продължават.", "date": "2018.06.27", "title": "Катастрофа между тролей и автобус в София, има пострадали"}
{"url": "https://www.faktor.bg/bg/articles/vtori-den-na-protesti-izlizat-malkite-targovtsi-na-goriva", "text": "Втори ден собственици на малки бензиностанции излизат на национален протест, този път пред Министерския съвет. Недоволството им е срещу проектозакона за търговията с горива и нефтопродукти. Недоволството им е срещу проектозакона за търговията с горива и нефтопродукти. Според тях този закон ще доведе до фалит близо 400 малки бензиностанции, които държат 15 на сто от пазара на горива в страната. Малки и средни търговци на горива протестираха в столицата. Стотици цистерни преминаха по Околовръстния път на София. Стотици цистерни преминаха по Ок... Според текстовете малките обекти са приравнени с големите вериги с гаранции от 200 до 500 000 лв. и уставен капитал от 3 млн. лв. Законът ще лиши малките населени места от бензиностанции и ще доведе до поскъпване на горивата, смятат от бранша.", "date": "2018.06.27", "title": "Втори ден на протести на малките търговци на горива пред Министерски съвет"}
{"url": "https://www.faktor.bg/bg/articles/valentin-radev-edin-kurshum-e-uluchil-petar-nizamov-drugite-sa-minali-pokray-nego", "text": "Петър Низамов не е тежко ранен, има един куршум в него, другите са минали покрай него. Няма тежки наранявания, извън опасност за живота е. Това съобщи пред БНТ министърът на вътрешните работи Валентин Радев относно снощната престрелка в Бургас, където Петър Низамов - Перата пострада. Министърът коментира и случая с избягалия арестант в Пловдив. \"Съществен пропуск на пловдивските полицейски служители е избягалият вчера затворник. Ще направим проверка какво точно се е случило. Последните 5 избягали затворници са хванати. Това са единични случай, аз като министър се опитвам да гледам тенденцията. Да, те са факт, но трябва да помислим повече ли са, по-малко ли са от преди\", коментира Радев последните случаи за избягали затворници. Като грешка на полицията определи министърът случая на побои в Ботевград. \"Какво са направили тези, които са вдигали шума, ще се види тепърва. Но не са премерени силите, трябва да внимаваме какво правим. Казах им: \"Много добре трябва да знаете границата, вие трябва да сте подготвени, трябва да внимавате\", категоричен е Радев. Той каза, че не са използвали оръжия. \" Ние търсим нашите грешки, а те са непремерено насилие\", разкри той. Относно Владимир Пелов, Радев призна, че не са успели да го опазят. Не успяхме да го хванем, стреляха се един в друг и имаме две жертви. Това е, заяви вътрешният министър.", "date": "2018.06.27", "title": "Валентин Радев: Един куршум е улучил Петър Низамов, другите са минали покрай него"}
{"url": "https://www.faktor.bg/bg/articles/zadarzhaha-zapodozryan-za-zhestoko-ubiystvo-na-balgarin-vav-florida", "text": "От шерифската служба в американския окръг Окалуса в щата Флорида съобщиха, че вече има задържан за жестокото убийство на 29-годишния българин Филип Кирилов. Трупът на младия мъж, който е работил като шофьор за Юбер, е бил открит около 6.30 часа в неделя в колата му, паркирана на бул. \"Санта Роза\" между градчето Дестин и Форт Уолтън Бийч. По данни на полицията, Кирилов е живеел в Дестин. Мотивът за убийството все още е неизвестен. Междувременно съпругата на Филип - Калина Михова, призова за помощ в социалните мрежи, съобщава dir.bg.", "date": "2018.06.27", "title": "Задържаха заподозрян за жестоко убийство на българин във Флорида"}
{"url": "https://www.faktor.bg/bg/articles/kakvo-vreme-shte-ni-servira-mesets-yuli", "text": "Юли месец започва с топлина. Още от петък ниските температури ще изчезнат и на тяхно място ще се установи доста по-топло време, с максимални температури над 25-28 градуса, но следобедните часове ще има превалявания. Това каза климатологът доц. Георги Рачев пред Novini.bg. От 1 до 4 юли ще има много слънце и топлина. След това отново ни очаква един период от 3-4 дни, в които ще има слабо захлаждане и кратковременни валежи. Юли месец се очаква да бъде с нормални температури. От доста време не съм давал прогноза за месеца с нормални температури – а юли е най-топлият месец навсякъде в България, със средномесечни температури между 22 и 25-26 градуса в най-южните райони, заяви доц. Рачев. Валежите ще продължават да бъдат с петнист характер, каквито са летните валежи. Очаква се да бъдат в нормата, малко над нормата се очаква да бъдат в Западна България, а малко по-малко валежи в Източна България, посочи климатологът. Топли вълни ще има, но глобалната прогноза за Балканския полуостров и специално за България е, че няма да има продължителни жеги от порядъка на седмица, на десет дни. Ще има високи температури, при всички случаи юли месец ще отчете близо до 40 градуса, но това ще бъде за сравнително кратък период от време. Повече от седмица не се очаква екстремни прояви на продължително задържане на максималните температури над 35 градуса, каза още доц. Георги Рачев.", "date": "2018.06.27", "title": "Какво време ще ни сервира месец юли?"}
{"url": "https://www.faktor.bg/bg/articles/sotsialniyat-ministar-ostavakata-mi-stoi-na-byuroto-na-premiera", "text": "Моята оставка е депозирана, тя не е оттеглена и от премиера Бойко Борисов зависи дали тя ще бъде приета или не. Тя е депозирана още на 11 юни и не е оттеглена. Това заяви социалният министър Бисер Петков в ефира на Нова ТВ. Социалният министър даде да се разбере, че Министерството на труда и социалната политика води интензивен диалог с протестиращите майки. Обсъждат се и събитията по приключване на Българското председателство на Съвета на ЕС. Той изрази съжаление, че зам.-министърът Росица Димитрова, която бе освободена от длъжността след скандала със скъпи билет бизнес класа, не е част от политическата мозайка в страната, защото по думите му тя е станала жертва на ситуацията.  На въпрос защо й е подписана командировката със самолетен билет в бизнес класа, социалният министър изтъкна, че правото да се използва бизнес класа е регламентирано по наредбата за командировките и специализациите в чужбина. Петков е на мнение, че в такъв случай е по-добре да се изключи това право, тъй като е довело до много скандали.Той не отговори на въпроса кой е следващият заместник-министър, който също пътувал със скъп самолетен билет. Запитан какво би струвал ресурса за личен асистент, социалният министър даде за пример изминалата година, когато за помощ от личен асистент са изплатени 162 млн. лв. Явно това решение не удовлетворява всички майки, тъй като една година след тази помощ, те отново са на протест, посочи социалният министър и добави, че за тази година са осигурени допълнителни 81 млн. лв., с които са се увеличили така наречените интеграционни добавки. Бисер Петков констатира, че въпреки отпуснатите пари това не удовлетворява потребностите на майките и те искат Закон за социалните дейности и Закон за личната помощ. Що се отнася до това защо Законът за личната помощ не е приет,  социалният министър отбеляза, че МТСП е започнало работа по двата законопроекта още преди да започнат да се дискутират. \"Чрез тези два закона въпросът може да бъде регламентиран, без да се създава друг, отделен закон\", надява се той.", "date": "2018.06.27", "title": "Социалният министър: Оставаката ми стои на бюрото на премиера"}
{"url": "https://www.faktor.bg/bg/articles/protestirashtite-mayki-se-sabraha-pred-ndk-predi-nachaloto-na-sabitie-ot-evropredsedatelstvoto", "text": "Майки на деца с увреждания са се събрали на мълчалив протест пред НДК преди началото на събитие в областта на социалната политика, което е от календара на Българското европредседателство на Съвета на ЕС. С днешната проява те искат да заявят, че настояват реално да се говори за хората с увреждания, а \"не властта да се потупва по рамото колко много е направила за хората с увреждания и какви висоти в грижата за тях е постигнала\", каза Кристина Николаева. По думите й вчерашният разговор със социалния министър не е довел до никакъв резултат и от него е станало ясно, че от министерството не са готови на никакви компромиси. Тя посочи, че майките са били готови на вариант да се направи преструктуриране на Агенцията за хората с увреждания, като към нея да се направят териториални структури, за да могат хората с увреждания да излязат от опеката на Агенцията за социално подпомагане /АСП/. Те са били склонни да се помисли за вариант законопроектът за личната помощ да бъде разхвърлян по двата законопроекта - Закон за социалните услуги и Закон за хората с увреждания. След вчерашните разговори, в които е станало ясно, че министерството държи хората с увреждания да останат под опеката на АСП, майките отново са на изходна позиция, че само отделен закон за личната помощ може да реши техните проблеми. На събитието днес се раздава листовка, която прави съпоставка на социалната политика за хората с увреждания в европейските страни и тази в България. В нея се посочва, че в повечето европейски държави има бюджет за личната помощ, който родители или човек с увреждане управлява сам, наема асистент за колкото е необходимо в ежедневието, така че да бъде свободен да излиза, да учи, да работи, въпреки увреждането си, а родителят има избор да наеме асистент за часовете, в които работи и продължава живота си по нормален начин, обучава го сам на спецификите на заболяването на детето с увреждане. В България лична помощ, според майките, няма, а има срочни европрограми, които не обхващат дори половината от нуждаещите се, а обхванатите са на средно 2-3 часа дневно. Според майките това не води до нищо добро, защото родителите на децата с увреждания и самите деца продължават да са затворени вкъщи завинаги. Те припомнят, че месечната помощ скоро беше променена, но само за деца с над 90 на сто увреждане, които са най-много 3500. По-голямата част от децата всъщност са с под 90 на сто увреждане и за тях промени няма, посочват майките в листовката. Те допълват, че на децата с под 70 на сто увреждане е отнето от месечната помощ. По думите им те са най-голямата група - около 26 хиляди и реално с промяната е взето от тях, за да бъде дадено на тези с над 90 на сто увреждания. Хората с увреждания над 18 години не получават дори и една трета от помощта за децата, нямат асистенти, нямат осигурено лечение, а имат единствено 235 лв. - сума, която включва личната помощ и обикновено с нея живеят двама - пълнолетният и майката или друг от семейството, който обгрижва болния, отбелязва БТА.", "date": "2018.06.27", "title": "Протестиращите майки се събраха пред НДК преди началото на събитие от европредседателството"}
{"url": "https://www.faktor.bg/bg/articles/kak-politsiyata-v-balgariya-i-v-amerika-deystva-na-mestoprestaplenieto", "text": "Фасове от цигари с чужди отпечатъци, следи от външни хора, от журналисти, хвърлени работни ръкавици. Всичко това са следи, които могат да бъдат видяни в България при едно местопрестъпление. Това са и факторите, които често могат да провалят едно разследване, ако полицията не осигури достатъчна защита на мястото, където провеждат първоначалните действия. Не една и две акции на МВР са повдигали темата за това как се запазва местопроизшествието и се гарантира, че журналисти, граждани или самите полицаи няма да опорочат него или следите и доказателствата. А това е от ключово значение за качественото разследване. \"Положителната практика в разкриването на криминални престъпления доказва, че едно от най-съществените действия по разследване това е огледът на местопроизшествието. В същото време, за да може да бъде проведен качествено първоначалният оглед, МВР разполага с подзаконови нормативни актове, които регламентират правата и задълженията на служителите, които участват при провеждането на неотложните и първоначални следствени действия и оперативно-издирвателни мероприятия\", заяви доктор Григор Вълков, който е с дългогодишен опит като служител на МВР. Първоначалните полицейски действия се уреждат чрез вътрешни процедури и се изразяват в тактически (практически) действия при реакция на различните видове сигнали и запазване на местопроизшествието. Това се разбира от отговор на вътрешното министерство. МВР обаче не посочва конкретните текстове на процедури. Ведомството насочва към Наказателно-процесуалния кодекс (НПК), позовавайки се на няколко разпоредби от него. Те обаче засягат момента на вече образувано досъдебно производство. Ето една от процедурите във ведомството - тази за незабавно реагиране след сигнал за катастрофа с пострадали. В нея е записано, че оперативният дежурен приема сигнала, като уточнява редица въпроси, свързани с мястото на произшествието, вида превозни средства, брой пострадали и др. След това трябва да информира Спешна помощ и да изпрати най-близкия до мястото на инцидента патрул. Процедурата урежда още някои задължения на дежурния полицай. Вече при пристигане на място патрулът трябва първо да изясни обстановката - броя пострадали и в коя болница са откарани, наличие на опасност от пожар, взрив или от друго естество, докладва на дежурния при нужда от допълнителни сили. Ако шофьорът, причинил катастрофата, е напуснал местопроизшествието, изяснява вероятната посока на оттегляне, вида на автомобила му и информира дежурния. След това установява самоличността на свидетелите и участниците в катастрофата и осигурява присъствието им на мястото, ако не се нуждаят от медицинска помощ. Следващата точка в процедурата е да се установи дали в катастрофата са участвали служители на МВР, военното министерство, дипломати, чуждестранни граждани или такива с неустановена самоличност и ако има, да се докладва на дежурния полицай. Следващата задължителна стъпка е обезопасяване на местопроизшествието. \"Предприема мерки за обезопасяване и запазване на местопроизшествието до идване на дежурната оперативна група - обозначава, обезопасява, запазва следите и огражда периметъра на ПТП\", се казва в процедурата, която продължава с другите първоначални задължения на полицаите. Записани процедури в МВР очевидно има, но дали и колко се спазват се вижда при всеки отделен инцидент, а най-много си проличава пред съда. Защото доказателствата от местопрестъплението и начинът на събирането им са съществена и основна част от всяко едно разследване и от тях зависи дали престъплението ще бъде доказано. Няма закон или друг нормативен акт, според което, ако някой полицай не направи нещо от процедурите, ще бъде наказан. До такава административна мярка може да се стигне само след доказване, че умишлено е допуснато нарушение. Немарливостта в честия случай не води до наказания. (В района, където беше открито тялото на Яна Кръстева, на местопрестъплението, между боклуците, имаше изхвърлни няколко чифта латексови ръкавици и сини калцуни - каквито разследващите използват при огледите на произшествия В САЩ и Англия описаните процедури за обезопасяване на местопроизшествието са по-подробни и в тях изрично са упоменати медиите. След като пристигнат на място, полицаите оказват първо помощ на нуждаещите се и обезпечават своята сигурност, които са най-важните неща. След това полицаите трябва да определят района на местопрестъплението и да го направят недостъпен за всеки освен за оторизираните полицейски и други служители на разследването, както и патолозите. Важното е да запазят целостта на местопрестъплението, така че да не се замърсят доказателствата. Там от изключителна важност е гражданите и представителите на медиите да бъдат държани далеч от окръга на инцидента - не само за да се запази местопрестъплението, но и да бъдат сведени до минимум публично известните подробности за инцидента. Твърде много информация в обществената сфера може да повлияе на резултата от всяко полицейско разследване. Полицията може също така да издигне палатки или да постави брезенти, за да сведе до минимум видимостта към местопрестъплението както на пресата, така и на гражданите. Че осъвременяването на американските процедури за първоначалните полицейски действия е в по-голяма степен от българските, се вижда и от другите им инструкции. Едно от най-важните неща е първият полицейски екип да запомни и документира как е изглеждало всичко, когато са пристигнали. При възможност да запише в бележките си всичко, което трябва да се премести, пренареди или пробие, за да влезе екипът. В инструкциите се казва - полицаите да не забравят възможностите на смартфоните си, напомня им се, че могат да използват функциите на записвачката и камерата за видео и снимки, като се отбелязва, че използването му не трябва да застрашава безопасността на полицаите. Два са видовете периметър, който трябва да осигурят американските полицаи - за ограничаване на заподозрените и за запазване на местопрестъплението. В инструкциите се казва, че техните действия или липсата на такива ще помогнат местопрестъплението да бъде защитено или унищожено. Напомнено им е, че е трудно да се постигне осъдителна присъда без качествени доказателства и затова трябва да се запази мястото на престъплението. Допълва се, че в по-честите случаи използването на полицейска лента може да е достатъчно, като е по-добре първоначално да бъде разгърната на по-голяма площ, която после може да се намали, а не обратното. При по-сериозни инциденти обаче, които обхващат по-широка област, полицията може да блокира пътя, служители да застават на определени точки или дори да използват помощ на други институции. Указанията продължават с това, че полицаите трябва да контролират и записват кой влиза и излиза от местопрестъплението и да се отнасят към събраните данни като към \"класифицирана информация\". В инструкциите им е записано също, че полицията може да създаде охраняем \"вход\" с регистър за отбелязване на преминаващите. Служителите от разследващите органи подписват доклад и на място и може да се наложи да се явят в съдебната зала. Освен това, ако разследващите трябва да се задържат дълго на местопрестъплението, определя им се място за ядене, пиене или пушене. В тази част отново се напомня за медиите - да не бъдат допускани, за да не опорочат мястото на инцидента с всички доказателства.", "date": "2018.06.27", "title": "Как полицията в България и в Америка действа на местопрестъплението"}
{"url": "https://www.faktor.bg/bg/articles/vanshno-sadeystva-na-bedstvashti-balgari-v-gartsiya", "text": "Във връзка с постъпили обаждания от български граждани, изпаднали в бедствена ситуация заради валежите от циклона „Нефели“, в района на Метагици и Ормос Панагиас, Ситония, Генералното консулство в Солун се свърза с оторизираните гръцки власти, за да бъде оказано съдействие на бедстващите сънародници. По всички получени сигнали е реагирано своевременно и нашите сънародници вече са в безопасност, съобщиха от Външно министерство. Според метеорологичните прогнози, лошото време ще се запази до края на седмицата и поради това Главното консулство в Солун препоръчва да се прецени целесъобразността от пътуване в Северна Гърция. В случай на бедствена ситуация местните власти препоръчват да не се излиза от сградите на пребиваване, а при наводнения на първите етажи изпадналите в беда да се качват на по-високите етажи и да очакват помощ. Телефони в случай на бедствени ситуации: Посолство в Атина: дежурен телефони в извънработно време: +30 210 67 48 105, 106, 107 мобилен телефон за спешни случаи: +30 693 70 96 220 Генерално консулство в Солун: дежурен телефон в извънработно време: +30 2310 869 520 Дирекция „Ситуационен център“ в МВнР приема денонощно сигнали на телефон: 02/948-24-04 или имейл: crisis@mfa.bg.", "date": "2018.06.27", "title": "Външно оказа съдействие на бедстващи българи в Гърция"}
{"url": "https://www.faktor.bg/bg/articles/bsp-za-mediynata-sreda-v-balgariya", "text": "БСП няма спиране в желанието си да се прави на опозиция, опитвайки се да яхне и най-малкия скандал, дори когато е провокиран от фалшиви новини. Днес социалистите се заеха да брани свободата на словото от \"политиката на Бойко Борисов\", като взе повод от последните събития в Нова ТВ и сваленото предаване \"Часът на Милен Цветков\" в понеделник вечерта.  \"Поводът за нашата трибунка е нашето тежко безпокойство за медийната ситуация в България и за продължаващите да се натрупват доказателства за това, че в България цензура на практика съществува\", обясни журналистът Александър Симов, който иска да се представи като един от най-активните депутати в редовете на столетницата. Според социалистите медийната среда в България е пряко следствие на водената от Бойко Борисов политика. А по думите на Симов предаването на Цветков е било спряно \"само защото той си е позволил да се занимава с душевния свят и вътрешните терзания на Бойко Борисов покрай новината - фалшива или не, че премиерът си е купил остров\". \"Да, убити журналисти в България няма, слава Богу, но има убити теми. И това се случва пред очите ни. Свободата на словото била отговорност на самите журналисти, казва Борисов - цензурата у нас има политически основания. Пет пари не даваш за свободата на словото и просто гледаш тази тема да ти се разкара от главата. Както много други...\", заяви Симов.   Той изтъкна, че след като прочел становището на Нова тв, в което се обяснява, че предаването на Милен Цветков не отговаряло на етичните и журналистическите стандарти на медията, се запитал как така въпросните стандарти започвали да важат, когато темата е свързана с министър-председателя.  Симов припомни и класациите на \"Репортери без граници\", в които страната ни постоянно пада на по-долно място - до 111-о. Не трябва обаче да бъде забравен и още един факт, свързан с медия близка до БСП. Лидерът на социалистите Корнелия Нинова и членът на Бюрото на партията Кирил Добрев водят дело за обида срещу главния редактор на \"Поглед инфо\" Румен Петков заради негов коментар. Двамата искат общо над 200 хил. лв. от \"Поглед инфо\" заради причинен стрес, безсъние и лошо настроение. В момента за напрежение около партийния вестник на БСП \"Дума\" намекват запознати, заради статия, в която се е появила снимка на Добрев в неподходящ според него контекст, посочва КлубZ. Напрежението преди две седмици довело и до това главната редакторка на изданието Таня Джаджева да излезе в отпуск, твърдят източници от партията.", "date": "2018.06.27", "title": "БСП съдят журналисти, но се обявиха за стожери на свободното слово"}
{"url": "https://www.faktor.bg/bg/articles/pobeda-za-tramp-varhovniyat-sad-ostavi-v-sila-imigratsionniya-ukaz", "text": "Разделеният Върховен съд запази наложената от администрацията на президента на САЩ Доналд Тръмп забрана за допускане на граждани на няколко мюсюлмански държави на американска земя, информират местни медии. С решението се легитимират действията на Тръмп да не допуска граждани на няколко държави на територията на САЩ, посочва news.bg. Петима срещу четирима съдии отхвърлиха решения на по-долна съдебна инстанция, които определиха забраната като незаконна или противоконституционна. Това е голяма победа за американския лидер, който започна битката седмица след встъпването си в длъжност през 2017 г. Решението на Върховния съд е поражение за Хавайските острови и други щати, които оспорваха действията в съда, както и за организации в защита на имигрантите. По време на президентската кампания през 2016 г. Тръмп се закани да забрани допускането на мюсюлмани на територията на САЩ и продължи атаките си в \"Туитър\" след изборите. Но според съда тези изявления не представляват доказателства за религиозна дискриминация. Съдебната битка започна веднага след наложената от президента забрана за пътуване през януари 2017 г. Тази 90-дневна забрана за граждани на Иран, Ирак, Либия, Сомалия, Судан, Сирия и Йемен и 120-дневната забрана за бежанци бяха блокирани от федерални и апелативни съдилища. Вторият вариант на забраната на Тръмп, издаден през март 2017 г., извади Ирак от списъка и притежателите на \"зелена карта\" и виза. И този вариант беше блокиран. Американският лидер излезе с трети вариант през септември, от който извади Судан и добави Чад, КНДР и правителствени служители на Венецуела. В него бяха заложени отделни критерии за всяка страна и забраната беше заменена от временна на безсрочна. Федерални съдилища порязаха и този вариант. През декември Върховният съд позволи указът да влезе в сила, докато съдът разглежда казуса. 150 милиона граждани на Иран, Либия, Сомалия, Сирия и Йемен са засегнати. Чад беше извадена от списъка през април. Северна Корея и Венецуела не са част от съдебната битка. Случаят достигна до Върховния съд от федералния апелативен съд в Сан Франциско и Ричмънд, Вирджиния. Най-висшата съдебна инстанция в САЩ отхвърли аргументите, че забраната е дискриминираща спрямо мюсюлманите или че Тръмп превишава властта си. Главният съдия Джон Робъртс, подкрепен от четирима консервативни съдии, се аргументира, че президентът има властта да регулира имиграцията. Върховният съд запази забраната за пътуване на Тръмп. Уоу, реагира президентът на САЩ в \"Туитър\" след решението на съда. В съобщение на Белия дом Тръмп приветства решението като \"страхотна победа за американския народ и Конституцията\". Според американския лидер с това си решение съдът защитава действията му.", "date": "2018.06.27", "title": "Победа за Тръмп - Върховният съд остави в сила имиграционния указ"}
{"url": "https://www.faktor.bg/bg/articles/severna-koreya-prodalzhava-da-razviva-yadreniya-si-tsentar-yonbyon", "text": "Онлайн платформата 38 North, която следи събитията в Северна Корея, обяви, че сателитни снимки показват, че съоръженията за ядрени изследвания на страната все още биват развивани. \"Търговски сателитни изображения от 21 юни показват, че подобренията в инфраструктурата в севернокорейския Център за ядрени научни изследвания Йонбьон продължават с бързи темпове\", посочват от сайта. На срещата на върха между САЩ и Северна Корея в Сингапур на 12 юни севернокорейският вожд Ким Чен-ун се съгласи на \"пълно ядрено разоръжаване\", като американският президент Доналд Тръмп увери, че очаква процесът да започне \"възможно най-скоро\". В последващо изявление Тръмп изрази увереност, че Пхенян изпълнява обещанието си.", "date": "2018.06.27", "title": "Северна Корея продължава да развива ядрения си център Йонбьон с бързи темпове"}
{"url": "https://www.faktor.bg/bg/articles/gerb-kam-ninova", "text": "Десислава Атанасова от ГЕРБ поиска прегласуване след като законът за киберсигурност беше приет на първо четене, за да обърне внимание на отсъствието на лидера на БСП Корнелия Нинова от пленарната зала. Атанасова призова Нинова да гласува по темата за сигурността, след като вчера бяха дебатите по вота на недоверие срещу правителството, поискан от БСП. По закона за киберсигурността нямаше дебати. Той предвижда министърът на отбраната да провежда държавната политика за защита и противодействие на кибератаки и хибридни въздействия върху комуникационните и информационните системи и системите за управление на страната и въоръжените сили. Вносител на проекта е Министерски съвет и с него се транспонира европейска директива. Вицепремиерът Красимир Каракачанов трябва да изгради способности за киберотбрана. Министерството на отбраната ще координира взаимодействието за киберотбрана с НАТО и ЕС, а съвместно с МВР, ДАНС и Държавната агенция за електронно управление (ДАЕУ) ще отговаря за планирането и реализирането на мероприятията по подготовка на киберотбраната и киберустойчивостта на страната в извънредно положение, военно положение или положение на война. Ще бъде създаден и киберрезерв, в който ще се използва научният и образователен потенциал на страната. Новият закон за киберсигурност разписва функции и на МВР, ДАНС и агенцията за електронно управление за действие при киберкризи. Вътрешното ведомство си запазва правомощията по неутрализиране на компютърните престъпения, а ДАНС ще работи по линия на информационната сигурност на стратегически важни обекти. Към Държавната агенция \"Електронно управление\" (ДАЕУ) ще бъде създаден координиращ орган - Национално единно звено за контакт (НЕЗК), което ще се отчита пред Европейската комисия за предприетите мерки по защита от кибератаки. Съвет по киберсигурност към Министерския съвет пък ще се грижи за управление на системата за киберсигурност. Към отделните ведомства ще бъдат създадени екипи за реакция, които при инцидент ще се занимават с мониторинг на инциденти на национално равнище, ще подават сигнали за тревога или ще предупреждават за рискове и ще анализират инцидентите. За тези екипи има изискване да бъдат в тясно сътрудничество с частния сектор и доставчиците на електронни услуги.", "date": "2018.06.27", "title": "ГЕРБ поиска прегласуване на Закона за киберсигурността заради отсъствието на Нинова"}
{"url": "https://www.faktor.bg/bg/articles/parlamentat-zapochna-protsedura-za-izbor-na-nov-upravitel-na-zdravna-kasa", "text": "Парламентът започна процедура за избор на нов управител на Националната здравноосигурителна каса (НЗОК). Това се налага след като миналата седмица досегашният управител Камен Плочев беше освободен предсрочно от Народното събрание заради обективна невъзможност да изпълнява задълженията си за срок по-дълъг от три месеца. С 96 гласа \"за\", 6 \"против\" и 30 въздържали се депутатите приеха процедурни правила за условията и реда за предлагане на кандидати за нов управител, публичното оповестяване на документите и изслушването на кандидатите в Комисията по здравеопазването, както и процедурата за избор от Народното събрание. Предложенията за кандидати за управител на Здравната каса могат да се правят от парламентарните групи до здравната комисия в 5-дневен срок от приемането на горепосочените процедурни правила, решиха депутатите. Кандидатите се проверяват за принадлежност към Държавна сигурност и разузнавателните служби на Българската народна армия. Резултатите от проверката ще бъдат публикувани на специализиран тематичен сайт на интернет страницата на Народното събрание. След това процедурата предвижда изслушване на допуснатите кандидати, представили всички необходими документи, на открито заседание на парламентарната комисия по здравеопазването и гласуване по азбучен ред в пленарна зала. За избран се смята кандидатът, получил повече от половината от гласовете на присъстващите народни представители.", "date": "2018.06.27", "title": "Парламентът започна процедура за избор на нов управител на Здравната каса"}
{"url": "https://www.faktor.bg/bg/articles/dzhuzepe-konti-postavi-sanktsiite-sreshtu-rusiya-pod-vapros-ne-tryabvalo-da-se-nalagat-avtomatichno", "text": "Италианският премиер Джузепе Конте заяви, че подновяването на европейските икономически санкции срещу Русия не трябва да бъде автоматично, предаде \"Ройтерс\", посочва \"Дневник\". Очаква се европейските лидери, които се срещат в четвъртък и петък в Брюксел, да удължат до края на януари санкциите, наложени на Русия заради намесата й в Крим, заявиха дипломати и официални лица. \"Ще потвърдим принципа, че не трябва да има нищо автоматично в подновяването на санкциите\", заяви Конте за Русия, докато представяше в парламента италианската позиция по няколко въпроса преди Европейския съвет в Брюксел. \"Трябва да сме много внимателни за това. Санкциите трябва да са средства, а не да представляват цел\", подчерта той, като допълни, че Италия ще обърне \"голямо внимание\" на интересите на компаниите си. Ограниченията, наложени на руския енергиен, отбранителен и финансов сектор, се удължават на всеки шест месеца от налагането им в средата на 2014 г., след като Москва анексира Кримския полуостров и подкрепи бунтовниците в Източна Украйна. И двете партии в популистката коалиция на Италия (\"Лига\" и Движение \"Пет звезди\") са прокремълски настроени и искат да се сложи край на санкциите от ЕС, но най-вероятно на Европейския съвет ще бъдат внимателни по този въпрос, пише \"Политико\". Евродепутат от Движение \"Пет звезди\" изключва Конте да блокира санкции този път, но намеква, че това е борба, която правителството си е запазило за друг ден.", "date": "2018.06.27", "title": "Джузепе Конти постави санкциите срещу Русия под въпрос, не трябвало да се налагат автоматично"}
{"url": "https://www.faktor.bg/bg/articles/novi-zhertvi-na-patya-sred-sblasak-na-tir-i-avtobus-kray-gabrovo", "text": "Мъж загина, а шестима са ранени при сблъсък между ТИР и бус край Габрово, съобщи МВР.   Инцидентът е станал около 17:00 ч. вчера на разклона за село Рязковци, посочва \"Дарик\". По първоначални данни при излизане от кръстовище товарният автомобил „Мерцедес” ударил отдясно движещия се с предимство бус „Пежо”.   Бусът е фирмен и в него пътували жена и 7 мъже работници. Те са откарани в болницата в Габрово, където по-късно един от мъжете, на 57 години, е починал. Тежко е състоянието и на 52-годишната жена.", "date": "2018.06.27", "title": "Нови жертви на пътя сред сблъсък на ТИР и бус край Габрово"}
{"url": "https://www.faktor.bg/bg/articles/yoncheva-s-novi-prozreniya-borisov-si-e-vzel-tsyala-balgariya-a-dali-si-e-kupil-ostrov-sluzhbite-da-razsledvat", "text": "Премиерът Бойко Борисов си е взел цяла България, а дали си е купил остров или архипелаг, трябва да разследват специализираните служби. Този спекулативен коментар журналистката Елена Йончева по време на брифинг в парламента във връзка със спряно предаване по Нова ТВ, в което уж е щяло да се коментара фейк новината, непубликувана в гръцки медии, че премиерът си е купил остров, предаде „Фокус“.  „Големият проблем в България е къде изчезват милиардите“, каза Йончева. По думите й в България се говори за корупция по високите етажи на властта и прилагане на сложна схема за присвояване на пари.  „Става дума за милиарди, милиарди. Само от пробитата система на Агенция „Митници“, както в доклада на ДАНС, така и в констатацията на главния прокурор, изчезват действително милиарди. В тази система служителите от Агенцията са можели да заличават стоки, които минават през България\", коментира Йончева.  По думите й само от скрити акцизи България е загубила 1 млрд. евро. „Въпросът не е какъв остров ще си купи или си е купил г-н Борисов“, каза Йончева.", "date": "2018.06.27", "title": "Йончева с поредна спекулация - търси изчезнали милиарди"}
{"url": "https://www.faktor.bg/bg/articles/daniya-se-gotvi-da-plokira-proekta-severen-potok-2", "text": "Датският премиер Ларс Расмусен заяви, че страната му може да се приеме закон, който ще позволи по юридически причини да блокират или да отложат изпълнението на проекта \"Северен поток-2\". Подобно изявление той направи в отговор на въпроси на репортери по време на съвместна пресконференция с министър-председателя на Украйна Владимир Гройсман, информира издание Altinget.dk. \"Внесох в парламента законопроект, който ще ни позволи да се направи оценка на обхвата на външната политика по отношение на стандартния процес за кандидатстване, и това ще ни даде възможност да създадем правната рамка, на базата на която да бъде блокиран или забавен проекта,\" - каза Расмусен (цитиран от ТАСС). Премиерът изрази мнението, че този въпрос трябва да бъде представен за общоевропейска дискусия. Той подчерта, че всички рискове трябва да бъдат сериозно и внимателно анализирани. Гройзман от своя страна нарече \"Северен поток 2\" заплаха за Украйна и нов вид \"хибридно оръжие\", което заплашва всички страни, които консумират газ от Русия. \"Северен поток-2\" е проект за разширяване на съществуващия тръбопровод \"Северен поток\", който свързва Русия и Германия по дъното на Балтийско море, заобикаляйки транзитни страни: Украйна, Беларус, Полша и други европейски и балтийските страни от Източна. Тръбопроводът като цяло повтаря маршрута на Северния поток и ще премине през важни икономически зони и териториални води на пет държави - Русия, Финландия, Швеция, Дания и Германия. Дължината му ще бъде повече от 1.2 хиляди километра, а производственият капацитет - 55 милиарда кубически метра газ годишно. Пускането в експлоатация на \"Северен поток - 2\" е насрочено за края на 2019 г.", "date": "2018.06.27", "title": "Дания се готви да блокира проекта \"Северен поток-2\""}
{"url": "https://www.faktor.bg/bg/articles/malko-mu-e-3-godini-zatvor-za-mazh-prigotvyal-sandvichi-s-koteshko", "text": "Продавач на закуски в Кения получи 3-годишна присъда затвор, след като убил над 1000 котки и с месото им приготвял индийски хлебчета със съмнителната плънка, предават световните осведомителни агенции. Самосите са много популярни в страната. Тези индийски хлебчета се приготвят от пържено тесто и съдържат вкусен пълнеж. Продавачът бил осъден от съд в окръг Накуру, разположен на север от столицата Найроби. Той може да избегне затвора, ако плати глоба в размер на 3000 долара.    Престъпният бизнес на Джеймс Мукангу Кимани бил разкрит, след като бил заловен от гневна тълпа да убива безмилостно котка. Продавачът бил спасен от линч от полицията, докато все още държал безжизненото тяло на животното. Джеймс Кимани признал в участъка, че бил избил от 2012 г. около 1000 котки.", "date": "2018.06.27", "title": "Малко му е: 3-години затвор за мъж, приготвял сандвичи с котешко"}
{"url": "https://www.faktor.bg/bg/articles/sasht-otteglyat-finansirane-za-sluzhbata-za-borba-s-terorizam-v-oon", "text": "Съединените щати оттеглят планирани 2 млн. долара от службата на ООН за борба с тероризма и намаляват присъствието си на конференция по въпроса, последната стъпка в администрацията на Тръмп, със спиране на финансиране да настоява за реформа в световната организация, съобщава \"Ройтерс\". Намаляват финансирането, защото шефът на контратероризма в ООН (бивш руски дипломат с повече от 30 години опит), е спрял участието в конференцията на няколко НПО, обяснява официален американски представител, пожелал анонимност. На въпроса дали решението има нещо общо с ръководителя на контратероризма Владимир Воронов, американският представител коментира, че \"има значение\" и че Воронов е подложен на \"огромен натиск от страна на родината си\" на конференцията. Правителството на Путин е обвинявано от западните страни, че е против НПО групи по интереси, известни като \"гражданско общество\", и обезсърчават независимите институции. Официалният представител на САЩ коментира, че те и други държави са принудили генералния секретар на САЩ Антонио Гутериш и Воронов, да включат групите в цялата конференция, заради ценния им принос. \"Нашите претенции не се чуват и вместо това възгледите на страни като Сирия, Венецуела, Иран и Русия изглежда имат по-голяма тежест по този въпрос, отколкото страните, които правят най-много в борбата с тероризма\", заяви американският официален представител. Две от сесиите на откриването на конференцията днес (за обмен на информация и опит и борба с чуждестранни бойци), ще бъдат затворени за групите по интереси и медиите. Високопоставен служител на ООН коментира, че причината за закритите сесии е представянето на \"много чувствителна информация, споделена между ръководителите на агенциите за борба с тероризма\". Очаква се присъствието на близо 120 страни и 100 групи - представители на гражданското общество, коментира ООН.", "date": "2018.06.27", "title": "САЩ поряза ООН - оттеглият финансирането за службата за борба с тероризъм"}
{"url": "https://www.faktor.bg/bg/articles/dimitar-glavchev-votat-na-nedoverie-beshe-hudozhestvena-samodeynost", "text": "Вотът на недоверие беше художествена самодейност. От вот на недоверие той се превърна във вот на доверие. Това, че само Корнелия Нинова говори, ясно показва, че може би другите ги е срам да говорят или не им е позволено. Това заяви бившият председател на НС и депутат от ГЕРБ Димитър Главчев в сутрешния блок на БТВ.  \"Славчо Велков, който е спец по темата сигурност, не присъства, а от присъстващите, от БСП на вота на недоверие, нямаше експерти. Аргументите на БСП не струват, не са издържани. Чудно е защо не направиха вота на недоверие на основа проблема с майките на деца с увреждания\", каза още той. \"Затова и аргументите за вота на недоверие са им такива, защото са си решили да има вот в началото и в края на европредседателството. Победата на БСП ще остане това, че аз си подадох оставка като председател на НС. Те дълго се хвалеха с това\", коментира народният представител.   \"Мобилизиран е целият ресурс за сигурност. Престъпленията намаляват с годините\", завърши Димитър Главчев по темата сигурност.", "date": "2018.06.27", "title": "Димитър Главчев: Самотното изказване на Нинова по вота показа, че на другите не им е било позволено"}
{"url": "https://www.faktor.bg/bg/articles/naglost-romski-lider-pouchava-politsiyata-da-svikva-romite-veche-ne-sa-bezzashtitni", "text": "Сблъсъкът между роми и полицаи в Ботевград е можел да прерасне в още по-мащабно насилие с много пострадали, и служителите на реда правилно в началото не са използвали оръжие и помощни средства. Това коментира пред бТВ бившият главен секретар на МВР Николай Радулов. \"Тълпа, която се бунтува, представлява опасност не за обществения ред, а за националната сигурност. Много е тънка работата, защото на пръв поглед законът дава право на полицаите да използват оръжие и помощни средства, когато срещу тях има тълпа, която ги замерва с камъни и се държи агресивно. На кадрите се виждат деца, много е вероятно в тълпата да е имало и жени. Законът казва, че помощни средства не могат да се използват срещу бременни жени и малки деца. Полицаите са постъпили правилно – адвокатите и БХК щяха да връхлетят отгоре им”, посочи той. Радулов отбеляза и че в Ботевград още със случая „Пелов” е станало ясно, че полицията е твърде малко и в даден момент на работа са не повече от 12-13 служители. Затова е било извикано подкрепление, което с бройката си е респектирало ромите. Съвсем друга е версията на лидера на партия ДРОМ Илия Илиев. Според него „има застреляна бременна жена” (твърдение, което се оспорва от МВР), а „двама или трима полицаи са си превишили правомощията” още в началото на инцидента. След това пък „50-60 човека с прожектори и автомати” влезли в един от блоковете. „Ако моят съсед си е пуснал музиката в 11 през нощта и се обадя на 112, барети с автомати и маски ли ще дойдат? Полицията трябва да свикне, че ромите вече не са беззащитни”, обяви той, като все пак призна, че не е приемливо да се хвърлят камъни по служителите на реда. Радулов коментира, че акцията би трябвало да е качествено филмирана с таймкод и от записите ще стане ясно дали е стреляно и, ако да, при какви условия.", "date": "2018.06.27", "title": "Наглост! Ромски лидер поучава полицията: Да свиква,  ромите вече не са \"беззащитни\"!"}
{"url": "https://www.faktor.bg/bg/articles/falshiva-bombena-zaplaha-evakuira-hotel-v-rostov-na-don", "text": "Фалшива бомбена заплаха наложи евакуацията на луксозен хотел в Ростoв на Дон, където се играят мачове от Световното първенство по футбол. От хотел \"Топос\" бяха евакуирани 60 гости и персонал.  Районът около сградата бе отцепен от полиция и линейки докато се извършваше проверката за взривни устройства. Taкива не бяха открити.  Конгресният хотел \"Топос\" в Ростов на Дон е включен в листата за Световното първенство по футбол, но нито един от участниците в Мондиала не го е избрал за своя база.  Градът е само на 67 километра от руската граница с Източна Украйна, където бунтовниците, подкрепяни от Москва, се бият с украинските войски от 2014 г. насам.", "date": "2018.06.27", "title": "Провокация: Фалшива бомбена заплаха евакуира хотел в Ростов на Дон"}
{"url": "https://www.faktor.bg/bg/articles/albaniya-otkaza-da-spasyava-merkel-nyama-da-priema-bezhantsi", "text": "Албания отхвърли предложение за евентуално изграждане на нейна територия на приемни центрове за мигранти, запътили се към страни от ЕС. Албания никога не би приела такива бежански лагери на ЕС дори ако в замяна й бъде предложено членство в ЕС, заяви премиерът Еди Рама в интервю за германския в. \"Билд\", цитирано от ДПА. Това съобщи БТА. Рама заявява в интервюто, че е против разтоварване на мигранти, сякаш са някакви нежелани токсични отпадъци. Той подчертава, че Албания винаги е готова да даде своя справедлив дял за решаването на общоевропейски проблеми, но не може да го направи сама. Превръщането на Албания в някакъв вълнолом за мигранти, които искат да влязат в страни от ЕС, би било \"опасно решение\", казва той. Австрийският канцлер Себастиан Курц и председателят на Европейския парламент Антонио Таяни предложиха да се настаняват бежанци в балкански страни, които обаче са извън ЕС. Западни медии коментираха, че тази идея може да се окаже спасителна за кацлера Ангела Меркел в Германия. В управляващата коалиция там има сериозно напрежение по темата за бежанците. Вчера страните от ЕС дадоха принципно съгласие за присъединителни преговори с Албания и Македония, като започването на същински преговори е обвързано с напредък в реформите. Посланичката на ЕС в Албания Романа Влахутин заяви, че изграждането на бежански лагери не е и няма да бъде условие за начало на присъединителни преговори на Албания с ЕС, предаде агенция МИА. Посланичката посочи, че единственото условие е доброто управление и подобряването на ситуацията в Албания. Тя изрази задоволство от реформите в страната и добави, че се надява до края на годината да бъдат формирани важните институции на правосъдието. Премиерът Еди Рама също отрече в профила си във фейсбук да са били поставяни някакви условия за изграждане на лагери за бежанци в замяна за започване на присъединителните преговори. Темата за мигрантите ще е в центъра на срещата на върха на ЕС в Брюксел на 28 и 29 юни. Въпросът за приема на мигранти продължава да подклажда напрежение в Европейския съюз, което прави идеята за постигане на консенсус на срещата на върха утре най-малкото хипотетична, пише френският в. \"Монд\". Напрежението между европейските партньори през последните седмици се изостри, особено между Рим и Париж. След 15 дни на разногласия евентуалният консенсус между 28-те по мигрантския проблем на срещата им утре и вдругиден е под въпрос. Подобно виждане изразява и британският в. \"Гардиън\". Из цяла Европа политиките за предоставяне на убежище разочароват както бежанците, така и европейските граждани. Опитите да се договори справедливо разпределяне на бежанците в европейските страни стигнаха до задънена улица и срещата на върха едва ли ще постигне пробив, отбелязва вестникът. Единственото нещо, за което европейските правителства успяха да се споразумеят, е създаването на партньорства с африканските страни по проблема с миграцията. Тези споразумения се фокусират върху подсилване на границите, намаляване на числеността на отпътуващите и увеличаване на броя на връщаните мигранти, опитващи се да стигнат до Европа. Нигер се превърна в получател на най-значителната европейска помощ за развитие, но не поради внезапен прилив на алтруизъм, а защото е най-използваният от мигрантите път до Либия и Средиземно море, посочва \"Гардиън\". Когато става дума за бежанците обаче, Европа трябва да промени начина си на мислене за африканските страни. Понастоящем Африка дава подслон на повече бежанци от всеки друг район в света, а някои страни прилагат новаторски решения, от които останалата част от света може да се поучи. Вестникът цитира върховния комисар на ООН за бежанците Филипо Гранди, който през тази седмица призова онези, които вдигат шум за проблема с бежанците в Европа и Америка, да посетят африканските общности, които дават убежище на милиони хора с малко ресурси. \"Гардиън\" дава пример с три страни - Етиопия, Кения и Уганда, чийто среден брутен вътрешен продукт е около 20 пъти по-малък от европейския, но въпреки това заедно са подслонили 2,8 милиона бежанци - повече от всички, пристигнали в 28-те страни от ЕС по време на кризата през 2015-2016 г. Един от главните уроци, които можем да научим от тези страни, е, че икономическото включване на бежанците може да е от полза за всички, подчертава статията. Единството по отношение на един общ проблем трябваше да доминира на европейската среща на върха тази седмица, но вместо това настъпи разединение. Преди около месец се смяташе, че във фокуса на срещата в Брюксел ще е \"Брекзит\". Великобритания се надяваше най-сетне да представи плановете си за бъдещите отношения с блока. В резултат на протакането на Лондон обаче въпросът, по който останалите 27 страни са до голяма степен единни, сега е отложен за есента. Вместо това срещата ще бъде центрирана върху два тежки въпроса, които разделят блока: реформата на еврозоната и проблемът на ЕС с мигрантите, прекосяващи Средиземно море, отбелязва в. \"Файненшъл таймс\".", "date": "2018.06.27", "title": "Албания отказа да спасява Меркел, няма да приема бежанци"}
{"url": "https://www.faktor.bg/bg/articles/sikret-sarvis-pazi-govoritelkata-na-tramp-sled-kato-ya-izgonili-ot-restorant", "text": "Тайните служби на САЩ - \"Сикрет сървис\", са започнали да охранява говорителят на Белия дом Сара Сандърс, съобщават американските медии. Мярката е била предприета, след като ресторант в Лексингтън е отказал да обслужи Сандърс - само защото е част от екипа на Тръмп. Тайните служби не коментират въпроса. Пожелали анонимност източници разкриват, че е възможно други членове на Белия дом да получат подобна защита. Редица представители на републиканската партия се сблъскват с протестиращи в опитите си да посетят ресторанти.", "date": "2018.06.27", "title": "\"Сикрет сървис\" пазят говорителката на Тръмп, след като я изгонили от ресторант"}
{"url": "https://www.faktor.bg/bg/articles/vanshnite-ministri-na-es-pregovorite-za-chlenstvo-na-turtsiya-sa-v-martva-tochka", "text": "Европейският съюз констатира, че водените с Турция преговори за присъединяване на практика са в мъртва точка, а Анкара все повече се отдалечава от съюза. Това се казва в заключителната декларация на срещата на външните министри на 28-те в Люксембург, предаде \"Франс прес\", цитирана от БТА. \"Съветът отбелязва, че Турция все повече се отдалечава от ЕС. Поради това преговорите за присъединяване на Турция на практика са в мъртва точка\", пише в документа на срещата, на която се обсъдиха перспективите за разширяване на ЕС. Уточнява се, че \"не се предвижда отваряне или затваряне на преговорна глава и не се предвижда никаква дейност по модернизиране на митническия съюз ЕС-Турция\". Тези изводи потвърждават заключенията на последния доклад на Европейската комисия за оценка на страните, кандидатки за членство, който бе публикуван през април. В него еврокомисията също изключи отваряне на нова глава в преговорите по присъединяване на Анкара. Отношенията между Брюксел и Анкара силно се обтегнаха след опита за държавен преврат в Турция от юли 2016 г. и последвалите масови чистки срещу опозиция и журналисти. В декларацията си външните министри на ЕС приветстват усилията на Турция за приемането на над 3.5 милиона бежанци на своя територия, но изразяват и съжаление за \"диспропорционалните мащаби и обхват на взетите мерки\" след опита за преврат и призовават Турция \"спешно да обърне негативната тенденция. Сред поводите за безпокойство на министрите са \"постоянното и тревожно отстъпление на правовата държава и основните права и влошаването на независимостта и функционирането на съдебната система\", както и наказателните мерки срещу журналисти, университетски преподаватели, депутати и членове на политически партии, правозащитници и потребители на социалните мрежи.", "date": "2018.06.27", "title": "Външните министри на ЕС: Преговорите за членство на Турция са в мъртва точка"}
{"url": "https://www.faktor.bg/bg/articles/prevozvachite-blagodaryat-na-borisov-premierat-spechelil-sartsata-na-pochtenite-hora", "text": "След протестите си превозвачите изпратиха благодарствени писма до премиера Борисов и медиите, в което му благодарят за \"достойната и справедлива позиция\" по повод законопроекта за Българска автомобилна камара.  \"Благодарим за принципното Ви решение за оттегляне на спорния законопроект. Вие подкрепихте демокрацията, подкрепихте и спечелихте сърцата на почтените хора, желаещи да работят честно, справедливо и в диалог с държавата, а не в полза на частни корпоративни структури с неясен статут. Благодарим за професионализма, с който се отнесохте към проблема, и за това, че защитихте конституционното ни право на свободно сдружаване\".  Това пише Магдалена Милтенова от името на Национално сдружение на автобусните превозвачи в България, Браншови съюз за стопанска инициатива в транспорта, Национално сдружение на автобусните превозвачи, Национален съюз на превозвачите, Корпорация на автомобилните превозвачи в България, Национално сдружение на Българските превозвачи, Камара на автомобилните превозвачи в България, Съюз на организациите в автомобилния транспорт, Българска автотранспортна асоциация, Национална транспортна камара, Съюз за иновации в автомобилните превози, Асоциация за безопасност и култура в автомобилните превози и Сдружение на превозвачите за подготовка и квалификация в автомобилния транспорт. След среща с протестиращите от бранша Бойко Борисов разпореди изтегляне на законопроекта малко преди превозвачите да блокират София на 25 юни. Техните основни критики срещу законопроекта са, че прокарва лобистки интереси в полза на един от големите играчи в този сектор и чрез камарата той ще контролира своите конкуренти.", "date": "2018.06.27", "title": "Превозвачите благодарят на Борисов, спечелил сърцата на почтените хора"}
{"url": "https://www.faktor.bg/bg/articles/pravosadie-li-pedofil-se-gavri-s-9-godishno-momichentse-na-garata-v-radomir-pusnaha-go-s-myarka-podpiska", "text": "Радомирецът, който на 18 май бе задържан за блудство с 9-годишно момиченце, вече е с обвинение и застава пред съда. Той бе задържан за 24 часа, след което бе освободен, в момента е с наложена мярка „подписка”, пише struma.bg. 72-годишният Стефан И. примамил момиченцето в района на автогарата в града и блудствал с него.  За гаврата съобщи в социалните мрежи майката на детето Стефка Шадова, тя откри и снимка на педофила и я качи в мрежата. Много радомирци поискаха бърз съд и справедливо наказание за Стефан. Според много от тях той е блудствал и с други деца, като заплашиха със саморазправа. По време на разследването Стефан твърдял, че е бил пиян и не е разсъждавал какво прави. Ако бъде признат за виновен, педофилът може да получи наказание лишаване от свобода от една до шест години.", "date": "2018.06.27", "title": "Правосъдие ли? Педофил се гаври с 9-годишно момиченце на гарата в Радомир, пуснаха го с мярка \"подписка\""}
{"url": "https://www.faktor.bg/bg/articles/neochakvano-obrashtenie-na-premiera-ako-imam-ostrov-v-gartsiya-podavam-ostavka", "text": "Премиерът Бойко Борисов и лидер на ГЕРБ се обърна към журналистите преди началото на днешното заседание на Министерския съвет и попита има ли някой от Нова телевизия. Поводът бе фалшивата новина по негов адрес, която през последните дни обиколи медийното пространство, а именно, че притежава гръцки остров.   „Умолявам ви, не ми забърквайте името в подобни неща“, каза премиерът. Той призова медията да прави и да пуска каквото иска, но не е „честно да замесвате името ми“. „Всичко фалшиво да пуснат – все ми е тая. Рано или късно истината излиза“, отсече Борисов малко преди журналистите да напуснат залата на МС. Премиерът призова разследващите журналисти от медията да си свършат работата. „Ако е истина, ще си подам оставката“. Моля ви. И семейството ми гледа“, заяви Бойко Борисов.", "date": "2018.06.27", "title": "Борисов към журналисти: Ако имам остров в Гърция, подавам оставка!"}
{"url": "https://www.faktor.bg/bg/articles/helzingi-veroyatno-myasto-za-sreshtata-tramp-putin", "text": "Вероятното място за срещата между Доналд Тръмп и Владимир Путин ще е Хелзинки, според неназован американски високо поставен източник, цитиран от Reuters и БТА. Американският държавен секретар Майк Помпео заяви през уикенда, че вероятно Тръмп ще се срещне с руския си колега \"в недалечното бъдеще\" след посещение в Москва тази седмица на съветника по сигурността на Белия дом Джон Болтън. Високопоставеният американски служител, говорейки при условие на анонимност, каза, че докато Хелзинки е най-вероятният избор, окончателното решение зависи от резултата от разговорите, които Болтън има с руснаците. Австрийската столица Виена също беше обсъдена като потенциален обект на срещата, но официални лица заявиха, че идеята е изоставена. Президентът на Финландия Саули Ниинисто направи кратко изявление в отговор на въпросите за срещата на върха: \"Финландия винаги е готова да предложи своите добри услуги, ако бъде помолена\".", "date": "2018.06.27", "title": "Хелзинки - вероятно място за срещата Тръмп-Путин"}
{"url": "https://www.faktor.bg/bg/articles/angel-dzhambazki-1", "text": "В циганските махали законите не важат за хората там, те могат да си правят каквото си искат, това е системен проблем. Но ако служителите си вършат работата – тогава ще бъдат обвинени, например от Български Хелзинкски Комитет, в расизъм и ксенофобия. Аз не съм доволен от разпада на системата. Но заставам изцяло зад българските полицаи, включително да използват своите служебни оръжия срещу примати и вандали. Защото ако той го използва – го оставят този човек на кучетата, МВР няма да го защитят. Нападнеш ли пулицай А във всяка цивилизована държава нападнеш ли полицай– рискуваш да умреш. Това заяви в студиото на Нова ТВ евродепутатът Ангел Джамбазки по повод поредния скандален случай в Ботевград, при който роми влязаха в сбъсък с български полицаи. Той е категоричен, че става дума за системни проблеми МВР, но може да изброи имената на редица вътрешни министри, представители на различни политически сили, които не са направили нужната реформа в системата. Джамбазки хвърли светлина и върху горещата тема, която засяга българските превозвачи – гласуването на пакета „Макрон“. В сряда ще се гласуват трите доклада по пакета „Мобилност“. Внесли сме всички български предложения – пет от тях са важните, като най-сериозното е да отменим текста за връщането на камионите, което сериозно ще удари българските превозвачи. Дали ще успеем – по-скоро съм скептичен. Мисля, че тези пакети ще минат и целят да откраднат българския бизнес.  Но след това в двустранните разговори министър Московски може да работи за решаването на българския интерес. Нашия полезен ход – е да продължаваме тази политика колкото е възможно най-дълго време, аргументира позицията на българските евродепутати Ангел Джамбазки.  В коментар на бежанския проблем, той изтъкна, че ВМРО от 2013 предупреждава, че Дъбленските споразумения ще ни доведат до днешната ситуация. Ние казахме още тогава - затворете границите на ЕС, недопускайте нелегалните мигранти. Но това не се случи. Така само в Германия влязоха над 1 млн. мигранти – това е непосилно за нито една държава, дори толкова икономически силна каквито са САЩ. Според Джамбазки много сериозна е емиграцията от Африка, за която най-голяма е вината на европейците, които трябва да платят днес сметката за водената от тях колониална политика. Говоренето на Макрон за солидарност той определи като лицемерие. Същото лицемерие европейските лидери проявявали и към Македония и Албания, които очакват покана за преговори за членство в ЕС. А това според евродепутата е изцяло в контекста на българския национален интерес.  Що се отнася до ситуацията в Турция след предсрочните избори – за тях резултатите са тревожни. Ердоган върви към своя султанат, какъвто го планира. Затова сега в отношението към Турция трябва да бъде постигнато общо разбиране, че поведението на турския президент е опасно за страните на Балканите. Този човек ще продължи да води агресивна политика и от това не ни очаква нищо добро, каза в заключения Ангел Джамбазки.", "date": "2018.06.27", "title": "Джамбазки: Бих защитил всеки полицай, който използва оръжието си срещу вандали и примати"}
{"url": "https://www.faktor.bg/bg/articles/shefat-na-politsiyata-v-plovdiv-ima-dopusnati-narusheniya-za-arestanta-beglets", "text": "Криминално проявеният Петър Петров прескочи втория етаж и избяга от Трето РПУ в Пловдив. Полицията е претърсила повече от 10 адреса, включително такива на негови приятели. На все още няма и следа от арестанта беглец, показва репортаж на Нова ТВ. \"За да се стигне до този неприятен инцидент, има допуснати нарушения. Тепърва проверката ще установи всички онези допуснати нарушения от всички онези длъжностни лица, към които ще бъда безкомпромисен\", категоричен беше старши комисар Атанас Илков, директор на ОДМВР-Пловдив.  Петров е бил задържан зад решетките за 24 часа за притежание на наркотици. Преди да изтече този срок обаче, 25-годишният Петър Петров е успял да избяга, скачайки от втория етаж на сградата. Под претекст, че има болки в корема, той помолил разследващия полицай да го пусне до тоалетната. Той е отишъл в санитарното помещение, предназначено за полицаи и граждани, а не в това за арестанти.  Криминално проявеният е избягал два часа преди да изтече мярката му за неотклонение. Смята се, че след като е скочил през прозореца, той е побягнал надолу по улицата и после е хванал такси, с което е напуснал града. Предстои полицаите да изземат записите от охранителните камери, за да установят в каква посока е поел Петров.", "date": "2018.06.27", "title": "Шефът на полицията в Пловдив: Допуснати са нарушения за арестанта-беглец"}
{"url": "https://www.faktor.bg/bg/articles/nova-chervena-intriga-ministrite-boykotirali-vchera-premiera-zaradi-spryan-zakonoproekt", "text": "Г-н Марешки да продължава да пълни дупки. Вотът приключи, ние го спечелихме, заяви в студиото на бТВ червеният депутат Георги Свиленски, ядосан за неуспеха да привлекат на своя страна депутатите от \"Воля\" за вота на недоверие. Свиленски обаче използва ефира, за да обяви нова червена интрига - министрите бойкотирали Борисов, защото бил спрял законопроекта превозвачите. \"Мотивите за вота на недоверие се пишат всеки ден – вчера избягал арестант, тази нощ застреляха човек\", продължи той. \"Валентин Радев вчера не каза нищо, а имаше право да направи колкото дълго изявление иска. Обстоятелствата показват, че правителството не се справя добре. Нито един депутат и министър не стана да защити Борисов и Радев вчера\", каза още той. \"Вчера ГЕРБ дойдоха и само гледаха, дори не казаха, че говорим глупости и не се защитиха\", допълни депутатът.  \"Основният аргумент за вот на недоверие е, че има престъпност и няма сигурност за народа. Не може в най-сигурния град за живеене – Бургас, човек да се простреля с 10 куршума\", завърши Георги Свиленски.", "date": "2018.06.27", "title": "Нова червена  интрига: Министрите бойкотирали вчера премиера заради спрян законопроект"}
{"url": "https://www.faktor.bg/bg/articles/tsvetanov-shte-uchastva-v-kragla-masa-za-sigurnostta-na-zapadnite-balkani-v-london", "text": "Председателят на Комисията по вътрешна сигурност и обществен ред Цветан Цветанов заминава на двудневно работно посещение в Лондон. Там той ще участва в кръгла маса на Европейската лидерска мрежа, посветена на сигурността на Западните Балкани. Участниците във форума ще дискутират какво е състоянието на сигурността и икономиката в региона след срещата на върха между ЕС и Западните Балкани в София. Събитието ще се проведе в сградата на парламента на Обединеното Кралство, като негов домакин е Камарата на лордовете. В рамките на форума Цветан Цветанов ще говори за бъдещето на сигурността в региона на Западните Балкани. Ключови изказвания по време на събитието ще имат бившият министър на отбраната на Албания Фатмир Медиу, директорът на Европейската лидерска мрежа сър Адам Томсън и министърът по европейските въпроси на Великобритания сър Алан Дънкан. По време на работното си посещение в Лондон, Цветан Цветанов ще проведе и серия от срещи с представители на правоохранителни институции.", "date": "2018.06.27", "title": "Цветанов ще участва в кръгла маса за сигурността на Западните Балкани в Лондон"}
{"url": "https://www.faktor.bg/bg/articles/valezhite-prodalzhavat", "text": "Под влияние на преминаващия през Балканите средиземноморски циклон валежите ще продължат и ще са на много места. Сутринта в Западна и Централна България, а по-късно през деня и на места в югоизточната половина от страната явленията ще са временно интензивни и значителни по количество. Вятърът ще се ориентира от север-североизток и ще отслабне, но ще има и временни усилвания с развитието на купесто-дъждовната облачност, съобщиха от Националния институт по метеорология и хидрология (НИМХ) при Българската академия на науките (БАН), предаде \"Фокус\". Привечер и през нощта валежите в много райони временно ще отслабнат, на места и ще спрат. Температурите ще бъдат по-ниски от обичайните - максималните ще са предимно между 20° и 25°. Атмосферното налягане е по-ниско от средното за месеца, но с преминаването на средиземноморския циклон ще се понижи още. По Черноморието облачността ще е предимно значителна и ще има валежи и гръмотевици. Значителни ще са количествата главно през предстоящата нощ. През деня валежите за кратко ще отслабнат и спрат, ще има и временни намаления на облачността. Ще духа слаб до умерен югоизточен вятър. Максималните температури ще са 22°-24°, близки до температурата на морската вода. Вълнението на морето ще е 2-3 бала.  Над планините облачността ще остане значителна. Валежите и гръмотевичните бури ще продължат, на места явленията ще са интензивни. Ще духа умерен до силен вятър от юг-югоизток. Максималната температура на височина 1200 метра ще е около 15°, на 2000 метра – около 9°.", "date": "2018.06.27", "title": "Валежите продължават, температурите остават ниски за сезона"}
{"url": "https://www.faktor.bg/bg/articles/ekskmetitsata-na-mladost-napira-da-izleze-ot-aresta", "text": "Бившата кметица на “Младост” Десислава Иванчева настоява да излезе от ареста. Преди две седмици тя беше приета по спешност в болницата на затвора заради тежко заболяване. Иванчева е отказала да бъдат коментирани причините за състоянието й, припомня Нова ТВ.  Иванчева беше задържана заедно със заместничката си Биляна Петрова на 17-и април по подозрение, че е взела подкуп от 70 000 евро при зрелищна полицейска акция. Парите били искани от строителния предприемач Александър Ваклин, за да му бъде придвижена по-бързо преписка за разрешение на строеж.", "date": "2018.06.27", "title": "Екскметицата на \"Младост\" напира да излезе от ареста"}
{"url": "https://www.faktor.bg/bg/articles/prostrelyaha-petar-nizamov-perata", "text": "Петър Низамов, известен като Перата, е прострелян в бургаския комплекс \"Изгрев\". Стрелбата е станала около 23:30 ч снощи близо до дома му, докато той разхождал кучето си. \"Срещу него са били изстреляни осем куршума, които са минали през тялото му, като два са заседнали в него\", твърди журналистът Стоян Тончев, който е бил с Перата в първите часове след стрелбата срещу него.  32-годишният мъж е прострелян в областта на краката. По данни на полицията лекарите са констатирали две рани в левия крак. Няма опасност за живота му.  Перата е бил причакан до дома си, а нападателите му извикали: \"Стой! Полиция\", разказа Тончев. Те първо са стреляли в телефона му, за да не може да се обади.  \"По наша информация това не са професионалисти, защото иначе щяха да го убият\", заяви журналистът.  Петър Низамов, известен с това, че задържаше мигранти на българо-турската граница, е настанен в бургаската болница без опасност за живота. Има две огнестрелни рани в крака. Направена му е операция. Районът на стрелбата е отцепен, a днес предстои нов оглед от разследващите и разпити на свидетели.", "date": "2018.06.27", "title": "Простреляха Петър Низамов - Перата"}
{"url": "https://www.faktor.bg/bg/articles/prostrelyaha-petar-nizamov-perata-1", "text": "Критична остава обстановката в северните части на страната. Най-засегнати са районът на Халкидики и вторият ръкав Ситония. Властите в Никити са поискали обявяване на бедствено положение. Цели коли и контейнери за боклук са били отнесени от пороя. Засегната е инфраструктурата на пристанището, разрушена е настилката на много улици. Наводнени са приземни етажи и магазини, а много автомобили са останали блокирани във водата. Никити се намира на 98 километра от Солун, разположено е на южния бряг на полуостров Халкидики, между полуостровите Касандра и Ситония. Пътуването по пътищата в района е затруднено заради продължаващите дъждове. Проблеми има и на първия ръкав, Касандра. В Неа Мудания също има улици под вода.  Обемът на водата, изсипал се от планината разчупи  загражденията на язовирите и помита всичко по пътя. Големи  са проблеми и в Ситония където се изсипа огромно количество вода. Пожарната се опитва в последните часове да изпомпва вода от жилища, мазета и складове. Проблеми от силния дъжд има и на ръкава Касандра. В Неа Мудания пътищата се преврънаха в реки, докато в Касандра и Ситония трафикът към провинциалната мрежа е затруднен поради силните валежи. На крак е Противопожарна служба. Потокът в Сивири излезе от контрол. Апелира се за голямо внимание на водачите и пешеходците. Има много коли на нищо неподозиращи хора, които не знаят какво ще се случи, няма кой да предупреждава хората, пишат в социалните мрежи граждани. Ако има закъсали български туристи и граждани могат да звънят на в Българското консулство в Солун. Дежурен телефон в извънработно време: +30 2310 869 520.", "date": "2018.06.27", "title": "Водно бедствие в Гърция"}
{"url": "https://www.faktor.bg/bg/articles/v-ispaniya-zapochna-delo-po-mashtaben-skandal-za-otkradnati-bebeta", "text": "Дело по мащабен скандал с открадни бебета започна в Испания. Той засяга вероятно хиляди новородени, отнети от майките им и поверени на приемни семейства. Това е ставало по време на диктатурата на Франсиско Франко между 1939 и 1975 г. Тогава властите отнемали бебета от майки, смятани за „неподходящи”. В повечето случаи ставало въпрос за жени с комунистически или леви убеждения. Подсъдим по делото е 85-годишният бивш гинеколог Едуардо Вела.", "date": "2018.06.27", "title": "Дело за отнети  бебета от \"неподходящи майки\" започна в Испания"}
