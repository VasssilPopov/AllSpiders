{"url": "https://www.faktor.bg/bg/articles/yoncheva-i-vitanov-pritiskat-evrokomisar-yourova-koga-shte-padne-monitoringa-za-balgariya", "text": "Какви са реалистичните възможности за приключване действието на Механизма за сътрудничество и оценка спрямо България и Румъния попита ръководителят на Делегацията на българските социалисти в ЕП Петър Витанов комисаря по правосъдие, потребители и равнопоставеност между половете Вера Йоурова. „Твърде дълго двете държави бяха подложени на специално третиране от страна на европейските институции, а добавената стойност от това е, меко казано, съмнителна поне що се отнася до България. Доверието на българските граждани в независимостта на съдебната власт е на едно от последните места в ЕС. На този фон похвалите към българското правителство от страна на ЕК само допринасят за увеличаване на недоверието към евроинституциите в страната. МСП се оказа неработещ инструмент, който обаче се използва от някои държави членки като удобно оправдание България и Румъния да не бъдат допускани в Шенген”, допълни Витанов. Елена Йончева, член на Групата на социалистите в ЕП, обърна внимание на комисар Вера Йоурова как въпреки неколкократните констатации и препоръки на Европейската и Венецианската комисии за липсата на ефективна съдебна система и независим надзор на прокуратурата, както и за корупция по високите етажи на властта, в България трайно се изгражда една авторитарна власт, системно поставяща под свой контрол съдебната система. \"Прокуратурата е безконтролна и изпълнява политически поръчки\", отбеляза Йончева и запита комисаря- каква е нейната позиция по въпроса и как смята да се справи с този сериозен проблем. Тя коментира също и безпрецедентната по мащаб хакерска атака срещу информационните масиви на НАП и изтеклите лични данни на милиони българи и фирми и се обърна към еврокомисар Юрова с директните въпроси- кой би следвало да носи отговорност за този пробив в европейската сигурност и дали такъв сериозен пропуск в областта на защитата на данните ще се отрази негативно на приемането на България в Шенген. Йоурова заяви, че официалната позиция на ЕК си остава тази, изразена от председателя Юнкер – че амбицията е МСП да приключи преди края на мандата на тази Комисия, само при изпълнение на отправените препоръки. Комисар Йоурова отговаря на въпроси на евродепутатите от Комисията по граждански свободи, правосъдие и вътрешни работи на ЕП във връзка с последните инициативи на Европейската комисия относно утвърждаването на върховенството на закона, борбата с изпирането на пари, защитата на личните данни.", "date": "2019.07.25", "title": "Йончева и Витанов притискат еврокомисар Йоурова: Кога ще падне мониторинга за България?"}
{"url": "https://www.faktor.bg/bg/articles/sasht-vrashtat-smartnoto-nakazanie", "text": "Американският главен прокурор Бил Бар обяви в четвъртък, че федералното правителство ще възстанови практиката да прилага смъртно наказание след 16-годишно прекъсване, като предстои да бъдат насрочени дати за екзекуциите на петима души, осъдени за убийство, предават AFP и \"Фокус\" Новината идва след призива на президента Доналд Тръмп за по-строги наказания при сериозните престъпления, като Бар е бил инициаторът на решението, взето от Федералното бюро за затворите, което е приело това действия. Екзекуциите ще се извършват чрез инжекции. „Министерството на правосъдието защитава върховенството на закона – ние сме длъжни пред жертвите и техните семейства да изпълним наказанията, наложени от нашите съдилища“, каза Бар в рамките на изявление.", "date": "2019.07.25", "title": "САЩ връщат смъртното наказание"}
{"url": "https://www.faktor.bg/bg/articles/borislav-gutsanov-sne-doverieto-si-ot-ninova-zaradi-nespazvane-na-ustava-na-bsp", "text": "\"Не БСП сне доверието си от мен. Как може Нинова да говори от името на варненските социалисти! Даже отиде още по-нататък - да говори от името на варненската общественост. Става въпрос за решение на Изпълнителното бюро, и то без нужния кворум и без да има право да вземе подобно решение. Не може един лидер да иска да говори за правова държава и да се бори срещу паралелна държава, а заедно с това да не се спазва основният закон на нашата партив, нашия устав. Как тогава аз и другите хора могат да имат доверие в лидера на БСП?, попита в ефира на Би Ти Ви председателят на БСП-Варна Борислав Гуцанов по повод изказването на червената лидерка, че партията е свалила доверието си от ръководството на организацията в морската ни столица. \"Отдавна не съм чувал толкова тежки внушения в ефир. Беше много по-важно да се коментира как във Варна направихме резултат от 13 000 хиляди на 19 000 хиляди души, а не да се говори за тези пет или седем човека, наречени мъртви души, в листите\", възмути се Гуцанов. По думите му Нинова трябва да говори в съвсем друг аспект \"Абсолютно легитимно съм избран в момента като председател на градската организация на БСП. Това го потвърди и заместникът на Нинова - Кирил Добрев. Само Конференцията през септември може да реши дали да има точка, в която да се разглежда моето отстраняване\", категоричен е Гуцанов. \"Не може вчера Корнелия Нинова да коментира, че аз и групата съветници от БСП сме зависими от ГЕРБ. Бързо се забрави, че преди 9 години в моята къща влязоха въоръжените полицаи и ме арестуваха пред децата ми. И аз сега трябва да отговарям на въпросите, че гласувам с тези хора, така ли\", попита риторично Гуцанов.", "date": "2019.07.25", "title": "Борислав Гуцанов разби Нинова: Аз съм легитимен председател на варненската организация!"}
{"url": "https://www.faktor.bg/bg/articles/i-sledovatelite-podkrepiha-kandidaturata-na-geshev", "text": "Управителният съвет на Камарата на следователите разпространиха в своя позиция пълната подкрепа, която дават на номинирания Иван Гешев за нов главен прокурор на Република България. В писмо на следователите се казва, че Гешев изцяло отговаря на законовите изисквания. По думите им, опитът на Гешев като следовател предполага и познания на работата им и проблемите в нея. Следователите призоваха още никой да не се поддава на натиск, а институции и неправителствени организации да не се намесват в работата на единствения легитимен орган. Припомняме ви, че единствената кандидатура за главен прокурор е на Иван Гешев, който е заместник на настоящия главен прокурор Сотир Цацаров. Неговата номинация бе подкрепена от 11 души от Прокурорската колегия и от самия Цацаров.", "date": "2019.07.25", "title": "И следователите твърдо подкрепят кандидатурата на Гешев"}
{"url": "https://www.faktor.bg/bg/articles/rusiya-kam-ukrayna-shte-ima-posledstviya-ako-ekipazhat-na-tankera-v-izmail-bade-zadarzhan", "text": "За рекордно високи температури съобщиха и днес властите в Германия, Франция, Белгия и Холандия - с отчетени стойности над 40 градуса и в четирите държави. В Париж следобед бе отчетена рекордна температура от 42,4 градуса. В долносаксонския град Линген, близо до холандската граница, температурата е достигнала следобед 41,9 по Целзий. Новият рекорд за всички времена в Холандия е 40,4 градуса - регистриран на няколко места в южната част на страната. В Белгия - в района на военната база „Клайне-Брогел“ са регистрирани 40,6 градуса.", "date": "2019.07.25", "title": "Температурни рекорди в Германия, Франция, Белгия и Холандия"}
{"url": "https://www.faktor.bg/bg/articles/tomislav-donchev-kategorichen-tozi-kabinet-ne-zavisi-ot-dps", "text": "Този кабинет не зависи от ДПС. Това категорично заяви в студиото на БНТ вицепремиерът Томислав Дончев. В България политическият живот е толкова динамичен, че нищо не може да бъде изключено, дори и предсрочните избори, допълни той. По темата за кибератаката в НАП вицепремиерът каза, че му е трудно да отговори дали има политически контекст този пробив в НАП. Няколко ведомства бяха обект на хакерски атаки, не само НАП, а има посегателства и по отношение на частни стопански субекти. Може да се държат на хакерска солидарност, но може да става дума за координирана или некоординирана атака. Това обаче ще каже прокуратурата, посочи Дончев и обясни, че мерките ни за киберсигурност са на нивото на социално-икономическото развитие на България. Имаме дефицит на пазара на труда у нас, в това число и на IT специалисти, на които да им бъде осигурено по-високо заплащане. Дончев отговори и на обвиненията, че вече са похарчени 2 млрд. лева за електронно правителство, но реално то все още не е факт. Няма похарчени 2 млрд. лева за електронно правителство. Това биха могли да бъдат разходите за компютърно оборудване през последните 10-15 години. Не повече от 300 млн. лева са дадени за електронно правителство. А ни трябват много повече пари, защото става дума за високи технологии, които са скъпи, аргументира се вицепремиерът. Томислав Дончев коментира и последното изказване на президента по повод наложеното от него вето върху договорите за нови изтребители. България има нужда от нов изтребител, има и задвижена процедура за придобиването му. Ако имахме по-голям бюджет, можехме да мислим и за по-скъпи самолети. Но според експертите Ф-16 притежават нужните характеристики, от които имат нужда българските ВВС. Когато цялата процедура приключи, се надявам да имаме качествена защита на българското небе. Що се отнася до президента, той си има ясна позиция - да бъде против правителството, критикувайки неговата работа. Но по отношение на последното вето - за самолетите, нещата стоят така - държавата България води преговори с държавата САЩ, постига се споразумение. В един момент - президентът налага вето, това не звучи добре, категоричен бе Дончев. Що се отнася до разрива в малката коалиция, от която бе изключена \"Атака\", той бе лаконичен в коментара си: Нямам навика да коментирам процесите в други партии. Искам да видя до къде ще стигнат процесите в ОП. Искрено се надявам въпреки драмите и коалиционните противаречия, правителството да продължи да изпълнява програмата, зад която стои.", "date": "2019.07.25", "title": "Дончев: Ветото на Радев не звучи добре, след като има споразумение между САЩ и България"}
{"url": "https://www.faktor.bg/bg/articles/boris-dzhonsan-naznachi-brat-si-dzho-v-pravitelstvoto", "text": "Новият британски премиер Борис Джонсън назначи брат си Джо за заместник-министър на бизнеса, енергетиката и индустриалната стратегия, съобщават медиите на Острова.  Джо Джонсън вече и бил заместник-министър в кабинетите на Дейвид Камерън и Тереза Мей.  В правителството на Тереза Мей той беше заместник-министър на транспорта, но подаде оставка през 2018 г. заради несъгласие с политиката ѝ за твърд Брекзит.  В британски медии вече се появиха информации, че премиерът може да бъде обвинен в шуробаджанащина заради назначаването на брат си в правителството.  Според медиите на Острова Борис Джонсън е направил най-мащабните в съвременната история на Великобритания промени в правителството, без на власт да е дошла друга партия.", "date": "2019.07.25", "title": "Борис Джонсън назначи брат си Джо в правителството"}
{"url": "https://www.faktor.bg/bg/articles/ukrayna-osvobodi-ekipazha-na-zadarzhaniya-ruski-tanker", "text": "Украинските власти са освободили екипажа на руския танкер, задържан в пристанище Измаил, но корабът остава при тях, предаде Ройтерс, като се позова на агенция РИА, която на свой ред цитира руското посолство в Украйна. По-рано Украйна съобщи, че е задържала руски танкер за негово предполагаемо участие в задържането на три украински кораба от Русия през ноември миналата година в Керченския проток. Москва заплаши днес, че ще има последствия, ако руските граждани са \"взети за заложници\", предава БТА. Моряците от задържания в Измаил руски танкер се връщат у дома, а самият кораб остава в Украйна, каза за ТАСС представител на руското посолство в Украйна, без да съобщи подробности. Членовете на екипажа са били разпитани и след това освободени.↵↵Службата за сигурност на Украйна (ССУ) съобщи по-рано днес, че е задържала в Измаил руския танкер \"Ника спирит\", разпознат като танкера \"Нейма\", който според нея бил блокирал украинските кораби при инцидента в Керченския пролив. ССУ посочи, че задържаният съд \"е признат за веществено доказателство и се подготвя официално искане в съда за ареста му\". На кораба са извършени упълномощени от украински съд следствени действия - обиск, конфискуване на документи, записи на разговори по радиото по време на конфликта в района на Керченския пролив, бордови дневници, отбеляза впоследствие службата. В комюнике на ССУ, цитирано от Франс прес, се казва, че танкерът е пристигнал вчера в пристанище Измаил. АФП пояснява, че Измаил се намира в устието на река Дунав, в района на Одеса.↵↵Според украинския журналист Юрий Бутусов танкерът пътувал към Измаил, за да му бъде направен ремонт и не превозвал товар. Задържането и проверката му били одобрени снощи от украинския президент Володимир Зеленски, каза журналистът, специализиран в теми, свързани със сигурността.", "date": "2019.07.25", "title": "Украйна  освободи екипажа на задържания руски танкер"}
{"url": "https://www.faktor.bg/bg/articles/zaplaha-kurshum-v-glavata-e-izpratena-do-zoran-zaev", "text": "Премиерът на Северна Македония Зоран Заев информира днес от парламентарната трибуна, че е съобщил в МВР за заплаха, която била изпратена в социалните мрежи в коментар след пресконференцията му с еврокомисаря Йоханес Хан, съобщи МИА, цитирана от БТА.  \"Само куршум за теб, копеле, с мерак бих ти го изстрелял, без окото ми да мигне\", гласяло посланието, което Заев прочете от мобилния си телефон пред депутатите в парламента, пояснявайки, че посланието му е било изпратено в съобщение от неговата дъщеря. Заев каза това, отговаряйки на въпроси на депутатката от ВМРО-ДПМНЕ Благица Ласковска, които между другото се отнасяха за четири случая на психически тормоз. Има всякакъв вид прояви сред хората, понякога те са между членове на нашите най-големи политически партии, но и сред по-малките, понякога между граждани, които нямат партийна принадлежност. Дъщеря ми преди един час ми изпрати посланието като коментар на пресконференцията с Йоханес Хан, каза Заев. Той добави, че е известна самоличността на човека, който е направил този коментар, а случаят е докладван в МВР и ако законът установи отговорност, той ще трябва да я понесе.", "date": "2019.07.25", "title": "Заплаха \"куршум в главата\" е изпратена до Зоран Заев"}
{"url": "https://www.faktor.bg/bg/articles/doyche-vele-folksvagen-izbra-turtsiya-zasluzhava-li-erdogan-takav-podarak", "text": "Германският автомобилопроизводител \"Фолксваген\" е решил да построи новия си завод в турския град Маниса край Измир, обяви тази седмица германската обществено-правна телевизия АРД, позовавайки се на берлински източник. \"Турският президент Ердоган изобщо не заслужава този голям подарък\", пише Аня Крюгер на страниците на германския \"Тагесцайтунг\". В гневния си коментар тя посочва, че в региона ще потекат много пари, а това ще бъде сигнал и за други големи инвеститори. \"За автократа Ердоган тази новина идва в изключително подходящ момент. Икономическото положение в Турция става все по-лошо, привърженици и привърженички му обръщат гръб. А с изграждането на новия завод президентът може да натрупа много точки\", пише Крюгер и продължава:   Дълго време се спекулираше, но явно Фолксваген вече е избрал Турция за новия си завод, пише АРД. Очевидно Анкара е направила големи отстъпки. България и Саудитска Арабия остават с празни ръце, се посочва в публикацията. (23.07.2019) \"Фатално е, че \"Фолксваген\", а заедно с него и германската държава като акционер, подкрепят по такъв начин Ердоган. Това е същински шамар за всички, които се борят за човешки права, демокрация и правова държава в Турция. Министър-председателят на провинция Долна Саксония Щефан Вайл просто трябваше да обърне палец надолу – и инвестицията щеше да се изпари. Но къде ти. В името на човешките права и на демокрацията се държат тържествени речи, обаче когато се взимат решения - кой ти гледа. Ето, такива постъпки карат хората да не вярват на политиците и политичките. Да инвестираш в момента в Турция - това е политическа и морална грешка. (…) Но този проект предизвиква разочарование и по други причини. В новия си завод пред портите на ЕС \"Фолксваген\" ще произвежда автомобили с дизелови и бензинови двигатели. Те ще бъдат изнасяни за държави, където няма толкова стриктни изисквания за опазване на околната среда. С други думи: убийството на климата продължава да бъде добър гешефт. В същото време у дома \"Фолксваген\" се прави на голям защитник на околната среда. Мениджърите и мениджърките, всичките пиари старателно предат историята как \"Фолксваген\" бил на път да стане образец за екологичен автоконцерн. Ако обичат, нека ни спестят тази измамна реклама, след като в същото време изграждат нови мощности за убийство на климата. Защото едно нещо няма как да стане: тук да се къпеш в слънчевата светлина на екологическия престиж, а там да печелиш пари с истински бомби от въглероден двуокис.\" Германският концерн все още не е потвърдил новината за новия завод в Маниса. Турските медии обаче твърдят, че решението на \"Фолксваген\" е окончателно. А ролята на Ердоган за това решение явно не е за подценяване. Англоезичният турски вестник \"Дейли Сабах\" пише по същата тема следното: \"Миналия месец главният мениджър на \"Фолксваген\" Херберт Дийс посети Турция и се срещна с президента Реджеп Тайип Ердоган. Говори се, че тази среща е оказала влияние върху окончателното решението на компанията.\" Още преди около седмица специализираното германско списание \"Аутомобилвохе\" съобщи, че надзорният съвет на автомобилния концерн е решил новата фабриката да бъде изградена в Турция, а не в България или в Саудитска Арабия. Тогава от \"Фолксваген\" посочиха, че решението все още не е взето окончателно.", "date": "2019.07.25", "title": "\"Дойче веле\": \"Фолксваген\" избра Турция - заслужава ли Ердоган такъв подарък..."}
{"url": "https://www.faktor.bg/bg/articles/nap-pusna-prilozhenieto-za-proverka-na-haknatite-lichni-danni", "text": "Вече е достъпно приложението, чрез което всеки гражданин може да разбере дали негови лични данни са станали обект на неоторизиран достъп. Това съобщиха от Националната агенция за приходите (НАП). Проверката става срещу ЕГН и мобилен телефон. Резултат дали има неправомерно разпространени лични данни ще бъде изпратен на въведения от Вас мобилен номер. От един компютър и телефон могат да се направят проеврки на повече от един ЕГН. Вчера от приходната агенция обявиха, че за близо 200 души са изтекли достатъчно данни, за да се окажат в риск от злоупотреби. Препоръката към тях е да си сменят личната карта.  Може да проверите на линка:", "date": "2019.07.25", "title": "НАП пусна приложението за проверка на хакнатите лични данни"}
{"url": "https://www.faktor.bg/bg/articles/kiril-ananiev-razporedi-proverka-po-sluchay-s-pochinalo-dete-v-plevenska-bolnitsa", "text": "\"Със заповед съм назначил проверка, която започва от днес\". Това каза министърът на здравеопазването Кирил Ананиев пред журналисти във връзка с починало дете на 1 година в Плевенска болница. По думите на министъра проверката започва от днес. \"Тя не само ще обхване екипа, който е работил в плевенската болница, но и всички останали медици, които са участвали в целия процес на заболяването и лечението. Дал съм съответен срок, незабавно да ми бъде докладвано\", заяви още министърът. Ананиев посочи, че срокът ще бъде около една седмица. Министърът заяви, че не иска прибързано и некачествено да се свърши работата. \"Искам да изразя своите съболезнования за родителите. Да загубиш дете, няма по-голямо нещастие\", каза още Ананиев.", "date": "2019.07.25", "title": "Кирил Ананиев разпореди проверка по случай с починало дете в плевенска болница"}
{"url": "https://www.faktor.bg/bg/articles/srednata-lihva-po-zhilishtnite-krediti-padna-pod-3-15", "text": "Cpeднaтa лиxвa пo жилищнитe ĸpeдити в лeвa e пaднaлa пoд 3,15% ĸъм ĸpaя нa пъpвaтa пoлoвинa нa гoдинaтa. Oт нaчaлoтo нa 2019 гoдинa нacaм тя e нaмaлялa c 16 пpoцeнтни пyнĸтa oт 3,28% пpeз янyapи дo 3,12% в ĸpaя нa юни, coчaт пocлeднитe дaнни нa Бългapcĸaтa нapoднa бaнĸa (БHБ). Зa cpaвнeниe ĸъм ĸpaя нa пъpвoтo тpимeceчиe нa пpeдxoднaтa 2018 гoдинa cpeднaтa лиxвa пo зaeмитe зa нoв дoм e нa нивo oт 3,42%. Cpeдния гoдишeн пpoцeнт нa paзxoдитe (ГΠP) пo тяx e нa нивo oт 3,48% зa paзглeждaния пepиoд пpи тaĸoвa oт 3,98% ĸъм юни минaлaтa гoдинa. Πpи жилищнитe ĸpeдити в eвpo cpeднaтa лиxвa e нa paвнищe oт 3,43% пpи тaĸaвa oт 3,87% зa cъщия пepиoд нa 2018 гoдинa, a ГΠP e 3,79%. Лиxвитe пo пoтpeбитeлcĸитe ĸpeдити cъщo пpoдължaвaт дa pacтaт нaдoлy дo 8,04% зa тeзи в лeвa зa юни мeceц. Teзи в eвpo нa нa нивo oт 3,65%. Дoxoднocттa нa дeпoзититe ocтaвa иcтopичecĸи ниcĸa, ĸaтo пpи влoгoвeтe нa дoмaĸинcтвaтa в лeвa тя нaмaлявa c 0,03 пpoцeнтни пyнĸтa дo 0,15% зa пъpвoтo шecтмeceчиe нa тaзи гoдинa в cpaвнeниe c пpeдxoднaтa. Πpи тeзи в eвpo paвнищeтo e oт 0,16%. Cpeднaтa лиxвa пo oвъpнaйт дeпoзититe в лeвoвe и в eвpo e нa paвнищe oт 0,02%.", "date": "2019.07.25", "title": "Средната лихва по жилищните кредити падна под 3,15%"}
{"url": "https://www.faktor.bg/bg/articles/kashtata-na-peyo-yavor-otnovo-na-targ-ipotekirali-nyakolko-pati-imota-v-tsentara-na-sofiya", "text": "Частен съдебен изпълнител е дал на търг къщата-музей на Пейо Яворов. Домът на поета, къде се самоубива любимата му Лора, а той се прострелва и ослепява, е с куп задължения. Собственикът на сградата Васил Панчев заяви, че предишните стопани на имота многократно са го залагали и са го използвали като гаранция за търговията си. Последният собственик, от когото Панчев купува къщата на Пейо Яворов, също му го продал със задължения, за които не му казал.  Директорът на \"Национален литературен музей\" Атанас Капралов коментира пред БТВ, че след промените през 1989 г. държавата е трябвало да си върне собствеността на музея на поета. Той обаче припомни, че тогава се е случвало точно обратното - вместо държавни, имотите са ставали частни. Днес къщата на Пейо Яворов на ул \"Г. С. Раковски\" струва 1,6 млн. лв. Граждани предлагат да бъде откупена от Столичната община. Все още обаче подобно решение от кметството не е взето.", "date": "2019.07.25", "title": "Къщата на Пейо Явор отново на търг, ипотекирали няколко пъти имота му в центъра на София"}
{"url": "https://www.faktor.bg/bg/articles/blizki-priyateli-i-fenove-izpratiha-bugi-barabata-vav-vechniya-mu-pat", "text": "Близки и приятели се сбогуваха днес с една от емблемите на българския блус и рок -  Марио Събев, по-известен като Буги Барабата.  Поклонението се проведе в църквата на гробищен парк \"Бакърена фабрика\", а последно сбогом с блус музиканта си взеха рокери, колегите му от радио Z-Rock, както и негови фенове. Близо 200 души изпратиха музикантът във вечния му път, съобщава \"Булфото\". Буги Барабата почина внезапно в нощта на събота срещу неделя на 58-годишна възраст.  Марио Събев е основател на \"Бараби Блус Бенд\" и бе водещ на шоуто \"Буги Тайм\" по Z-Rock. Той е съавтор на култовата песен на \"Подуене блус бенд\" \"Няма бира\". За Георги Минчев пише една от емблематичните му песни - \"Равносметка\". Блусарят, който за мнозина ще остане легенда, бе изпратен с парче на Васко Кръпката.", "date": "2019.07.25", "title": "Близки, приятели и фенове изпратиха Буги Барабата във вечния му път"}
{"url": "https://www.faktor.bg/bg/articles/yuzhnoamerikanskata-federatsiya-gotova-da-nakazhe-mesi-za-polovin-godina", "text": "Нападателят на Аржентина Лионел Меси може да бъде спрян от мачове за националния отбор за период от два до шест месеца, според \"TyC Sports\".  32-годишният аржентинец може да бъде наказан сурово, заради критиките си към Южноамериканската конфедерация по футбол (КОНМЕБОЛ) по време на Копа Америка. Решението ще бъде взето следващата седмица. Вчера Меси получи наказание за един мач и глоба. След мача с Чили той не се появи за награждаване, рязко критикува съдиите и пряко обвини служителите на конфедерацията в корупция. В аржентинските медии има информация, че тези думи на Лео стават предмет на отделно разследване, заключенията, по които дисциплинарната комисия на Южноамериканската конфедерация все още не е направила.", "date": "2019.07.25", "title": "Южноамериканската федерация готова да накаже Меси за половин година"}
{"url": "https://www.faktor.bg/bg/articles/vtori-balgarin-pokori-k2", "text": "Стефан Стефанов стана вторият българин след Боян Петров, изкачил К2. Тази нощ той атакува сочения за най-труден сред осемхилядниците (и втори по смъртност след Анапурна) с още 18 души от международна експедиция. Групата се състояла от десетима чужденци, трима пакистанци и шестима шерпи. В 2:27 българско време Стефанов е изпратил съобщение, че е на върха. На 18 юли столичният адвокат и още няколко десетки души стигнали на 400 метра под върха, но се наложило да прекратят атаката заради дълбок сняг, лавинна опасност и липсата на опънати въжета до върха. След 3-дневна почивка в базов лагер, на 22 юли Стефанов и вече намаленият състав на желаещите да изкачат върха поели нагоре. К2 е вторият по височина връх на планетата. През май Стефанов изкачи третия по височина – Канчендзьонга, а миналата пролет – Еверест, припомня bTV.", "date": "2019.07.25", "title": "Втори българин покори К2"}
{"url": "https://www.faktor.bg/bg/articles/sport/kubrat-pulev-pred-reporterka-veche-samo-vazdushni-tseluvki-davam", "text": "Звездата на българския професионален бокс Кубрат Пулев разкри, че вече си е взел поука от случая с Джени Суши и целувката по устата й след мача с Богдан Дину.   И в интервю за сексапилната Хелън Йи обяви, че вече е приключил с целувките след мач и може да праща само въздушни такива.   \"Последният ми мач беше страхотен, но след него имаше малко различна ситуация. Бях завладян от емоции и просто го направи, знаете какво. Но вече се научих, че не трябва да правя това повече, защото много хора не разбират шегите ми. Повече няма да го правя.\"   \"Ако някой иска да ме целуне, няма проблем, но аз вече не целувам никого. Научих, че първо трябва да питам и ако човекът срещу мен каже \"ОК\", тогава. Мога да пращам само въздушни целувки, никакви истински целувки. Много е горещо в Лас Вегас. В моята глава не се е случило нещо лошо, но някои не го харесват, други го одобряват\", заяви Кобрата и разкри какви са плановете му за мачовете занапред, цитиран от \"Гонг\".   \"Готов съм да се бия, всеки ден съм във фитнеса. Не тренирам много тежко, но се подготвям добре. Аз съм задължителен претендент от година и половина в IBF и мисля, че сега е моментът да се бием с Анди Руис, защото това е задължението.\"   \"Никой не може да каже кой ще победи в реванша между Руис и Антъни Джошуа, но мисля, че той може да загуби втори път. Бях изненадан от първото му поражение. Руис е много добър боец, силен е, бърз е, но мисля, че аз съм много по-добър боксьор.\"   \"Нямам време за чакане, чаках година и половина и мисля, че сега е времето. Можем да се бием за този колан. Готов съм и искам да се бия за този колан. Чаках толкова дълго, подготвих се, а когато съм много добре подготвен, никой не може да ме победи\", сподели още Пулев и коментира мача на Тайсън Фюри, който му е съотборник, а и го спрягаха за следващ негов съперник.   \"Тайсън Фюри постигна хубава победа, но опонентът му не беше нещо особено, беше слаб, не беше на нивото му\", заяви Кобрата и накрая разкри, че вече е започнал подготовката си за следващия мач и е готов да го проведе на всяко едно място.   \"Започвам подготовката на високо ниво, щастлив съм, че всичко с целувката приключи, както и с комисията. Готов съм да се бия във всяка точка на САЩ и искам да се бия за световната титла на IBF и да бъда световен шампион\", завърши Кобрата и накрая прати въздушна целувка на секси репортерката.", "date": "2019.07.25", "title": "Кубрат Пулев пред репортерка: Вече само въздушни целувки давам"}
{"url": "https://www.faktor.bg/bg/articles/sofiya-shte-spasyava-kashtata-na-yavorov-dava-1-3-mil-lv-da-ya-zakupi", "text": "Готови сме да заплатим 1,285 млн. лв. за къщата на Яворов. Това каза заместник-кметът на София Тодор Чобанов на заседание на Столичния общински съвет, цитиран от „Фокус“. \"Столична община желае да бъде добрият и отговорен стопанин на един знаков обект за българската духовност - къщата на Яворов\", каза Чобанов. Той добави, че тази къща е неслучайно в системата на Националния литературен музей, тъй като Пейо Яворов е един от бащите на съвременна литературна България. \"Беше ясно, че много трудно ще се убеди един частен собственик да реставрира в оригинален вид и да съхранява тази къща. По указания на кмета Фандъкова възложихме различни външни финансови и правни анализи с ясната цел Общината да може да се яви на публичната продан и да придобие този обект\", заяви той. Тодор Чобанов каза, че това ще е един по-добър и по-полезен за обществото музей на Яворов. По думите му, за да се включат в търга, е трябвало да изследват няколко въпроса. \"Първо, дали са налице други вземания, които не са публично известни, които биха възпрепятствали процедурата, както и дали цената, която е представена, е справедливата цена\", поясни той. Чобанов каза, че са възложени различни външни оценки. \"Готови сме да заплатим 1,285 млн. лв., което е една справедлива реална цена за този обект\", добави той, като каза, че след закупуването ще ремонтират сградата.", "date": "2019.07.25", "title": "Столична община ще спасява къщата на Яворов, дава 1.3 мил. лв. да я откупи"}
{"url": "https://www.faktor.bg/bg/articles/evroto-poevtinya-kam-blizo-dvumesechno-dano", "text": "В четвъртък еврото поевтиня до близо двумесечно дъно спрямо щатския долар, тъй като инвеститорите очакват, че след днешното си редовно заседание ЕЦБ ще сигнализира за предприемането на нови стимулиращи мерки, включително понижение  на рекордно ниските лихви и подновяване на покупките на еврооблигации. известно като \"количествени улеснения\". Доста слабото бизнес проучване за Германия на института Ifo оказва допълнително негативно влияние върху единната европейска валута, тъй като засили спекулациите, че още днес ЕЦБ може да намали основните лихвите ставки.  Паричните пазари оценяват на около 40% - 50%  вероятността централната банка на еврозоната да понижи депозитната си лихва с 10 базисни пункта от настоящото ѝ ниво от -0,40% до нов рекородно отрицателно дъно от -0,50%. След слабото Ifo проучване еврото се понижи за кратко до ново 8-седмично дъно около 1,1123 долара (най-ниско ниво от 30-и май тази година), преди да отскочи слабо към 1,1150 нивото. В очакване на днешното важно заседание на ЕЦБ единната европейска валута поевтиня с около 2% само в рамките на настоящия месец. Решението на ЕЦБ ще бъде оповестено от 14:45ч. наше време, като от 15:30ч. то ще бъде последвано от редовна пресконференция на шефа на банката Марио Драги. Ако ЕЦБ все пак остави лихвите непроменени, това може да доведе до известна възходяща корекция на еврото към 1,1180 -1,1200 долара, преди обаче да се окаже под нов натиск от продажби, тъй като централната банка най-вероятно ще сигнализира за предстоящо през септември намаляване на лихвените ставки и за нова програма за \"количествени улеснения\". Ако все пак централната банка понижи още днес основната депозитна лихва до -0,50%, еврото може да опита тест на еговите важни тазгодишни дъна около 1,1112/1,1108 долара (дъна от 26-и април и от 1,1108 от 23-ти май). Евентуален нов спад на еврото обаче също изглежда ограничен с оглед на очакванията, че през следващата седмица (на 31-ви юли) Федералният резерв на САЩ ще намали \"превантивно\" основната си лихва най-вероятно с 25 базисни пункта до диапазона между 2,00% и 2,25%. В очакване на изхода от днешното заседание на ЕЦБ еврото се намира под натиск от продажби и спрямо останалите основни валути. Еврото се търгува близо до вчерашното едномесечно дъно около 0,8907 британски лири, към най-ниско ниво от 3-ти януари насам около 120,19 японски йени и към двугодишно дъно от 1,0963 швейцарски франка (най-ниско ниво от юли 2017-а година).", "date": "2019.07.25", "title": "Еврото поевтиня до близо двумесечно дъно"}
{"url": "https://www.faktor.bg/bg/articles/novata-kontsesiya-sas-stari-problemi", "text": "Резултатите от концесионния търг за летище София са известни, много от въпросителните обаче остават. Оповестеното от министъра на транспорта и последвалите коментари се отнасят само до качествата на победителя, Соф Конект. Няма как да се прецени дали това наистина е най-доброто предложение, ако конкурентните не са известни. От онова, което се знае до момента, е ясно, че поне две от четирите предварителни изисквания, които ми изглеждаха разумни преди четири седмици, са под риск да не бъдат изпълнени. Следните общи коментари са напълно на място по повод сега известното за концесията. 1. Резултатът е съществено различен от първоначалните, обявени преди повече от месец, финансови предложения. Печели офертата с най-ниска предполагаема инвестиция за изграждането на нова летищна инфраструктура. И годишното концесионно възнаграждение, предложено от Соф Конект е трето по размер след всичките дадени оферти. 2. Очевидно съобщенията имат за цел на внушат, че консорциумът на фонда Меридиам и Щрабаг, с летищен оператор Мюнхен, е дал много обосновани технически предложения и реалистичен бизнес план, които, според предварителните условия, съставят 45 на сто от тежестта на аргументите в крайния подбор на победителя. Но двама от кандидатите са с по–високи финансови параметри и инвестицията, и годишното концесионно възнаграждение. Малко е вероятно техният капацитет да състави подходящ бизнес план, основан на реалистични технически предвиждания (например на потока пътници и/или стоки) да се е оказал драстично по-нисък от този на победителя. 3. По-всичко изглежда, че новият Терминал 3 отново ще се строи от Щрабаг и че това ще се случи относително късно - след 7-8 години. Компанията, която имаше редица проблеми по време на изграждането на Терминал 2 сега ще го ремонтира и след това ще строи още един терминал. Щрабаг е Австрийска компания, но у нас не е толкова добре известно, че най-голям акционер в нея е Олег Дерипаска. Санкциите на САЩ спрямо неговата компания Русал бяха отменени в края на януари т.г., но не и спрямо него лично. Други негови бизнеси и участия все още са в санкционни списъци. По всичко изглежда, че акциите в Щрабаг са на Русал и в момента австрийската строителна компания също е извън тези списъци, според съобщение на Индустрии Магацин. Този политически риск е обсъждан при оценката на предложенията. Вероятно е преценено, че той нищожен. Но концесията е за 35 години и никой не може да гарантира, че човек с такива връзки няма да попадне под ново запрещения. 4. Щрабаг имаше закъснения и ниско качество при изпълнението на строителните ангажименти на сегашния Софийски Терминал 2. Доколкото разбирам причината бе в относително ниската цена на строителната услуга и в крайна сметка непосредствената вина за лошо изпълнената работа бе на българските подизпълнители. Щрабаг ЕАД местна компания, след 2010 г. рядко печели държавни поръчки и има изпълнени само два индустриални проекта (ако се съди по страницата на компанията в Интернет). Това не означава, че компанията не може да мобилизира ресурс. Но пък означава, че има относително добри връзки с други местни изпълнители. Това може и да предимство, но не кой знае колко голямо. Странно е, че, както показаха социалните мрежи, екранни фотографии от първоначалното и последващите съобщения на Меридиам в Интернет отначало включват Щрабаг в групата на членовете на консорциума, а след това компанията изчезва от окончателното съобщение. Какво притеснява Меридиам засега никой не знае, но има някакъв проблем или предчувствие за такъв, който ги мотивирал да редактират първата обява.и това поражда редица въпроси. 5. Друг въпрос е участието на летищния оператор Мюнхен в управлението на аерогара София. Досега публично известно е, че Мюнхен няма акционерно участие в консорциума. Следователно нормално е да се даде отговор какво гарантира, че след време този оператор няма да се оттегли поради някаква конюнктурна причина. 6. Предположението, че строителното на новия терминал ще започне след толкова години означава, че зад него стоя две други предварителни допускания: а) че сегашния ръст на пътнико-потока през София (6-7% на година) ще се запази за много дълъг период от време и б) че летището няма да загуби пътници, въпреки конкуренцията на съседни летища, всичките до едно обновени практически „вчера“. Никой не може да гарантира „а“. Конкуренцията по повод „б“ е слабо вероятно да изчезне. Оттук и основният и бизнес, и политически риск от това, че инвестицията в инфраструктурата на аерогара София се появява толкова късно: ако няма ръст на броя на пътниците, не ще има средства за инвестиране и с какво да се привличат нови и „връщат“ стари пътници, съответно са под риск и концесионните плащания и приращенията на обекта на концесията (новия терминал и пр.). Когато концедентът (т.нар. държава, която е собственик) е изправен пред подобни свършени факти, няма начин да не се съгласи на по-ниско възнаграждение и на възстановяване на субсидирането на летището. 7. Интересен е и фактът, че двете водещи финансови предложения са оценени с ниска оценка на база техническите предложения, а останалите три кандидата имат максимални оценки без нито една забележка. Какви са били критериите и какви са мотивите на комисията за оценяването, не е публична информация и предстои да видим дали ще бъдат публикувани. До края на юли е срокът за обжалване и всеки от участниците в процедурата, ако съм разсъждавал правилно по-горе, има не само правото, но и вероятно сериозни аргументи за обжалване. Френско – Турския консорциум най-вероятно ще обжалва на база високото финансово предложение и ще аргументира ниските оценки по техническата част. Манчестър и техните китайски партньори най-вероятно също ще обжалват на база високата инвестиция която предлагат и причината тя да не бъде отчетена по начин който те смятат за коректен. Копенхаген пък предлагаше Терминал 3 да се построи веднага и биха могли да се аргументират с това. Скоро ще разберем кой ще обжалва. Но както писах и преди резултатите има два много важни фактора които изглежда не са отчетени от комисията. Едното е да се стартира с инвестиции възможно най-бързо. Това ще гарантира дългосрочната ангажираност на концесионера и ще означава, че първо се влагат средства а след това те се изплащат. При подписване на договор с класирания на 1-во място в момента кандидат има видим (от достъпната информация) риск да не се постигнат желаните резултати за ръст на пътниците и да трябва да се предоговаря изграждането на нов терминал или някой друг параметър на концесионния договор. Също така новият концесионер ще има възможност да акумулира печалби от актива през следващите години преди да стартира изграждането на новия терминал, което ще рече, че той първо натрупва средства, а след това ще инвестира. Това би било по-неизгоден за концедента сценарий, ако другите кандидати са предлагали друг бизнес план. Иначе общият принцип е точно обратният: първо е необходимо да има инфраструктура и тя привлича повече пътници, а не обратното. Казано с шопската мъдрост: „с трици маймуни – не става“. Това което е ясно до момента е, че въпреки опитите и усилията да се проведе една прозрачна процедура за избиране на концесионер, отново има редица неизяснени въпроси или поне непубликувани отговори. И не на последно място: колкото и да е бърза процедурата на обжалване, тя трудно ще бъде съвсем кратка, затова остава и без отговор и най-важния въпрос: кога София ще има летище по-модерно или поне такова като при съседите?", "date": "2019.07.25", "title": "Новата концесия със стари проблеми?"}
{"url": "https://www.faktor.bg/bg/articles/petrolat-na-opek-goni-65-dolara-za-barel", "text": "Средната цена на петрола на Организацията на страните износителки на петрол (ОПЕК) вчера поскъпна до 64,58 долара за барел, информира днес на сайта си картелът, цитиран от manager.bg.  Във вторник един барел от кошницата на ОПЕК се търгуваше за 63,92 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Сахаран бленд или \"Сахарска смес\" (Алжир), Раби лек (Габон), Джено (Конго) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 година. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2019.07.25", "title": "Петролът на ОПЕК гони 65 долара за барел"}
{"url": "https://www.faktor.bg/bg/articles/zaradi-praneto-na-pari-zabranyavat-anonimni-bankovi-seyfove", "text": "Депутатите разшириха обхвата на мерките срещу изпирането на пари с приети на първо четене промени в законодателството, съобщава БТА. \"За\" законопроекта за изменение и допълнение на Закона за мерките срещу изпирането на пари гласуваха 78 народни представители, други 32 се въздържаха. С измененията в обхвата на закона вече попадат и лица, които съхраняват, търгуват или действат като посредници в търговията с произведения на изкуството. Това става в случаите, когато стойността на сделката възлиза или надвишава 10 000 евро. В обхвата на законодателството са и лицата, които по занятие предоставят услуги за обмяна на виртуални и признати валути без златно покритие, както и доставчиците на портфейли, които предлагат попечителски услуги. С гласуваните на първо четене текстове се въвежда забрана за разкриване или поддържане на анонимни банкови сметки, сейфове или банкови сейфове на фиктивно име. Промяната в законодателството се налага във връзка с приетите от ЕК нови изисквания за намаляване възможностите за превенция и за противодействие на изпирането на пари и финансирането на тероризма. В мотивите към предложението се отбелязва, че ако въпросните изисквания не бъдат въведени в българското законодателство, това ще се отрази негативно на процеса по присъединяване към Валутния механизъм ERM и Банковия съюз. По предложение на народния представител Дилян Димитров от ГЕРБ срокът за получаване на предложения между двете четения бе удължен. Иван Иванов от \"БСП за България\" коментира пред журналисти, че е необходимо законът да бъде прецизиран между двете четения. \"Няма необходимия механизъм да бъде точно и ясно прилаган законът\", коментира Иванов. Той бе категоричен, че по отношение на разширяването на кръга от лица, които трябва да докладват пред ДАНС за сделки, не е желателно \"счетоводителите да бъдат превръщани в доносници\". Поводът за опасението му е предвидената промяна, с която и счетоводителите попадат сред кръга от лица, които са длъжни да идентифицират клиентите си при установяване на търговски или професионални отношения при извършване на операция или сключване на сделка. Нова тв", "date": "2019.07.25", "title": "Заради прането на пари: Забраняват анонимни банкови сейфове"}
{"url": "https://www.faktor.bg/bg/articles/dachich-yavyavaneto-na-haradinay-v-haga-be-prevarnato-v-politicheski-fars", "text": "Заминаването на Рамуш Харадинай в Хага за да бъде изслушан пред Специалната прокуратура в качеството му на заподозрян бе превърнато в \"политически фарс\", тъй като бе ясно, че ще отиде за няколко часа и няма да бъде задържан. Този коментар направи сръбският външен министър Ивица Дачич, цитиран от Танюг. Дачич каза пред телевизия Пинк, че Харадинай не е трябвало да подава оставка от поста премиер, тъй като няма намерение да се оттегля от политиката, което се потвърждава от вече насроченото за петък заседание на правителството със служебен мандат. Остава да се види дали против Харадинай, както и против други косовски лидери ще бъдат повдигнати обвинения, посочи още сръбският външен министър. По неговите думи Белград ще сътрудничи на съда и ще предаде всички доказателствени материали, които притежава.", "date": "2019.07.25", "title": "Дачич: Явяването на Харадинай в Хага бе превърнато в \"политически фарс\""}
{"url": "https://www.faktor.bg/bg/articles/rekordni-goreshtini-v-germaniya-izklyuchvat-atomni-tsentrali", "text": "40,5 градуса по Целзий отбеляза днес термометърът в германския град Гайлкирхен в Северен Рейн-Вестфалия. Това е най-високата температура в страната, измерена за всички времена. И в останалите части на страната жегите са не по-малки. Още в 10 сутринта в Берлин температурата надхвърли 32 градуса, до обяд достигна 40, съобщават \"24 часа\". Метеоролозите предупредиха, че това далеч не е най-лошата новина. По-тревожното е, че вече всяко лято ще бъде толкова горещо, смятат те. Днес Зелената партия поиска да се промени законодателството и да се въведат горни граници на температурата, при които работещите могат да бъдат задържани в офиса. При жеги като днешната да има свободен ден или хоумофис, предлагат те. Това да важи с пълна сила най-вече за работещите намън – строители, поддръжка на пътища и други, искат още те. Високите температури са проблем и за атомните централи. Заради покачването на температурата на водата е предвидено атомната централа в Гронде, Долна Саксония да бъде изключена в петък на обяд. Тогава водата на река Везер, която се ползва в охладителната система, се очаква да достигне критичните 26 градуса. Заради жегите с един час бе отложен и мачът между берлинския клуб „Херта“ и турския „Фенербахче“, който трябваше да започне в 17,30 в австрийския град Хартберг. Вместо това стартът ще бъде даден в 18,30. В рекодьорът по жеги Гайлкирхен кметът пък поръча безплатен сладолед з авсички 150 служители на кметството. Пожарникари раздават слънцезащитни кремове на граждани, а лекари призоваха доброволци да се грижат за възрастни и болни хора в обкръжението си и да проверяват дали са добре, тъй като високите температури са опасни за тях. Проблем жегата е и за затворниците, които нямат възможност да се охлаждат с климатици или да отскочат до някой басейн. Затова затворите в Германия са разрешили по-чести душове, а в менюто е въведен тараторът.", "date": "2019.07.25", "title": "Рекордни горещини в Германия, изключват атомни централи"}
{"url": "https://www.faktor.bg/bg/articles/london-izprati-voenni-korabi-da-saprovozhdat-plavatelni-sadove-pod-britanski-flag-v-ormuzkiya-protok", "text": "Лондон ще изпрати кораби от военноморския си флот да съпровождат плавателни съдове под британски флаг при преминаването им през Ормузкия проток, за да защити свободата на корабоплаване, след като Иран задържа танкер, плаващ под британски флаг. Това съобщи днес британското министерство на отбраната, цитирано от Ройтерс.     \"Кралският флот е натоварен да съпровожда плаващите под британски флаг кораби през Ормузкия проток както поединично така и в група, ако е направено съответното уведомяване за преминаването им\", каза в изявление говорител на британското правителство.     \"Свободата на корабоплаване е от ключово значение за международната търговска система и световната икономика и ще направим всичко по силите си, за да я защитим\", заключи говорителят. 1", "date": "2019.07.25", "title": "Лондон изпраща военни кораби да съпровождат плавателни съдове под британски флаг в Ормузкия проток"}
{"url": "https://www.faktor.bg/bg/articles/bryuksel-sezira-evropeyskiya-sad-zaradi-ungarskiya-zakon-sprete-soros", "text": "Eвропейската комисия реши днес да сезира Съда на Европейския съюз заради унгарския закон \"Спрете Сорос\", който инкриминира подкрепата на търсещи убежище чужденци, предаде \"Франс прес\", цитирана от БТА.  Европейският изпълнителен орган обяснява в изявление, че след две предупреждения \"по-голямата част от изразените опасения така и не бяха взети под внимание\". Еврокомисията, която е гарант на договорите, преценява, че унгарският закон противоречи на европейското законодателство по две точки: на директивите към процедурите за предоставяне на убежище и за условията за получаването му, а също и на хартата за основните права. От една страна, като превръща оказването на подкрепа на търсещи убежище лица в престъпление, унгарският закон \"ограничава правото на търсещите убежище да общуват със съответните национални, международни и неправителствени организации и да бъдат подпомагани от тях\". От друга страна, според Брюксел става дума за \"незаконно ограничаване на правото на убежище\" и за \"въвеждане на нови основания за недопускане на молбите за убежище\". Наименованието на този закон се свързва с американския милиардер от унгарски произход Джордж Сорос, недолюбван от консервативния националист Виктор Орбан, който е министър-председател. Орбан обвинява Сорос, че чрез своите НПО организира \"масова имиграция\" към ЕС. Законът предвижда до 1 година затвор за всеки, който помага на лице, влязло нелегално в Унгария от държава извън зоната на Шенген, ако животът му не е непосредствено застрашен. Също днес Еврокомисията откри нова процедура срещу Унгария за нарушения при третирането на лицата, задържани в унгарски транзитни зони по границите, и издаде първо предупреждение. \"Комисията констатира, че условията за задържане в унгарските транзитни зони, особено лишаването от храна, не отговарят на материалните условия\", предписани в европейското законодателство. Будапеща разполага с един месец, за да отговори - съкратен период \"предвид неотложността на ситуацията\". Брюксел и правителството на Виктор Орбан са в челен сблъсък по редица спорни реформи, въведени по инициатива на силния човек в Будапеща, включително ограничения за висшето образование и дейността на НПО.", "date": "2019.07.25", "title": "Брюксел атакува в европейския съд закона на Орбан \"Спрете Сорос\""}
{"url": "https://www.faktor.bg/bg/articles/priklyuchi-parvata-dostavka-na-ruskite-s-400-v-turtsiya", "text": "Първото изпращане на доставки с елементи на руските зенитно-ракетни системи С-400 в Турция приключи и сега се планира да започне вторият етап от доставките в Анкара, съобщиха турски военни източници, цитирани от Ройтерс. Турция започна да приема доставки с компоненти от С-400 по-рано този месец, което доведе до засилване на напрежението в отношенията със САЩ, отбелязва агенцията. В отговор Вашингтон реши да отстрани Анкара от програмата за Ф-35 от съображения за сигурност и предупреди за възможни санкции от САЩ. Турските представители посочиха още днес, че страната остава ангажирана в разговори с отговорни лица от САЩ за придобиване на системи Пейтриът, предложени от Вашингтон на Анкара като алтернатива на С-400.", "date": "2019.07.25", "title": "Първата доставка на руските С-400 в Турция приключи, Анкара се готви за втория етап"}
{"url": "https://www.faktor.bg/bg/articles/sobstvenikat-na-tad-grup", "text": "Надявам се на подкрепа както от обществото, така и от държавата – ние искаме да работим в полза на държавата, а не против нея. Това заяви собственикът на фирмата за киберсигурност \"ТАД Груп\" Иван Тодоров. Бизнесменът, който по настоящем се намира в Канада, днес се сдоби с обвинение в тероризъм и международна заповед за арест заради кибератаката срещу НАП. \"Вече 3-4 години се опитваме да подобрим сигурността и на частни, и на държавни институции\", подчерта той, като призна, че е изненадан от обвинението и е научил за него от медиите. „Спазвали сме всички правила за съхранение на лични данни, и до ден-днешен ги спазваме“, категоричен беше бизнесменът пред Би Ти Ви. Той отрече да е подбуждал сочения от прокуратурата за извършител на хакерската атака Кристиян Бойков, но и посочи, че фирмата няма система за контрол над онлайн активността на служителите: „Не сме пъдари на нашите служители, имаме политики, които те трябва да спазват и вярваме, че го правят“. Тодоров е в Канада, по думите му – на среща на веригата ресторанти, които управлява в България: Тази среща е ежегодна и подлежа на глоба от 5000 долара, ако не присъствам. Билетите ми са купени преди два месеца и мога да го удостоверя. Собственикът на \"ТАД Груп\" заяви, че се прибира през следващата седмица и планира веднага да се яви пред властите, за да помогне на разследването и да разбере в какво е обвинен. Голяма е вероятността да бъде арестуван още на летището. \"Наясно съм, нямам от какво да се страхувам\", категоричен беше бизнесменът.", "date": "2019.07.25", "title": "Собственикът на \"ТАД Груп\" проговори: Работим в полза на държавата, а не против нея"}
{"url": "https://www.faktor.bg/bg/articles/stres-testovete-na-etsb-dokazali-ustoychivostta-na-bankovata-ni-sistema", "text": "Устойчивостта на банковата система се доказва с резултатите от стрес тестовете в шест банки, направени от Европейската централна банка (ЕЦБ).  Това става ясно от решение на Управителния съвет на БНБ, който е обсъдил резултатите, съобщи БНР. \"Ще бъдат предприети последващи действия, свързани с по-нататъшно укрепване на капиталовата позиция на банките, в строго съответствие с мандата на БНБ и съответната регулаторна рамка\", пишат още от БНБ. Припомням, че Европейската централна банка проведе оценка на качеството на активите и стрес - тестове в шест банки заради намерението на страната ни да се присъедини към единния банков надзорен механизъм. Това е част от пътя на България към валутно - курсовия механизъм ERM II.", "date": "2019.07.25", "title": "Стрес тестовете на ЕЦБ доказали устойчивостта на банковата ни система"}
{"url": "https://www.faktor.bg/bg/articles/slavcho-atanasov-razdyalata-s-ataka-e-veche-fakt", "text": "Общото решение на ВМРО и НФСБ е, че не може така да се продължава с \"Атака\" и днес се разделяме. Тоест раздялата с партията на Сидеров вече е факт. \"Атака\" е изключена от коалицията. Това заяви Славчо Атанасов, депутат на НФСБ, издигнат за кандидат-кмет на Пловдив от ВМРО, в студиото на Би Ти Ви. Не може да сме орел, рак и щука. Когато една коалиция не работи добре, партньорите си взимат довиждане и започват да работят в партийните си коридори. Всеки ще има право да взема самостоятелно решение, допълни Атанасов.", "date": "2019.07.25", "title": "Славчо Атанасов: Раздялата с \"Атака\" е факт, изключихме я от коалицията"}
{"url": "https://www.faktor.bg/bg/articles/premierat-na-moldova-se-obyavi-za-nov-statut-na-pridnestrovieto", "text": "Премиерът на Молдова Мая Санду се обяви за нов статут на Приднестровието като част от решението на вътрешните проблеми в страната. Санду бе гост в Европейския парламент в Брюксел, където изложи вижданията си за необходимите реформи в Молдова. Идеята за особен статут на района Санду разви в отговор на въпроси на евродепутати. Запитана от БНР какво точно има предвид, тя даде следния пример: „Ние, например, имаме автономна република и това е Гагаузия. Това е пример, който може да се използва в случая с Приднестровието. Но ние сме против федерализацията на страната“. Приднестровската молдавска република е самообявило се проруско образувание в Молдова, което обаче не е признато дори и от Русия. Негови военни части обаче така и не са напуснали района, въпреки че то получи широка автономия в рамките на държавата. Въпреки това обаче Приднестровието има охраняема граница. Като един от аргументите в полза на такъв статут, премиерът на Молдова изтъкна борбата с корупцията. „Това не е лесно решение, но трябва да предприемем мерки за борба с контрабандата и елиминирането на корупционните схеми. Някои хора правят много пари в Приднестровието, това е черна дупка, която създава пречки за намирането на политическо решение на конфликта. Разбира се, неговото окончателно решение ще зависи от геополитическите възможности“.  Пътят към НАТО на Молдова е сериозен проблем, призна Мая Санду. Тя обаче добави, че страната е решена да продължи сътрудничеството си с Алианса.", "date": "2019.07.25", "title": "Премиерът на Молдова се обяви за нов статут на Приднестровието"}
{"url": "https://www.faktor.bg/bg/articles/pedro-sanches-zagubi-i-vtoriya-vot-na-doverie", "text": "Временният премиер на Испания Педро Санчес загуби и втория вот на доверие в Парламента днес, това съобщи АФП, като агенцията напомня, че до това се стигна след като преговорите за формиране на управляваща коалиция с партията „Подемос“ се провалиха. Освен 123-те гласове от собствената му Социалистическа партия, Санчес получи само един единствен допълнителен глас от друга формация, което го отдалечи твърде много от нужното обикновено мнозинство.", "date": "2019.07.25", "title": "Пореден провал за Педро Санчес - загуби и втория вот на доверие"}
{"url": "https://www.faktor.bg/bg/articles/spets-prokuraturata-natiska-za-ivan-geshev-za-glaven-prokuror", "text": "Прокурори и следователи от Апелативната и Специализираната прокуратура излязоха със становище за номинацията на Иван Гешев за главен прокурор. Те заявиха пълната си подкрепа към кандидатурата на действащия зам.-главен прокурор. С действията си той винаги е подкрепял работата на магистратите и служебните служители, заявяват в становището си от спецпрокуратурата. Г-н Гешев е човекът, който наравно с нас отстоява позициите на прокуратурата в съдебна зала. Г-н Гешев е колегата, който участва в досъдебна фаза на процеса – и като редови магистрат, и като ръководител, осъществяващ методическо ръководство и контрол, съобразно задълженията си. Затова, убедени в професионалните му качества и нравствен интегритет, подкрепяме номинацията му за главен прокурор. Призоваваме членовете на ВСС да не се поддават на недопустимия натиск от политически и икономически субекти. Внушенията, които се опитват да постигнат тези формирования, представляват намеса в независимата съдебна власт, пише още в становището.", "date": "2019.07.25", "title": "Спецпрокуратурата натиска за Иван Гешев за главен прокурор"}
{"url": "https://www.faktor.bg/bg/articles/nad-815-mln-lv-sa-poharcheni-za-integratsiya-na-romite-za-10-godini", "text": "38-годишния Добромир Д. от Провадия е привлечен като обвиняем за нанасяне на тежка и средна телесна повреда на 14-годишно момче , съобщават от прокуратурата. Обвиняемият произвел два изстрела с газов пистолет. След това с дръжката на оръжието нанесъл удари в главата на 14-годишното момче. Заедно с него били и други деца, които след изстрелите се разбягали. Пострадалото момче е настанено в болница с голям кръвоизлив, разкъсно-контузна рана в челната област и счупване на черепа. До инцидента се стигнало, след като вечерта на 23 юли в беседка в кв. \"Север\" в Провадия шумно се забавлявала компания от момчета и момичета. Към тях се присъединили и приятелите на пострадалото дете. Според свидетелите действията на обвиняемия били изненадващи. Очаква се да бъде поискан постоянен арест за мъжа.", "date": "2019.07.25", "title": "Мъж стреля по 14-годишно момче, чупи му черепа с пистолета"}
{"url": "https://www.faktor.bg/bg/articles/ek-zavezhda-delo-sreshtu-balgariya-za-zamarsyavaneto-na-vazduha-v-rayona-na-galabovo", "text": "Европейската комисия (ЕК) прие решение за завеждане на дело срещу България за превишаване на нормите за серен диоксид в района на Гълъбово. Това е втори иск, който се предявява към България за неспазване на европейските стандарти за качество на въздуха. Проблемът с високи нива на серен диоксид в България съществува отдавна, основно във връзка с използването на въглища с високо съдържание на сяра от някои топлоелектрически централи, посочват от Министерството на околната среда и водите.  От 2007 г. България, като държава член на ЕС, е задължена да постигне и спазва неговите норми за качество на въздуха. Поради непостигането на изискванията за нивата на серен диоксид през 2009 г. ЕК стартира наказателна процедура срещу страната ни, като по това време проблемните райони са три – Перник, Гълъбово и Димитровград. В резултат на предприетите от държавата и от собствениците на големи горивни инсталации (ГГИ) мерки през последните години е налице значително намаляване на общите емисии на вредни вещества и в частност на серен диоксид – от 715 358 до 48 567 тона спрямо 2007 г. Вследствие на това към момента Гълъбово е единствената община, в която продължава да има проблеми с постигане на европейските изисквания за съдържание на серни оксиди в атмосферния въздух.  Основната причина за проблемите с постигането на нормите за серен диоксид в град Гълъбово е исторически наследената концентрация на четири ГГИ, разположени на малка площ във въгледобивния басейн „Марица Изток“.  Това, освен че води до сумарното изпускане на сравнително големи количества серен диоксид, затруднява значително както определянето на конкретния причинител на всеки отделен епизод на замърсяване, така и степента, в която всяка централа влияе върху качеството на въздуха в Гълъбово. Трябва да бъде подчертано, че централите в басейна „Марица Изток“ съгласно данните от техните системи за автоматични измервания спазват изискванията на европейското законодателство и нормите, определени в техните комплексни разрешителни.  Централите имат значителен принос към общото количество електрическа енергия, което се произвежда в страната (между 45 и 60% в зависимост от сезона). Независимо от посочените проблеми и с оглед постигане на необходимото качество на въздуха от страна на Министерството на околната среда и водите са предприети действия с цел намаляване на нивата на серен диоксид в атмосферния въздух в Гълъбово. В Програмата на правителството е залегнала Мярка 572: Усъвършенстване/надграждане на вече съществуващата Система за ранно предупреждение (СРП) за прогнозиране на наднормено замърсяване на приземния атмосферен слой със серен диоксид в района на Старозагорска област, която да бъде в състояние да прогнозира възможни превишения на нормите и да предлага намаляване на емисиите от всяка централа в енергийния басейн „Марица Изток“. За изпълнение на мярката е разработен проект „Усъвършенстване/надграждане на вече съществуващата Система за ранно предупреждение (СРП) за прогнозиране на наднормено замърсяване на приземния атмосферен слой със серен диоксид в района на Старозагорска област“, с който се предлагат варианти за намаляване на емисиите от всеки ТЕЦ.  В проекта активно участват Националният институт за метеорология и хидрология, операторите на четирите централи от басейна „Марица Изток“, Националната електрическа компания и Електроенергийният системен оператор. Мярката е изпълнена и системата за ранно предизвестяване е въведена в експлоатация от 26 март 2019 г. В резултат на предприетите мерки през настоящата година се наблюдава значително намаляване на броя на превишенията на средночасовите норми за серен диоксид, регистрирани в Гълъбово. От началото на годината досега те са само 19. За сведение – през същия период на 2018 г. превишенията на средночасовата норма са били 46. С настоящото решение на ЕК се цели да бъде установено нарушението от Съда на Европейския съюз, без да се налагат финансови санкции срещу България. Освен спрямо България, днес ЕК взе решение за завеждане на дело пред Съда на ЕС и срещу Испания, но за системното нарушаване на правото на Съюза за пределните стойности за азотен диоксид. Комисията предприе наказателни мерки в областта на качеството на атмосферния въздух и срещу Хърватска, Полша, Румъния и Гърция. През май 2018 г. заради непостигане на нормите за качество на въздуха ЕК изпрати на съд още 6 държави –Франция, Германия, Унгария, Италия, Румъния и Великобритания, съобщи Канал 3.", "date": "2019.07.25", "title": "ЕК завежда дело срещу България"}
{"url": "https://www.faktor.bg/bg/articles/zakopchaha-krupen-stolichen-biznesmen-i-oshte-trima-za-uchastie-v-prestapna-grupa", "text": "До края на деня се очаква да бъдат повдигнати обвинения на четирима души за участие в организирана престъпна група за укриване на данъци. Това заяви зам.-главният прокурор Иван Гешев във връзка с провеждаща се акция на Специализираната прокуратура за разследване на организирана престъпна група за данъчни престъпления, предаде \"Фокус\".  Акцията се провежда днес паралелно в Добрич, Варна и София. \"Арестуваните четирима души не са само от добруджанския град. Единият от тях има крупен бизнес в столицата\", посочи Гешев. По думите му действията са по разследване по досъдебно производство под надзора на Специализираната прокуратура. „В акцията участват ДАНС, жандармерия и служители на ОД на МВР в Добрич. Досъдебното производство за организирана престъпна група е образувано в началото на годината. Става дума за данъчни престъпления. Най-късно утре четиримата ще бъдат привлечени като обвиняеми\", заяви Иван Гешев. „Единият обвинен за ръководене на организирана престъпна група и четиримата като вероятни извършители на вторични престъпления – данъчни, с първоначална щета 300 000 лв. Възможно е нейният размер впоследствие да нарасне съществено след изготвяне на съответните експертизи\", каза зам. главният прокурор. Той посочи, че лицето, което ръководи групата, „в някаква степен е емблематично за град Добрич“, осъждан неведнъж за данъчни престъпления. На журналистически въпрос дали става дума за Антон Проданов, Иван Гешев каза: „Така поставен въпросът, за него става въпрос“.", "date": "2019.07.25", "title": "Закопчаха крупен столичен бизнесмен и още трима за участие в престъпна група"}
{"url": "https://www.faktor.bg/bg/articles/500-000-paroli-na-e-mail-adresi-izzeti-ot-kompyutri-na-firmata-haker", "text": "В рамките на деня са установени над 500 000 e-mail адреси с пароли в иззети от властите компютърни носители на фирмата, хакнала НАП, съобщи  зам.- главният прокурор Иван Гешев, предаде \"Фокус\". Имейлите са на популярен български сайт за електронна поща.  \"Тоест, някой е хакнал пощенската платформа. Намерени са над 500 000 пароли, плюс съответните e-mail адреси. Факт е, че тази база данни е хакната. Факт е, че в тази база данни е извършено търсене. Факт е, че са отваряни определени пощи на определени хора. Факт е, че това най-малкото представлява нерегламентирана дейност“, каза Гешев.   Той допълни, че действията на фирмата, хакнала сайта, са в противоречие със закона, а търговската дейност е била използвана, за да бъде атакувана държавата. Предстои да бъде доказана основната дейност на фирмата, чийто собственик и служители са привлечени като обвиняеми, и най-вероятно ще се окаже киберрекет, посочи Гешев.", "date": "2019.07.25", "title": "Фирмата-хакер се прикривала зад търговска дейност, за да атакува държавата"}
{"url": "https://www.faktor.bg/bg/articles/antoaneta-hristova-rezultatite-ot-evroizbori-imat-prast-v-razpada-na-malkata-koalitsiya", "text": "И трите формации в \"малката коалиция\" ще подкрепят управляващите толкова, колкото е необходимо да се изкара целият мандат. Ще искат да се разграничават всяка една от останалата група, но е много важно как ще минат местните избори, заяви политическият психолог проф. Антоанета Христова в предаването \"Плюс-минус\" по Нова телевизия по повод трусовете и скандалите в ОП. Още преди време казвахме чрез медиите, че тази тройка е добрее да си стисне ръцете. Двама от ОП са големи индивидуалисти, посочи още Христова. \"Резултатите от европейските избори имат пръст в разпада. Появи се завист към ВМРО. Волен Сидеров беше изненадан от резултата на ВМРО\", каза още тя. \"Още от начало бяха ясни различните мнения на коалицията \"Обединени патриоти\". Въпросът е дали се разминава мнозинството на парламента. Волен Сидеров го играе на опозиция, но винаги гласува с ГЕРБ\", допълни по темата политологът проф. Христо Панчугов. \"Групата ще пази кворума и ще подкрепят ГЕРБ. Ще има законопроекти, по които част от \"малката коалиция\" ще изказват различно мнение, само за да се отличат. Много е важно обаче как ще минат местните избори. На политическата сцена има място за патриотична формация, но не и за няколко в една коалиция\", коментира Христова. \"БСП зае успешно нишата на Волен Сидеров\", разкри проф. Панчугов. \"ВМРО и НФСБ започват съюз. Вижте какво стана в Пловдив - те издигнаха общ кандидат-кмет. Идеалистически Каракачанов и Симеонов са по-близки, Сидеров е по-проруски насочен\", коментира Христова.", "date": "2019.07.25", "title": "Антоанета Христова: Резултатите от евроизборите имат пръст в разпада на \"малката коалиция\""}
{"url": "https://www.faktor.bg/bg/articles/ekspert-kupuvayte-svinsko-meso-samo-ot-targovskata-mrezha", "text": "Вирусът на африканската чума е патогенен само за дивите и питомните свине. Използването на свинско месо от хората не може да ги разболее, но е препоръчително да се купува месо от търговската мрежа. Всяко купуване на месо от местата, където има зараза, представлява риск за разпрострaнението на това заболяване. Това каза в предаването \"Плюс-минус\" по Нова телевизия зам.-директорът на Центъра за оценка на риска към Министерството на земеделието и храните д-р Илиян Костов. За хората вирусът не е патогенен, не носи никаква смъртна заплаха, но с консумирането на месо, което не е обработено топлинно, има огромен риск за животните, обясни д-р Костов. По думите му заразените прасета се унищожават съгласно европейското законодателство в 3-километровата зона с цел да се спре разпространението на заразата. В 10-километровата зона се взема кръв, за да се изследва вирусът. Започваме и информационна кампания, за да уведомим кметовете какви мерки трябва да се вземат, за да се запазят животните, посочи експертът. Той съобщи, че в момента огнищата на заразата са 19. Заболяването се пренася по два начина. Първият е контакт между болни и здрави животни, като най-често контактът е между диви свине и т.нар. свине от задния двор. Другият начин е т.нар. индиректен пренос - с кухненски отпадъци, които не са обработени. Затова е много важно да се спре нерегламентираното движение на животни и хора от местата, където е установено заболяването, каза още д-р Илиян Костов.", "date": "2019.07.25", "title": "Експерт: Купувайте свинско месо само от търговската мрежа"}
{"url": "https://www.faktor.bg/bg/articles/mihail-hodorkovski-eto-variantite-putin-da-ostane-na-vlast-video", "text": "Руският президент Владимир Путин има проблем - четвъртият му мандат изтича през 2024 г., а Конституцията му забранява да отиде на президентски избори тогава. Той ходи на риба със свитата си и объждат този въпрос, като не им минава през ума, че може да се откаже от властта. Не го споменават дори на шега.  Путин вече беше изправен пред този проблем през 2008 г. и тогава решението беше намерено с \"назначаването\" на Дмитрий Медведев за президент. Това беше чисто мошеничество....    Няма как това салто да се повтори през 2024 г . Едно е да дадеш на някого своя пост в продължение на четири години, когато  си на 55 години и имаш рейтинг 60%. И съвсем друго е да споделиш старата си табуретка на 71-годишна възраст, когато рейтингът ти е около 40%   Михаил Хордоковски разглежда всички възможни варианти - от обединението с Беларус до разпалването на война.", "date": "2019.07.25", "title": "Михаил Ходорковски: Ето вариантите пред Путин, за да остане на власт (ВИДЕО)"}
{"url": "https://www.faktor.bg/bg/articles/facebook-premahna-300-profila-deystvali-koordinirano-s-falshivi-danni", "text": "Facebook премахна профили от Русия, Украйна, Тайланд и Хондурас в пореден ход срещу \"координирано неавтентично поведение\", съобщиха от компанията, цитирани от БТА.В четирите държави са били затворени общо 294 профили и 1509 страници. От Facebook казаха, че свалят страници, групи и профили заради тяхно поведение, а не заради съдържанието, което са публикували.Компанията предприема наказателни мерки срещу подобни акаунти в световен мащаб, след като стана обект на критики, че не е разработила инструменти достатъчно бързо, за да се бори с екстремистко съдържание и пропагандни операции. \"Във всеки един от тези случаи, хората зад тази дейност са били в координация един с друг и са използвали фалшиви профили, за да се представят подвеждащо\", посочи Натаниъл Глайчър - ръководител на отдела по киберсигурност, в електронно писмо до \"Ройтерс\".", "date": "2019.07.25", "title": "Facebook премахна 300 профила, действали координирано с фалшиви данни"}
{"url": "https://www.faktor.bg/bg/articles/boris-dzhonsan-obeshta-da-prevarne-velikobritaniya-v-nay-velikoto-myasto-v-sveta", "text": "Новият британски премиер Борис Джонсън заяви в първата си реч в парламента, че Брекзит ще превърне Великобритания в най-великото място в света, предаде Ройтерс. \"Нашата мисия е да осъществим Брекзит на 31 октомври с цел обединяване и изпълване отново с енергия на нашето велико Обединено кралство и за да превърнем страната в най-великото място в света\", подчерта Джонсън. Той съобщи също, че Лондон няма да номинира кандидат за еврокомисар в новия състав на ЕК. Джонсън освен това определи условията на договора за Брекзит, който прешественичката му Тереза Мей сключи с ЕС, като неприемливи, предаде АФП. \"Споразумението за излизане от ЕС беше отхвърлено три пъти\", припомни Джонсън, визирайки трите отхвърляния в британския парламент. \"Неговите условия са неприемливи за този парламент и за тази страна\", подчерта той и поиска \"премахването на ирландския предпазен механизъм\". Този механизъм е решение, което ще се прилага като краен вариант с цел избягване на проверките по границата между британската провинция Северна Ирландия и Република Ирландия след Брекзит. \"Трябва ясно да се разбере, че пътят към сделката преминава през пътя на премахването на предпазния механизъм\", подчерта Джонсън, цитиран от Ройтерс. Джонсън призова ЕС да премисли отказа си от предоговаряне на сделката за Брекзит, предаде БТА, цитирайки АП. Новият премиер каза също, че поставя началото на нов подход за постигане на независима търговска политика, в който именно се вписва и решението да не се номинира кандидат за ЕК, допълва Ройтерс. \"Днес е първият ден за нов подход, който ще приключи с нашето излизане от ЕС на 31 октомври\", изтъкна той.", "date": "2019.07.25", "title": "Борис Джонсън: Няма да номинираме кандидат за еврокомисар в новия състав на ЕК"}
{"url": "https://www.faktor.bg/bg/articles/nov-algoritam-v-malkata-koalitsiya-vsyaka-partiya-v-op-s-individualno-sporazumenie-s-gerb", "text": "Вчера лидерите на НФСБ, ВМРО и \"Атака\" Валери Симеонов, Красимир Каракачанов и Волен Сидеров се събраха на коалиционен съвет в парламента. Малко след началото, срещата се провали след като от \"Атака\" поискаха медиите да присъстват на разговорите, а от НФСБ и ВМРО в знак на несъгласие напуснаха. Тогава лидерът на ВМРО Красимир Каракачанов не изключи пред журналисти възможността членовете на т.нар. \"малка коалиция\" да преминат към индивидуални споразумения с ГЕРБ за подкрепа на правителството, припомнят izbori.bg. След срещата вицепремиерът заяви, че коалицията \"Обединени патриоти\" вече я няма и обяви, че ще стане ясно как ще продължи коалицията с ГЕРБ. Каракачанов повтори днес, че така коалицията няма да продължава и изтъкна, че тя от няколко месеца не съществува, защото нямало диалог, имало саботажи и атаки на един от лидерите на коалицията срещу другите две политически формации и изказване на лъжи и обидни квалификации. Така няма да продължава, аз в такава коалиция няма да участвам, заяви лидерът на ВМРО. По темата за подкрепата на правителството Каракачанов обясни, че \"всеки може да стигне до споразумение с ГЕРБ на базата на това, което имаме като общо споразумение и да продължи да подкрепя правителството\". Попитан за възможностите партньорите от \"малката коалиция\" да се разберат помежду си, Каракачанов попита медиите дали вчера са останали с впечатление, че лидерът на \"Атака\" има желание да се разбира с някого. Като го гледате от четири месеца как сипе хули, обидни квалификации и лъжи по отношение на мен, на другия ми колега - Симеонов, на г-н Джамбазки, на ВМРО, за какво разбиране става дума, и какъв е смисълът да продължаваме да си говорим по този начин, заяви Караканов, като подчерта, че не обявява, че излиза от коалицията. По-рано днес вицепремиерът по обществения ред и сигурността и министър на отбраната представи проекта на Концепцията за промени в политиката за интеграция на циганския (ромския) етнос в Република България на заседанието на Националния съвет за сътрудничество по етническите и интеграционните въпроси в МС.", "date": "2019.07.25", "title": "Каракачанов: Виждам края на ОП, в такава коалиция няма да участвам"}
{"url": "https://www.faktor.bg/bg/articles/prokurorskata-kolegiya-na-vss-darzhi-na-izbranika-za-glaven-prokuror-prie-pozitsiya-che-se-pravyat-opiti-za-politicheska-namesa", "text": "Прокурорската колегия на ВСС прие позиция, в която посочват, че се правят опити за целенасочена политическа намеса в процедурата за избор на главен прокурор и в независимостта на съдебната власт, предаде Канал 3. Причината колегията да изрази тази позиция са постъпилите декларация от политическа партия движение \"Да, България\" , сигнал от председателя на партията Христо Иванов, както и отворено писмо от гражданска инициатива \"Правосъдие за всеки\".  В началото на заседанието на прокурорската колегия на ВСС лично главният прокурор Сотир Цацаров представи исканията на Иванов. С тях се прави искане прокурорската колегия да оттегли кандидатурата на Иван Гешев за главен прокурор и да номинира нов кандидат, както и да образува дисциплинарно производство срещу зам.-главния прокурор Гешев заради негови изказвания в интервю по националната телевизия и той да си подаде оставката.Те бяха категорично отхвърлени с единодушие от 11 на 0 гласа.  В приетата позиция се казва още, че с внесените декларация, отворено писмо и чрез проведения днес протест пред ВСС, организиран от движение \"Да, България\" срещу конкретен кандидат за главен прокурор, се нарушават демократичните ценности и принципите на правовата държава. Прокурорската колегия посочва още, че процедурата за избор на главен прокурор ще се проведе съобразно закона, без членовете на прокурорската колегия да се поддават на политически натиск и влияние, независимо дали той идва от управляващите политически сили или от опозицията. Вижте още новини от България и света  Главният прокурор Сотир Цацаров уточни, че с тази позиция колегията казва, че ще спази процедурата за избор, Конституцията и закона, че и няма да се поддаде, на каквито и да било опити за натиск. Сутринта се проведе протест пред сградата на ВСС, на който присъстваха няколкостотин души. Служители на МВР охраняваха събитието, като до сблъсъци не се стигна, движението беше блокирано за близо два часа. Същевременно се проведе на същото място и контрапротест в защита на кандидатурата на Иван Гешев за главен прокурор.", "date": "2019.07.25", "title": "Прокурорската колегия на ВСС държи на \"избраника\" за главен прокурор, прие позиция, че се правят опити за политическа намеса"}
{"url": "https://www.faktor.bg/bg/articles/bsp-g-n-borisov-zashto-pravitelstvoto-ne-vze-merki-da-spre-chumata", "text": "\"Държавата се тресе от криза след криза. Къде се скри главният виновник? Да носиш отговорност за престъпното си безхаберие и крещяща некомпетентност не е като да режеш ленти.\" Така започва остър пост на лидера на БСП Корнелия Нинова на страницата й във Фейсбук, която не пропуска нито една възможност да отправя критики към управляващите и конкретно към премиера \"Г-н Борисов, излезте и отговорете на хората - защо по оценки на еврокомисаря и след наши многократни предупреждения, правителството не взе мерки да спре чумата по свинете? Защо след изхарчени милиарди за електронно правителство, личните данни на 5 млн. българи са публични и Вашето правителство застраши националната и европейската сигурност?\", пита партийният лидер", "date": "2019.07.25", "title": "Атакувайки с остри въпроси премиера, Нинова се опитва да трупа точки предизборно"}
{"url": "https://www.faktor.bg/bg/articles/rusiya-zaplashva-nyama-da-zakasneyat-posledstviyata-za-ukrayna-zaradi-zadarzhaneto-na-ruskiya-tanker-neyma", "text": "Русия изяснява обстоятелствата по задържането на руския танкер NEYMA и ще „вземе адекватни мерки“, това заявиха от външното ведомство в Москва, предава РИА Новости, цитирана от агенция \"Фокус\". „Ако става въпрос за вземане на руски заложници, това ще бъде считано за остро нарушение на международните закони, а последствията няма да закъснеят“, категорични са от външното министерство.  Украинската служба за безопасност по-рано в четвъртък задържа в пристанището на Измаил, Одеска област, руският танкер NEYMA, който според Киев е участвал в блокадата на украинските кораби в Керченския пролив. Съобщава се, че морският съд е навлязъл в пристанището под името NIKA SPIRIT. След като е акостирал му е извършен обиск, а бордът е претърсен, като към момента се говори че е възможно принудителното му задържане под стража.  Инцидентът в Керченския пролив: През ноември миналата година три украински военни кораби нарушиха руската граница и в продължение на няколко часа не реагираха на сигналите на руските власти. Граничните власти задържаха нарушителите, а на борба на корабите са се намерили 24 военни, в това число и двама сътрудници на Украинската служба за безопасност. Те са арестувани и им повдигнато обвинение в незаконно преминаване на граница.", "date": "2019.07.25", "title": "Москва заплашва: Няма да зъкъснеят последствията за Украйна заради задържането на руския танкер NEYMA"}
{"url": "https://www.faktor.bg/bg/articles/putin-otmeni-sanktsii-sreshtu-turtsiya", "text": "Руският президент Владимир Путин обяви, че е отменил част от икономическите санкции срещу Турция, съобщи Лента.ру. Специалният указ вече беше публикуван от руското правителство. Очаква се частично подновяване на споразумението между страните, относно условията за взаимно пътуване на граждани между Русия и Турция. Руското министерство на външните работи вече е уведомило европейските си колеги. Русия въведе санкции срещу Турция през 2015 г. Това стана, след като турските военни свалиха руски бомбардировач Су-24. През последните години отношенията между двете страни значително се сближиха. Според споразумението за пътуване руските и турските туристи имат право на 30-дневен престой в другата страна.", "date": "2019.07.25", "title": "Путин отмени с указ санкциите срещу Турция"}
{"url": "https://www.faktor.bg/bg/articles/v-skopie-zaev-se-otkaza-ot-izprashtaneto-na-protestna-nota-do-borisov", "text": "Премиерът Зоран Заев се отказа от изпращането на протестна нота до София заради изявлението на премиера Бойко Борисов, който неотдавна определи Стево Пендаровски като „северномакедонски“ президент, отбелязва скопското електронно издание „Либертас“, цитирано от \"Фокус\".  „За подобен въпрос не се изпраща нота, защото тя е акт, приличащ на враждебност, а с приятели се разговаря. Те знаят, че понякога използват думи безразсъдно, но разговарят. Затова не е изпратена никаква нота“, поясни Заев.  Това изявление на премиера Зоран Заев се счита за несъвместимо с предишното му от 10.07.2019 г., в което заяви, че правителството ще изпрати протестна нота до България заради използването на определението „северномакедонски политик\" и „северномакедонски президент\" от министър-председателя Бойко Борисов по време на срещата на върха в Сараево.  „Разбира се, ние ще реагираме на това. Ще изпратим нота, за да поправим грешките. Понякога дори у дома правим такива грешки, дори от експерти. Ние сме македонци, които живеят в Северна Македония“, припомня изданието думите на Заев.", "date": "2019.07.25", "title": "Заев се отказа да изпрати протестна нота до Борисов"}
{"url": "https://www.faktor.bg/bg/articles/frans-pres-s-ubiystven-komentar-za-upravlenieto-na-tereza-mey", "text": "Приветствана за своята сериозност при идването си на власт, Тереза Мей се надяваше да остави следа в историята, но си тръгва като губеща, смазана от критики за неспособността си да осъществи Брекзит, пише в свой коментар \"Франс прес\", цитирана от БТА.   Тази мисия сега принадлежи на нейния наследник Борис Джонсън, чийто \"незабавен приоритет ще бъде да извърши Брекзит, който е работещ за цялото Обединено кралство\", каза тя в последното си изказване на Даунинг стрийт, преди да връчи оставката си на кралица Елизабет Втора и отново да стане редова депутатка. Според подкрепящия Брекзит и Борис Джонсън всекидневник \"Телеграф\", \"мандатът на най-лошия следвоенен британски премиер приключва. Тя няма да липсва на никого\".  Редакционна статия на \"Таймс\" едва ли е по-снизходителна, упреквайки я за \"плачевния ѝ провал\" по Брекзит и за \"липсата ѝ на амбиция\" във всички останали сфери.  При поемането на премиерския пост през юли 2016 г., в деня след референдума, на който се реши излизането на Обединеното кралство от Европейския съюз, 62-годишната г-жа Мей все пак се радваше на положителен и вдъхващ доверие имидж.  Дъщеря на пастор, без обаяние, но с репутацията на работохоличка, в очите на британците тя изглеждаше идеалният човек, който да води страната им, излязла наранена и разделена от кампанията за референдума, през един от най-деликатните периоди в историята ѝ.  В програмната си пламенна реч тя подкрепи напълно Брекзит, срещу който тя все пак се беше обявила, като обеща да изкорени несправедливостите. Три години по-късно, и макар че страната трябваше да излезе от ЕС на 29 март, Брекзит все още предстои, докато неравенствата никога не са били толкова крещящи, въпреки изключително ниската безработица.  В края на май тя накрая призна поражението си, като обяви предстоящото си оттегляне, изправена пред разпадането на правителството си и пред интриги, целящи да я изтласкат от собствената й партия.  Въпреки трите гласувания в парламента, Тереза Мей беше неспособна да събере мнозинство от депутати в подкрепа на споразумението за развод, сключено с Брюксел.  Разкъсването на повече от 40 години на отношения с ЕС никак не беше лесно, признава Саймън Ъшъруд, политолог от университета в Съри. Но Мей \"наистина нямаше най-добрия подход\", предпочитайки да разчита единствено на своята партия, особено на най-твърдото й крило, за да отреже всяка връзка с ЕС.  За Тим Бейл, преподавател по политически науки в лондонския университет \"Куин Мери\", тя съгреши с \"отказ от реализъм\", изключвайки \"междупартиен подход\", особено след провала си на парламентарните избори през 2017 година. Тя ги свика, окрилена от благоприятните за нея социологически анкети, но те й костваха загуба на абсолютното мнозинство. След това Мей беше принудена да се съюзи с малката ултраконсервативна северноирландска Демократична юнионистка партия (DUP), която диктуваше изискванията си за Брекзит.  Нейният закъснял опит да постигне консенсус с лейбъристите по Брекзит остана напразен, а на последните избори за Европейски парламент консерваторите се сринаха. \"Тя няма да остави положителен образ в историята\", смята Саймън Ъшъруд.  Това не се дължи на липса на амбиция у тази омъжена бездетна жена, която въпреки очевидната си срамежливост още от младежките си години мечтаела да стане първата жена ръководител на правителството на Обединеното кралство.  Тя става първата жена генерален секретар на Консервативната партия от 2002 до 2003 г. На този пост се проявява с реч, в която призовава торите, които тогава са дамгосани като твърде десни, да се отърват от имиджа си на \"гадна партия\". Тя има в актива си и основаването през 2005 г. на \"ЖенизаПобеда\" (Women2Win), лобистка група за получаване на повече избираеми места за жените.  След като подкрепи Дейвид Камерън в борбата му да оглави партията през 2005 г., тя наследява вътрешния ресор до идването си на Даунинг стрийт през 2010 г. Остава шест години на този проветрив пост, на който се откроява с твърдо управление на имиграцията и с бюджетни съкращения в полицията.  Освен тази оскъдна равносметка като министър-председателка, журналистите я упрекват за нейния студен и механичен стил, накичвайки я с прозвището \"Мейбот\", съкратено от \"Мей - робота\".  Тя се опита да излезе от този образ като веднъж направи няколко танцови стъпки на сцената преди своя реч, за още по-голяма наслада на жестоките британски карикатуристи.  Единствените очевидни щрихи, свидетелстващи за фантазия у тази стройна жена, са екстравагантните колиета и пантофките с леопардова щампа.", "date": "2019.07.25", "title": "\"Франс прес\" с убийствен коментар за управлението на Тереза Мей"}
{"url": "https://www.faktor.bg/bg/articles/prokuraturata-i-dans-razbiha-grupa-za-danachni-izmami", "text": "Специализираната прокуратура, ДАНС и ГДНП започнаха действия по разследване на организирана престъпна група за данъчни престъпления - избягване установяването и плащането на ДДС в особено големи размери, съобщават от пресцентъра на прокуратурата. Действията са на територията на София, Добрич и Варна. Извършват се претърсвания и изземвания на документи в офиси на търговски дружества, жилища и автомобили. Провеждат се разпити на свидетели.", "date": "2019.07.25", "title": "Прокуратурата и ДАНС разбиха група за данъчни измами"}
{"url": "https://www.faktor.bg/bg/articles/parlamentat-prie-promeni-v-zakona-za-zhp-transporta-na-vtoro-chetene", "text": "Парламентът прие промени в Закона за жп транспорта на второ четене. С проекта се измениха още Законът за гражданското въздухоплаване (ЗГВ) и Кодексът на търговското корабоплаване (КТК). Целта е да се предприемат мерки, необходими според Европейската комисия, за да се гарантира независимостта на органа за разследване на железопътни произшествия и инциденти спрямо оператора на инфраструктурата. Другият мотив на вносителите е във връзка с изпълнението на задълженията на Република България по европейска директива. Съгласно текстовете разследването на тежки железопътни произшествия се осъществява от Националния борд за разследване на произшествия във въздушния, водния и железопътния транспорт. Досега тази дейност се осъществяваше от специализирано звено към Министерство на транспорта, информационните технологии и съобщенията.", "date": "2019.07.25", "title": "Парламентът прие промени в Закона за жп транспорта на второ четене"}
{"url": "https://www.faktor.bg/bg/articles/protest-sreshtu-nominatsiyata-na-ivan-geshev-za-glaven-prokuror-pred-vss", "text": "В 9 часа пред Висшия съдебен съвет започна протест срещу единствената засега кандидатура за нов главен прокурор – на заместник главния прокурор Иван Гешев. Организаторите са от коалиция „Демократична България“, представители на която той обвърза индиректно с кибератаката срещу Приходната агенция в телевизионно интервю във вторник. „Да, България“ и „Демократи за силна България“ се обявяват срещу кандидатурата на Гешев, защото, според тях, тя е в разрез с обществения интерес и с очакванията за реформи в прокуратурата и за справедливост. Христо Иванов от \"Да, Бъллгария\" каза: \"Изборът на Иван Гешев за главен прокурор е насрочен за 24 октомври. От сега искам да обявя протест пред ВСС на 24 октомври, ако дотогава той не бъде отстранен. Искам да знаят, че няма да могат да се съберат и да го гласуват, без гражданите да им кажат какво мислят и да им кажат, че са мафия, и да поискат техните оставки\". В същото време има и контрапротест срещу „самопровъзгласилите се за „умни и красиви”, които обаче имат време за шумни акции в работен ден“, както се изрази участник в другия митинг. Заместник главният прокурор Иван Гешев остава засега единствен кандидат за следващ обвинител номер едно. На третото поред заседание на Висшия съдебен съвет, на което можеха да се правят номинации, стана ясно, че нова такава няма. Последната възможност за внасяне на кандидатури е следващият понеделник, 29 юли.", "date": "2019.07.25", "title": "Протести \"за\" и \"против\" кандидатурата на Гешев за главен прокурор блокираха сградата на ВСС"}
{"url": "https://www.faktor.bg/bg/articles/plenumat-na-vss-zapochna-bez-nova-nominatsiya-za-glaven-prokuror", "text": "Без номинация за нов главен прокурор започна пленумът на Висшия съдебен съвет (ВСС).  Остава още едно заседание, на което министърът на правосъдието Данаил Кирилов може да предложи кандидатура, предаде БТА. Преди дни прокурорската колегия на ВСС предложи Иван Гешев.", "date": "2019.07.25", "title": "Пленумът на ВСС започна без нова номинация за главен прокурор"}
{"url": "https://www.faktor.bg/bg/articles/zapaliha-kamionite-za-smetopochistvane-v-svilengrad", "text": "Камионите за сметопочистване на Свиленград са били запалени снощи, съобщи БНР. Те са били паркирани в общинската база. Камерите за видеонаблюдение са заснели мъже, които извършват палежа. Полицията извършва огледи на мястото.  По-късно се очаква по-подробна информация.", "date": "2019.07.25", "title": "Запалиха камионите за сметопочистване в Свиленград"}
{"url": "https://www.faktor.bg/bg/articles/predavat-na-temida-i-shefovete-na-kristiyan-boykov-za-hakerskata-ataka-sreshtu-nap", "text": "Специализираната прокуратура предаде на съд трима души за хакерската атака срещу НАП. Това съобщиха от пресцентъра на Апелативна специализирана прокуратура. На 22.07.2019 г. Софийска градска прокуратура, която обвини в компютърно престъпление Кристиян Бойков, изпрати досъдебното производство по компетентност на Специализираната прокуратура, тъй като бяха събрани доказателства за извършено престъпление против Републиката – за престъпление по чл. 108 а ал.1 от НК - с цел да създаде смут и страх в населението е извършено компютърно престъпление, за което се предвижда наказание лишаване от свобода от 5 до 15 години. Специализираната прокуратура прие делото и извърши допълнителни процесуално-следствени действия, при които бяха събрани доказателства, обосноваващи ангажирането на наказателната отговорност на още две лица – на изпълнителния директор Георги Янков и на собственика на дружеството Иван Тодоров, работодател на Кристиян Бойков, които са действали като подбудители на Бойков за извършване на престъплението. Търговският директор на „ТАД ГРУП“ ЕООД е обвинен за това, че като подбудител, умишлено склонил Кристиян Бойков да извърши престъпление с цел да създаде смут и страх в населението. Взета му е мярка за неотклонение \"Гаранция в пари\" в размер на 20 000 лв. Същото обвинение като подбудител е повдигнато на собственика на „ТАД ГРУП“ ЕООД Иван Тодоров. До настоящия момент Иван Тодоров не е открит на известните му адреси, поради което е обявен за общодържавно издирване и ще бъде издадена Европейска заповед за ареста му. На Кристиян Бойков е повдигнато ново обвине Специализираната прокуратура предаде на съд трима души за хакерската атака срещу НАП. Това съобщиха от пресцентъра на Апелативна специализирана прокуратура. На 22.07.2019 г. Софийска градска прокуратура, която обвини в компютърно престъпление Кристиян Бойков, изпрати досъдебното производство по компетентност на Специализираната прокуратура, тъй като бяха събрани доказателства за извършено престъпление против Републиката – за престъпление по чл. 108 а ал.1 от НК - с цел да създаде смут и страх в населението е извършено компютърно престъпление, за което се предвижда наказание лишаване от свобода от 5 до 15 години. Специализираната прокуратура прие делото и извърши допълнителни процесуално-следствени действия, при които бяха събрани доказателства, обосноваващи ангажирането на наказателната отговорност на още две лица – на изпълнителния директор Георги Янков и на собственика на дружеството Иван Тодоров, работодател на Кристиян Бойков, които са действали като подбудители на Бойков за извършване на престъплението. Търговският директор на „ТАД ГРУП“ ЕООД е обвинен за това, че като подбудител, умишлено склонил Кристиян Бойков да извърши престъпление с цел да създаде смут и страх в населението. Взета му е мярка за неотклонение \"Гаранция в пари\" в размер на 20 000 лв. Същото обвинение като подбудител е повдигнато на собственика на „ТАД ГРУП“ ЕООД Иван Тодоров. До настоящия момент Иван Тодоров не е открит на известните му адреси, поради което е обявен за общодържавно издирване и ще бъде издадена Европейска заповед за ареста му. На Кристиян Бойков е повдигнато ново обвинение – като извършител на престъплението (по чл. 108а, ал.1 от НК), в съучастие с Георги Янков и Иван Тодоров като подбудители, за което му е взета парична гаранция от 20 000 лева. Събраните доказателства сочат, че базата данни на НАП не е единствената, незаконно атакувана от тримата обвинени. До момента са събрани доказателства за нерегламентирано копиране на информация от сървъри на застрахователна компания, фирма, предоставяща интернет услуги и други. В интерес на разследването, на този етап имената на институциите и дружествата няма да бъдат огласявани. За предприетите действия по привличане на три лица като обвиняеми за извършено престъпление по чл. 108а от НК, Специализираната прокуратура е уведомила Комисията за защита на личните данни и КПКОНПИ. Продължават действията по събиране на доказателства, което може да доведе до ангажиране на отговорността и на други лица.", "date": "2019.07.25", "title": "Предават на Темида и шефовете на Кристиян Бойков за хакерската атака срещу НАП"}
{"url": "https://www.faktor.bg/bg/articles/kiev-gotvi-novi-sanktsii-sreshtu-rusiya", "text": "Украинското правителство възнамерява да разшири санкциите срещу Русия. Решението бе взето на заседание на кабинета на министрите, предстои предложението ще бъде изпратено на Съвета за национална сигурност и отбрана, пише \"Радио Свобода\". Предвидените санкции ще засегнат редица юридически лица, които участват в изграждането на газопровода „Краснодарска територия - Крим“ и незаконния добив на въглеводороди. Под санкциите ще попаднат 24 фирми, регистрирани в Русия, шест от които се намират в незаконно анексирания Крим. Правителството също така предлага да добави към списъка и предприятия, регистрирани в Китай, Турция и Босна и Херцеговина. Всички те участват в изграждането на магистралния газопровод. Предстои да бъде публикувал пълен списък на юридическите лица, подлежащи на санкции. По-рано Украйна удължи забраната за внос на руски стоки до края на 2020 година, която влезе в сила на 30 декември 2015 г. Тя беше удължена няколко пъти, а списъкът на санкционираните обекти неколкократно беше разширяван, като последно това се случи през май тази година.  На 18 април руското правителство на свой ред въведе редица ограничения за Украйна, включително забрана за доставка на петрол и петролни продукти.", "date": "2019.07.25", "title": "Киев готви нови санкции срещу Русия"}
{"url": "https://www.faktor.bg/bg/articles/es-predade-ungariya-na-sada-v-lyuksemburg", "text": "Брюксел предаде Унгария на базирания в Люксембург Съд на Европейския съюз заради спорния закон срещу подпомагането на мигрантите, известен като „Спрете Сорос“, предава AFP. Европейската комисия, изпълнителният орган на Общността, реши да предаде Унгария заради „законодателството, което криминализира дейности в подкрепа на молбите за убежище и допълнително ограничава правото да се иска убежище\", се казва в изявление от ЕК.", "date": "2019.07.25", "title": "ЕС предаде Унгария на Съда в Люксембург"}
{"url": "https://www.faktor.bg/bg/articles/novini/balgariya/rumen-gechev-kaharen-koy-shte-si-napazaruva-bsp-sled-namalenata-partiyna-subsidiya", "text": "В Европа от членския внос няма как да се покриват повече от 2-3 процента, максимум 5 от разходите на партиите. Никъде в света от членския внос не могат да се покрият всички разходи. С това предложение на ГЕРБ, България става уникална страна в Европейския съюз, в която партиите се финансират само от членски внос и от фирми - нека обществото прецени дали това е в плюс или минус.\" Това коментира по Нова ТВ представител от ПГ на \"БСП за България\" Румен Гечев.  Той посочи, че от 25 години насам тенденцията в Европа е категорична - над 90 процента от средствата идват от бюджетни субсидии- за 26 страни членки от ЕС. По думите му само в Холандия и Германия половината от средствата са от бюджета, половината - от частни фирми. \"Всяка фирма или физическо лице в момента може да си напазарува партия. Партиите са на пазара както продажба на обувки\", коментира още професор Гечев. Той подчерта, че хората, които ще финансират партиите, ще определят политиките на партиите. По повод сделката за Ф-16, Гечев коментира: \"Ние плащаме накуп и евентуално ще получим стоката след 4 години. Конкурентите на американските производители от Западна Европа предлагаха 5-годишно разсрочено плащане, с 5 равни вноски. Какви са гаранциите на българската държава за тази огромна сума, без ДДС - 2 милиарда и триста милиона лева\". Той цитира договора, в който се казва, че купувачът се задължава да заплати на правителството на САЩ общата стойност на изделията, дори ако цената надхвърля прогнозните суми и правителството на САЩ не обезпечава и не предоставя гаранция за което и да е от изделията, продадени по силата на споразумението. Проф. Гечев коментира, че САЩ могат да увеличат цената с 10 процента без предупреждение и над 10 процента с предупреждение. \"Ние плащаме колосална сума\", заключи Гечев.", "date": "2019.07.25", "title": "Румен Гечев кахърен кой ще си \"напазарува\" БСП след намалената партийна субсидия"}
{"url": "https://www.faktor.bg/bg/articles/arestuvaniyat-navalni-rusiya-e-zatvor-izlezte-na-protest-na-27-yuli-video", "text": "Арестуваният заради съботните протести за свободни избори в Мосва опозиционен лидер Алексей Навални призова за масово участие в протеста на 27 юли. Осъденият да прекара 30 дни в затвора юрист намери начин да нададе глас Аснователят на Фонда за борба с корупцията записа и разпространи от телефона си кратко видео, в което казва: \"Ако Русия няма право на избор- значи цялата страна все едно е затвор. Излизайте, за да се сдобиете със свобода\".", "date": "2019.07.25", "title": "Арестуваният Навални: Русия е затвор, излезте на протест на 27 юли (ВИДЕО)"}
{"url": "https://www.faktor.bg/bg/articles/velikobritaniya-shte-izleze-ot-es-na-31-oktomvri-ili-dori-po-rano", "text": "Новият британски премиер Борис Джонсън свика първото заседание на кабинета си днес и обеща да преодолее безизходицата с Брекзит, която свали от власт предшественичката му Тереза Мей, предаде Асошиейтед прес. Джонсън каза пред току-що назначените от него ключови министри, че \"нашата страна е в решаващ момент в своята история\" и се зарече, че Великобритания ще излезе от Европейския съюз \"на 31 октомври или дори по-рано, без ако или но\". За да изпълни Брекзит, той разполага с по-малко от 100 дни, напомня АП. Днес по обед премиерът ще представи приоритетите на правителството пред парламента. Депутати от Консервативната партия, които са против Брекзит без споразумение, включително някои от министрите на Тереза Мей, отстранени от Джонсън, обещават да поведат битка щом Парламентът се събере след шестседмичната ваканция, започваща в петък. Това породи предположения, че може да бъде направен опит за сваляне на правителството с предложение за гласуване на недоверие. Друга възможност е Джонсън да свика предсрочни избори през есента с надеждата да спечели парламентарно мнозинство, за да осъществи плановете си, добавя АП. Следващите редовни избори във Великобритания са през 2022 г.", "date": "2019.07.25", "title": "Великобритания ще излезе от ЕС на 31 октомври или дори по-рано"}
{"url": "https://www.faktor.bg/bg/articles/karakachanov-integratsiyata-na-tsiganite-ne-raboti", "text": "Вицепремиерът Красимир Каракачанов представи концепцията си за ромите в Министерски съвет. Концепцията беше обсъждана поне 6 месеца и бе изпратена за съгласуване и бележки от министерства, ангажирани с интеграцията на ромите. Съобразихме се с доста от бележките, каза той, цитиран от Канал 3. \"Когато използвам думата \"циганин\" не дискриминирам никого. Голямата част от това население се самоопределят като такива\", уточни министърът. “Видно е от много години, че интеграцията на циганите не работи. Случва се дори обратното. Бедността, криминалните постъпки и неходенето на училище сред това население се увеличава. За 2018 година има 251 случая на нападение над полицейски служители. Над 90% от тях са извършени от населението на ромските гета”, разкри Каракачанов. \"Случаите, при които деца раждат деца се увеличават. Само преди няколко дни имаше новина за 38-годишна дама, родила 13 деца, от които 8 се отглеждат от държавата по домовете. Ражданията масово стават заради социалните помощи\", допълни министърът на отбраната. \"След толкова похарчени средства промяна в това отношение няма. Не успяхме да намерим пълния размер на средствата, похарчени за ромската интеграция за последните 10 години. Само справка от Държавния бюджет показва изразходени над 90 милиона\", каза още той. \"Битовата престъпност също се увеличава и води до напрежение по малките места и махали. Така повече не може да се продължава. Целта е държавата сега да намери реални мерки. Когато говорим за правата на гражданите, ние не се позоваваме на малцинствен произход, а на Конституцията\", завърши Красимир Каракачанов.", "date": "2019.07.25", "title": "Каракачанов: Интеграцията на циганите не работи"}
{"url": "https://www.faktor.bg/bg/articles/pochina-prezidentat-na-tunis", "text": "Президентът на Тунис Беджи Каид Есебси, първият демократично избран държавен глава на страната, почина на 92-годишна възраст, предава AFP, като се позовава на съобщение от канцеларията на тунизийския лидер. Най-старият държавен глава след британската кралица Елизабет II дойде на власт през 2014 година, три години след като въстанието в рамките на „Арабската пролет“ детронира дългогодишния деспот Абидин бен Али. Той бе хоспитализиран с тежко заболяване в края на юни и бе върнат в интензивното отделение в четвъртък.", "date": "2019.07.25", "title": "Почина президентът на Тунис"}
{"url": "https://www.faktor.bg/bg/articles/parlamentat-sazdade-vremenna-komisiya-za-atakata-sreshtu-nap", "text": "Парламентът създаде Временна комисия за атаката срещу НАП, предаде Агенция \"Фокус\". Проекторешението е внесено от председателят на ПГ на ГЕРБ д-р Даниела Дариткова и група народни представиетли. \"За\" създаване на комисията гласуваха единодушно 171 народни представители. Съгласно решението срокът на действие на комисията е до три месеца. Комисията ще трябва да проучи всички факти и обстоятелства около случая с източване на информация от електронните бази данни на НАП. За председател на комисията бе избран народният представител от ГЕРБ Красимир Ципов. За заместник-председател проф. Румен Гечев от БСП. Членове на комисията ще бъдат Маноил Манев и Александър Иванов от ГЕРБ, Явор Божанков и Иван Иванов от БСП, Емил Димитров, Валентин Касабов, Маргарита Николова от \"Обединени патриоти\", Ахмед Ахмедов, Сергей Кючуков, Халил Летифов от ДПС и Кръстина Таскова, Дора Христова и Боряна Георгиева от ДПС.", "date": "2019.07.25", "title": "Парламентът създаде Временна комисия за атаката срещу НАП"}
{"url": "https://www.faktor.bg/bg/articles/capbiya-vodi-ppegovopi-c-pocatom-za-izgpazhdaneto-na-tsentap-za-yadpeni-izcledvaniya", "text": "Cъpбия вoди пpeгoвopи c Pycĸaтa Дъpжaвнa Aтoмнa Eнepгийнa Kopпopaция \"Pocaтoм\" зa изгpaждaнeтo нa цeнтъp зa ядpeни изcлeдвaния в cтpaнaтa. Toвa зaявиxa oт пpaвитeлcтвeнaтa пpeccлyжбa в Бeлгpaд, пишe ЅееNеwѕ. Зaпaднaтa ни cъceднa пoдгoтвя cпopaзyмeниe c \"Pocaтoм\" зa пpoeĸт зa cтapтиpaнeтo нa нaй-мoдepния цeнтъp зa ядpeни изcлeдвaния в Югoизтoчнa Eвpoпa. Πo дyмитe нa миниcтъpa бeз пopтфeйл, ĸoйтo oтгoвapя зa инoвaциитe в cтpaнaтa, дeйнocттa нa цeнтъpa щe бъдe cъcpeдoтoчeнa в oблacтитe нa мeдицинaтa, ceлcĸoтo cтoпaнcтвo, пpoмишлeнocттa и paзpaбoтвaнeтo нa нoви мaтepиaли. \"Bъзcтaнoвявaйĸи cътpyдничecтвoтo cи c \"Pocaтoм\" cлeд 30 гoдини, ниe oтнoвo щe пoвишим нayчния cи ĸaпaцитeт в oблacттa нa ядpeнитe тexнoлoгии c пoмoщтa нa нaй-дoбpитe pycĸи тexнoлoгии и oпит, ĸoитo щe бъдaт дocтъпни зa нac в бъдeщe. Kaĸвo ни oчaĸвa, aĸo cдeлĸaтa c Иpaн пpoпaднe oĸoнчaтeлнo? Boeнeн ĸoнфлиĸт и цeнa oт $150 зa бapeл ca cpeд вepoятнитe възмoжнocти. Зaceгa oбaчe cмe дaлeч oт пoдoбeн cцeнapий, ycпoĸoявaт eĸcпepти Πpeз мeceц янyapи pycĸaтa ядpeнa ĸopпopaция пoдпиca cпopaзyмeниe зa cътpyдничecтвo cъc Cъpбия, cпopeд ĸoeтo дъpжaвитe щe изпълнявaт cъвмecтни пpoeĸти в oблacттa нa ядpeнaтa eнepгeтиĸa. Cпopaзyмeниeтo пpeдвиждa Cъpбия и Pycия дa cи cътpyдничaт зa cъздaвaнeтo и пoдoбpявaнeтo нa ядpeнaтa eнepгийнa инфpacтpyĸтypa в Cъpбия, зa пpoeĸтиpaнeтo, изгpaждaнeтo и мoдepнизиpaнeтo нa изcлeдoвaтeлcĸи ядpeн peaĸтop, ĸaĸтo и зa paзвитиe нa ядpeнaтa мeдицинa. Cпpямo дoвopĸaтa cтpaнитe щe ce cтpeмят дa ocъщecтвят и фyндaмeнтaлни и пpилoжни изcлeдвaния в oблacттa нa ядpeнaтa eнepгeтиĸa. Ha 23 мapт тaзи гoдинa Cъpбия cтaнa чacт oт Eвpoпeйcĸaтa opгaнизaция зa ядpeни изcлeдвaния (СЕRN).", "date": "2019.07.25", "title": "Cъpбия вoди пpeгoвopи c \"Pocaтoм\" зa изгpaждaнeтo нa цeнтъp зa ядpeни изcлeдвaния"}
{"url": "https://www.faktor.bg/bg/articles/parvan-simeonov-na-mestniya-vot-shte-ima-pregrupirane-na-elektorati", "text": "\"На местния вот ще бъдат любопитни балотажите, защото ще се наблюдава прегрупиране на електорати, а не на политически централи\". Това заяви пред „Фокус“ политологът Първан Симеонов.  По думите му местните избори ще изправят на места кандидати на ГЕРБ срещу представители на НФСБ и ВМРО, като уточни, че много пъти са правени опити за национално звучащи кампании, но не винаги успешни. „По скоро ще има прелюбопитни прегрупирания по места. Прегрупиранията на електоратите са по-важните в политиката – последния пример бяха президентските избори, когато на балотажа г-н Радев получи гласове от политически сектори, които иначе трудно биха го припознали. Подобни неща може би ще се случват в някои градове на страната. ГЕРБ предвидливо изтегля вече част от кметовете си, срещу които се предполага, че ще има събиране на анти-ГЕРБ патос – почва да ги изтегля и да ги сменя с по-свежи. Борисов вече се осмелява да прави това, имаше периоди, в които той като че ли играеше винаги на сигурно. Сега си позволява известен риск, с цел прочистване. Това далече не е първата вълна на прочистване – преди години, когато Борисов остана в опозиция известно време, той използва момента отново да прочисти ГЕРБ“, обясни политологът. Първан Симеонов заяви, че по тези причини грешат хората, които предварително очертават мрачни времена на управляващата партия без Цветан Цветанов. Личното и медийното присъствие на Борисов, както и силата на рестарта, понякога е по-сериозно от силата на утвърдените политически играчи, обобщи политологът.", "date": "2019.07.25", "title": "Първан Симеонов: На местния вот ще има прегрупиране на електорати"}
{"url": "https://www.faktor.bg/bg/articles/novini/balgariya/na-29-yuli-prodazhbata-na-elektronni-vinetki-shte-bade-zatrudnena", "text": "От 17.00 до 23.00 часа на 29 юли 2019 г. са планирани дейности по внедряване на актуализации на електронната система за събиране на пътни такси на база време и на база изминато разстояние. Това съобщиха от пресцентъра на Агенция „Пътна инфраструктура“. Възможно е да възникнат частични забавяния и прекъсвания, които биха могли да затруднят продажбите на електронни винетки. За избягване на риска от проблеми с покупката на е-винетка по време на планираните актуализации препоръчваме на водачите внимателно да планират пътуването си по републиканската пътна мрежа и да купят електронната си винетка своевременно. Планираното внедряване на софтуерните актуализации е част от подготовката за въвеждане в експлоатация на тол системата.", "date": "2019.07.25", "title": "На 29 юли продажбата на електронни винетки ще бъде затруднена"}
{"url": "https://www.faktor.bg/bg/articles/novini/balgariya/ucheni-chestvat-50-godishninata-ot-stapvaneto-na-lunata", "text": "Федерацията на научно-техническите съюзи в България, Съюзът на изобретателите и Инициативен комитет с председател Александър Тацов организират честване на 50-годишния юбилей от стъпването на Луната. Събитието ще се проведе днес от 18:00 часа в сградата на ул \"Г. С. Раковски\". Лекция ще изнесе чл.- кор. на БАН проф. дтн Петър Гецов - един от най-известните български изследователи с широка международна известност в областта на космическите изследвания. Той бил е дългогодишен директор на Института за космически изследвания и технологии – БАН, с голям принос в развитието на българската космическа наука. Проф. д-р на науките Румен Кънчев, утвърден специалист в областта на геополитиката и геостратегията, също ще говори пред аудиторията. Той е бил н-к Управление “Стратегически анализи и планиране“ на МО, външнополитически съветник на Председателя на НС, първи зам. министър в МО. В третия панел ще говори доц. д-р инж. Емил Алтимирски от ТУ в София, утвърден специалист в областта на космическата радиоелектроника. Инж. Александър Тацов – председател на Инициативния комитет ще закрие събитието.", "date": "2019.07.25", "title": "Учени честват 50-годишнината от стъпването на Луната"}
{"url": "https://www.faktor.bg/bg/articles/srabskite-putinisti-balgarskiyat-prezident-napravi-parvata-golyama-krachka-sreshtu-amerika", "text": "Президентът на България Румен Радев наложи вето на ратифицирането на договора за закупуване на самолети F-16 от САЩ на стойност 1,26 милиарда долара. Договорът предвижда доставката на осем нови изтребителя F-16 Block 70, както и основното оборудване и въоръжение, включително ракети въздух-въздух, пише сръбската редакция на  Спутник“ в материал, представен без редакторска намеса от Агенция \"Фокус\". Радев, бивш офицер от ВВС, заяви, че ожесточените спорове в българския парламент свидетелстват за липсата на обществено одобрение за споразумението. Според Душан Пророкович от Центъра за стратегически алтернативи, ветото на Румен Радев е от голямо политическо значение и представлява първото голямо противопоставяне на българския президент на някакво решение на правителството. От друга страна, добавя той, ветото има ограничена правна сила. \"Българският парламент може да гласува по този въпрос и ако вземе решение да купи американски самолети, българският президент вече няма да може да налага вето и споразумението ще бъде подписано и изпълнено. Така че, в политически контекст, това е важно нещо, но от правна гледна точка мисля, че в крайна сметка България ще купи американските самолети“, каза Пророкович. Събеседникът на „Спутник“, обаче, смята, че жестът на българския президент ще има големи последствия върху политическата сцена на страната и нейната динамика. „Предполагам, че има огромна опозиция от страна на българската общественост и се видя съпротива не само от десните партии, но и от БСП, като втората най-голяма политическа организация в страната. Ето защо Радев предприе подобна стъпка, тъй като не иска да се върви против мнението на обществеността, нито иска да се противопостави на протестите, които опозицията представя ежедневно. Това вече не е само на основаната на технически въпроси, които той определи като бивш пилот като недостатък на това споразумение, но и на голямо политическо недоволство, което се споделя и от някои социални движения, които съществуват в тази страна“, отбеляза Пророкович. Въпреки това, добавя Пророкович, въпреки че в краткосрочен план няма да се случи нищо епохално, в дългосрочен план това е може би една от първите стъпки в оформянето и насочването на това недоволство, което е доста високо в България, не само към министър-председателя Бойко Борисов, но дори и към ЕС и НАТО. „Българите не видяха никакъв сериозен ефект от членството в Европейския съюз, а да не говорим за членството в НАТО. Резултатите са постоянни разходи и никакво изпълнение на обещанията от началото на 2000 година, когато трябваше да кандидатстват за членство в Алианса“, категоричен е Пророкович. Трябва да се има предвид, отбелязва той, че членовете на НАТО са сред най-важните и най-големи купувачи на американски оръжия и всеки договор за покупка е изключително важен за САЩ. „Съдбата на американския военно-промишлен комплекс до голяма степен зависи от такива неща. Затова американците не могат да оставят просто така такъв ход на българския президент. България е важна членка за тях, защото американците имат четири военни бази на територията на страната, която функционира като екстериториална единица. България е важна и за контрола над акваторията на Черно море, както и за евентуални бъдещи действия срещу Русия, преди всичко срещу Крим, както и за поддържане на стратегическата комуникация с Грузия“, обяснява Пророкович. България, добавя той, става все по-интересна за Америка и заради Реджеп Тайип Ердоган, тъй като Турция се откъсна от американския контрол и ако администрацията на Тръмп иска да предприеме някакви стъпки срещу Ердоган, тя ще работи преди всичко от територията на първите съседи на Турция, каквато България определено е. Американците, сигурен е Пророкович, трябва да санкционират по някакъв начин Румен Радев за ветото. В момента, казва той, изглежда, че става въпрос за предприемане на някакви политически действия - вероятно Вашингтон ще протестира рязко, а американски служители и дипломати в София ще избягват да се срещат с него. „По-нататъшните стъпки зависят от това как ще се развие цялата тази нововъзникваща криза в България. Не е тайна, че западните страни, преди всичко Съединените щати, не бяха щастливи, когато Радев е избран за президент на България, защото минава за човек, който симпатизира на Русия. Досега те не са имали благоприятно отношение към него и след ветото, което наложи, може да се очаква, че отношението на Америка към Радев ще се влоши още повече“, заключи Душан Пророкович.", "date": "2019.07.25", "title": "Путинисти в Сърбия: Българският президент направи първата голяма крачка срещу Америка"}
{"url": "https://www.faktor.bg/bg/articles/protestat-v-sank-peterburg-kreshti-pozor-arestuvaneto-na-aleksey-navalvi", "text": "Протестът в Санкт Петербург срещу отстраняването на опозиционните кандидати от местните избори крещя \"позор\" по адрес на \"Единна Русия\", партията на Путин.  \"Русия ще бъде свободна\",  вика тълпата плътно притисната от полицейските сили. \"Те са окупанти, дойдоха преди 20 години с избори, а после подло отмениха изборите. ... Властта на единоросите е като тежка верига на ръцете на руския народ... Какво трябва да направим с веригите? \", заявиха от трибуната.", "date": "2019.07.25", "title": "Протестът в Санкт Петербург крещи \"позор\", \"Русия ще бъде свободна\"! Арестуването на Алексей Навални (ВИДЕО)"}
{"url": "https://www.faktor.bg/bg/articles/novini/svyat/v-rusiya-zameniha-putin-s-tramp-v-kniga-za-lazhite-na-polititsite", "text": "Руският превод на книгата на Ювал Ной Харари \"21 урока за 21 век\" не съответства на оригинала, съобщава радио \"Свобода\". В главата за постистината като пример за това явление авторът използва реакцията на Путин след анексирането на Крим, но в руския превод пирмерът е заменен с позоваване на публични изявления на Доналд Тръмп. Английската версия на главата \"Постистина\" съвпада с рускоезичния превод само в първото изречение. След това авторът припомня как Владимир Путин публично излъга, че не е имало присъствие на руски военни в Крим през февруари 2014 година. \"Руското правителство и президентът Путин лично и неведнъж отричаха, че там е имало руски войски и твърдяха, че това са \"спонтанно създадени групи за самоотбрана\", които са си купили униформите в местни магазини. Когато правеха тези доволно нелепи твърдения, Путин и помощниците му прекрасно са знаели, че лъжат\", коментира авторът в оригинала на книгата. При сравняване на фрагментите в оригинала, както и в превода на руски се вижда и, че описанието на анексирането на Крим се различава: в руския текст вместо \"единственото успешно нахлуване\" се появява фразата \"Русия не смята анексирането на Крим за нахлуване в чужда страна\".", "date": "2019.07.25", "title": "В Русия \"замениха\" Путин с Тръмп в книга за лъжите на политиците"}
{"url": "https://www.faktor.bg/bg/articles/chavushoglu-tarpenieto-na-ankara-e-na-svarshvane", "text": "Турция се обявява за възможно най-бързо постигане на споразумение с Вашингтон по зоната за сигурност в Сирия, заяви турският външен министър Мевлют Чавушоглу на пресконференция в столицата на Анкара, предава  Анадолската агенция“, цитирана от \"Фокус\" По неговите думи, трябва да се премине от планиране към реални стъпки за създаване на зона за сигурност. В противен случай, Турция ще предприеме самостоятелни мерки в това направление. „Анкара е пълна с решимост по този въпрос“, подчерта министърът. Чавушоглу съобщи, че в хода на визитата си в Турция, специалният представител на САЩ за Сирия Джеймс Джефри е озвучил редица нови инициативи за зоната за сигурност, включително по въпросите за разпределението на силите и териториалните рамки. „Досега не успяхме да постигнем общи позиции със САЩ по тези теми. Остават открити и въпросите за това, как ще се провежда съвместното патрулиране, ще бъдат ли създадени военни бази на сирийска територия. Военните от двете страни обсъждат и други технически моменти“, съобщи първият дипломат на Анкара. По думите на министъра, Анкара се надява САЩ да излязат с инициативи, отчитащи интересите на Турция в региона. Чавушоглу подчерта, че на този етап страната му не е удовлетворена от предложенията на Вашингтон за Сирия и привлече вниманието към ситуацията в района на Манбидж, Северна Сирия. „По-рано Турция и САЩ съгласуваха „пътна карта“ за Манбидж, чиято цел беше също и изтеглянето на терористите от YPG/ПКК от този регион. Смята се, че моделът Манбидж може да бъде реализиран и в районите на Сирия, където се планира създаването на зона за сигурност“, заяви министърът. Чавушоглу подчерта, че търпението на Анкара е на свършване.  „Анкара няма да търпи обстрели на турската територия. По-рано турският президент Реджеп Тайип Ердоган даде ясно указание за провеждане на антитерористичната операция на изток от Ефрат. Операцията беше отложена само по искане на Доналд Тръмп“, припомни той. Коментирайки стъпките за политическо уреждане на сирийския конфликт, ръководителят на турската дипломация заяви, че през следващите дни може да бъде обявено създаването на конс", "date": "2019.07.25", "title": "Чавушоглу: Търпението на Анкара е на свършване"}
{"url": "https://www.faktor.bg/bg/articles/desislava-taneva-obyavi-novo-ognishte-na-afrikanska-chuma-po-svinete-v-montana", "text": "Министърът на земеделието Десислава Танева съобщи, че днес има ново регистрирано огнище на африканска чума по свинете – и то е в Монтана. Танева откри първата дискусия с бранша за новата Обща селскостопанска политика (ОСП) 2021-2027 г. \"Сектор \"свиневъдство\", задоволяващ почти половината от местното потребление, е под огромна заплаха. Трябва спешно да спрем разпространението на африканската чумата по свинете и да спасим сектора\", каза земеделската министърка. Танева определи като основателни критиките на еврокомисаря по здравеопазването Витянис Андрюкайтис по отношение на предприетите мерки за справянето с разпространението на заразата. По-рано в интервю за \"Хоризонт\" Андрюкайтис предупреди, че България може да загуби цялото си свиневъдство, ако не се предприемат нужните действия. По препоръка на евроексперти днес ще има и среща с председателите на ловните дружинки, за да започне масово претърсване за умрели диви прасета близо до огнищата на болестта.  И според народния представител от ВМРО Александър Сабанов има голяма опасност България да загуби индустриалното свинепроизводство заради африканската чума. При такова развитие икономическите загуби за страната ни ще бъдат сериозни, прогнозира Сабанов в кулоарите на НС: ДПС критикува действията на институциите в опитите за справяне с африканската чума по свинете. Бюрхан Абазов изрази опасенията, изказани и от еврокомисаря по безопасността на храните пред \"Хоризонт\", че България може да загуби цялото си свиневъдство. Според Бюрхан Абазов институциите не са сработили в критична ситуация и са необходими спешни мерки по примера на Чехия, която е използвала дори спецчасти, за да се справи със заразата: Според Бюрхан Абазов отказът на правителството да обезщети всички стопани на свине е друга причина за разпространение на африканска чума.  Пенчо Милков от БСП каза, че няма нормативна регламентация за масово умъртвяване с пяна, каквито кадри бяха разпространени в социалните мрежи. Според Милков възниква и друг въпрос – къде ще бъдат загробени  умъртвените животни: Унищожаването на свинете в заден двор не трябва да се прехвърля като изискване към кметовете, а да се организира от Централния епизоотичен съвет, настоя Милков.", "date": "2019.07.25", "title": "Десислава Танева обяви ново огнище на африканска чума по свинете в Монтана"}
{"url": "https://www.faktor.bg/bg/articles/ekspert-boris-dzhonsan-sastavi-voenen-kabinet", "text": "Още за „Няма необходимост близо 4 млн. българи, чиито данни бяха противозаконно огласени, да сменят личните си карти. Практически съвети за тях ще бъдат публикувани в сайта на НАП до края на деня на 24.07.2019 г. След допълнителни проверки се установи, че данните на 189 души от незаконно разпространените през миналата седмица, включват комбинация от имена, ЕГН, адрес, номер, валидност и издател на валидна лична карта, посочват от сайта на НАП. За тези граждани съществува по-голям риск от потенциални злоупотреби и те ще бъдат персонално уведомени от Националната агенция за приходите веднага по телефон или имейл. От НАП съобщават, че приложението за проверка за незаконно разпространени лични данни ще работи с ЕГН, като ще изпраща резултатите от обработката на въведен от потребителя мобилен номер. Проверката ще е еднократна - само за един човек и ще дава отговор единствено дали има незаконно разкрита информация. Това е необходимо, за да се гарантира, че няма да се злоупотребява с чужди лични данни, допълват от НАП. В момента в агенцията съпоставят незаконно разпространената данъчно-осигурителна информация с тази в реалните си бази данни, за да се провери дали няма дописване или манипулация, съобщиха от приходното ведомство. След приключване на проверките, агенцията ще може да предостави на лицата и информация за конкретния тип данни, които са били разпространени.“", "date": "2019.07.25", "title": "Експерт: Борис Джонсън състави  военен кабинет"}
{"url": "https://www.faktor.bg/bg/articles/novini/balgariya/sds-balgarskoto-svinevadstvo-e-izpraveno-pred-ikonomicheski-kolaps", "text": "\"Това, от което се опасявахме, се случи. От СДС точно преди година предупредихме, че държавата закъснява с мерките, предприети за ограничаване на африканската чума по свинете. Обърнахме внимание на това, но тогавашните усилия и мерки бяха насочени основно към изграждане на бутафорната ограда по сухопътната граница със северната ни съседка, за която предупредихме, че няма да свърши работа. За съжаление не бяхме чути, а сега африканската чума по свинете, която за щастие не е опасна за хората, но нанася огромни икономически вреди, се разпространи и в промишлените свинекомплекси\", се казва в позиция на СДС. \"Преобладаващата част от тези свинекомплекси се намира в Североизточна България. Разстоянията между тях не са големи, някои са икономически и технологично свързани, което означава, че трябва да се предприемат незабавни мерки за ограничаване на болестта. Българското свиневъдство е изправено пред икономически колапс. Въпреки това, виждаме че за борбата с тази болест се разчита на служители от средния ешелон, като началника на отдел от БАБХ Александра Митева. А само преди седмица беше актуализиран съставът на Централния епизоотичен съвет към Министерския съвет. Начело на съвета е заместник министър-председателят Томислав Дончев, заместник-председател е министърът на земеделието, храните и горите Десислава Танева, а секретар - изпълнителният директор на Българската агенция по безопасност на храните д-р Дамян Илиев. Членове са министрите на вътрешните работи, на отбраната, на финансите, на здравеопазването, на транспорта, информационните технологии и съобщенията, на околната среда и водите, на икономиката. При такова високо ниво на състава на този съвет, се питаме как е възможно говорител по изключително важния въпрос, свързан с биосигурността ни, да бъде началник на отдел от БАБХ?! Къде са председателят на групата, секретарят и членовете?! Кой управлява най-голямата епизоотична криза в съвременната история на животновъдството? Засега виждаме на терен, хвърлени на амбразурата, експерти, зам.-областни управители и местни кметове на населени места. Има спешни въпроси, на които няма отговор от лятото на 2018 година: Какво се случва с труповете на евтаназираните свине? Дали тяхното заравяне няма да доведе до замърсяване на околната среда? Защо, след като повече от 10 г. се обсъжда въпросът за построяване на екарисаж в Североизточна България, район, в който е концентрирана значителна част от животните, това не се случва? Защо въпросът с обезщетенията не се решава със застрахователен пул, за да не се ползват бюджетни средства? Призоваваме спешно компетентните органи да се съобразят с Решение на ЕК от 19 юли 2019 г., подписано от еврокомисаря за здравеопазване и безопасност на храните, да излязат на терен и да организират минимализирането на екологичните и икономическите щети за сектор свиневъдство\", се казва в позиция на СДС.", "date": "2019.07.25", "title": "СДС: Българското свиневъдство е изправено пред икономически колапс"}
{"url": "https://www.faktor.bg/bg/articles/karakachanov-predstavya-kontseptsiya-za-integratsiya-na-romite", "text": "Националният съвет за сътрудничество по етническите и интеграционните въпроси ще проведе заседание под председателството на вицепремиера Томислав Дончев в четвъртък, 25 юли, от 11.30 часа в Гранитна зала на Министерския съвет, съобщиха от правителствената пресслужба. Заместник министър-председателят по обществения ред и сигурността и министър на отбраната Красимир Каракачанов ще представи пред Съвета основните пунктове от Концепцията за промени в политиката за интеграция на циганския (ромския) етнос в Република България и мерките за реализацията им. Вицепремиерът Каракачанов е поканен на заседанието на Националния съвет за сътрудничество по етническите и интеграционните въпроси, след като миналия месец внесе Концепцията в Министерския съвет.", "date": "2019.07.25", "title": "Каракачанов представя концепция за интеграция на ромите"}
{"url": "https://www.faktor.bg/bg/articles/evrokomisaryat-po-bezopasnostta-na-hranite-ima-opasnost-balgariya-da-zagubi-tsyaloto-si-svinevadstvo", "text": "Еврокомисарят по здравеопазването и безопасността на храните Витянис Андрюкайтис изказа голямо разочарование от българските власти за действията им във връзка с африканската чума по свинете. В ексклузивно интервю за БНР той подчерта: \"И точно такъв пик е брилянтен пример за това, че в България не е направено много, за да се избегне тази ситуация. Тъжно ми е да чуя тази новина. И докато очакваме официалните резултати от разследването, мога само да отбележа, че това се случи, защото някой е бил небрежен, не си е свършил работата както трябва и не е внимавал\". Еврокомисар Андрюкайтис настоява властите да влизат във всяка къща, за да разясняват необходимите мерки, които стопаните трябва да предприемат във връзка с болестта:  \"Тези три думи – \"във всяка къща\", са много важни. И това да разговарят с всички и да обяснят какви мерки трябва да се предприемат, както и евентуалните последствия и резултати. Почти няма време и ако това не се направи, България е изправена пред огромната опасност да загуби цялото си свиневъдство\". Досега в страната регистрираните огнища на заразата са 19. Бедствено положение е обявено в областите Русе, Плевен и Разград. Екип на ЕК е в момента в България, за да оцени щетите от болестта, като се очаква работата му да приключи днес.", "date": "2019.07.25", "title": "Еврокомисарят по безопасността на храните: Има риск България да загуби цялото си свиневъдство"}
{"url": "https://www.faktor.bg/bg/articles/novini/balgariya/d-atanasova", "text": "\"ГЕРБ от 2006 година е участвала в избори и със и без субсидия. До този момент сме отчитали публично постъпленията в партийната каса, както и разходите за партийни кампании. Знаете, че разполагаме със средства, които са спестени, но имаме решение за увеличаване на членския внос пропорционално за различните членове. Най-висок е за евродепутатите и той е 500 лв. на месец, народните представители, министри, областни управители - по 100 лева, работещите - по 3 лева на месец, студенти и пенсионери по 50 стотинки на месец\", заяви пред Нова телевизия депутатът от ГЕРБ Десислава Атанасова. \"Със сигурност ще има по-голяма прозрачност по отношение на финансиращите политическите партии. Задължително трябва да се опише стойността на дарението и произхода на парите\", категорична беше тя. \"Народът, този, който е наш работодател поиска намаляването на субсидията, ние не можем да вървим против волята на хората\", каза още тя. \"Очевидно в момента има и политическа воля, след като намаляването на субсидията беше прието и беше преодоляно и ветото на президента. БСП говорят по студиата, но не направиха нито едно предложение между първо и второ четене\", обясни Атанасова.", "date": "2019.07.25", "title": "Д. Атанасова: Ще има по-голяма прозрачност по отношение на финансиращите политическите партии"}
{"url": "https://www.faktor.bg/bg/articles/ministar-taneva", "text": "\"Юли и август е пикът на африканската чума\". Това каза министърът на земеделието, храните и горите Десислава Танева пред БНТ. \"Със сигурност е имало мерки за чумата, които са можели да бъдат взети или да бъдат проведени по-добре\", добави Танева. Тя каза, че вече са поискани пари за възстановяване на животните. „От всички средства, които миналата година са били похарчени за тези мерки, са поискани за възстановяване 1.4 млн. евро, но до момента нямаме решение за това.  Танева добави, че имат постановление за разходите за сегашната кризисна ситуация. „Те няма да са достатъчни предвид броя на животните и това, че вече имаме огнища в промишлени свинекомплекси, но има ред. Безспорно е, че ще бъдат получени обезщетения и по този начин започваме комуникацията за финансова подкрепа от Европейската комисия“, поясни тя.  Танева потвърди, че близо 60 000 свине ще бъдат евтанизирани. „Има наредба, по която се плаща по определен ред, който трябва да се спази със съответното досие от регистрирането на обекта на животните до унищожаването им, протоколирането им и пазарната оценка по оценител“, заяви Танева, но добави, че не може да даде приблизителна цена, защото животните са различни категории, които носят различна цена. „Цената, която биха получили като обезщетение, ще бъде равна на пазарната“, каза тя. Танева потвърди, че се очаква обезщетенията за фермата в Николово да са около 2 млн. „Със сигурност става въпрос за милиони“, добави тя.", "date": "2019.07.25", "title": "Министър Танева: Близо 60 000 свине ще бъдат евтаназирани"}
{"url": "https://www.faktor.bg/bg/articles/valentin-radev-zashto-vsichki-koito-ni-kritikuvat-ne-se-zapitat-kakvo-shteshe-da-stane-ako-byahme-kupili-gripen", "text": "„Загубваме голямата картина, не виждаме, че със сделката за Ф-16 се доближаваме до нашия стратегически партньор и обвиненията са толкова несъстоятелни, че ние сме в Европейския съюз, а Евросъюзът произвежда също самолети, и защо трябва да отиваме в Щатите и да инвестираме в тяхната икономика. Ами, много просто. Десетилетия сме инвестирали във военната икономика на Европа. Сега ние купуваме най-добрите самолети. От САЩ чакаме защитата, защото САЩ са фронтменът на НАТО“. Това каза пред БНР Валентин Радев, депутат от ГЕРБ и бивш вътрешен министър, по темата за отхвърленото вето на президента върху договорите за придобиване на изтребителите Ф-16. Радев подчерта, че инвестицията за Ф-16 е една от най-мащабните, които държавата е правила досега. „Искам да попитам защо всички, които ни критикуват, не говорят за това какво би се случило, ако сделката беше за „Грипен“. При сделка с „Грипен“ ние купуваме само платформата, тоест онова, което лети. Те ни го предлагат без въоръжение, без комуникация, без всичко останало, за което после трябва да се договаряме с трети страни и за още пари. Цената е в пъти по-висока и то за нещо, което не е толкова качествено. Най-доброто, което можем да направим с парите, които имаме, е Ф-16. И това е свързано с доверието към нашите партньори“, каза още Радев.", "date": "2019.07.25", "title": "Валентин Радев: Всички, които ни критикуват, да обяснят какво щеше да стане, ако бяхме купили \"Грипен\""}
{"url": "https://www.faktor.bg/bg/articles/novini/svyat/aleksey-navalni-e-osaden-ot-moskovski-sad-na-30-dni-administrativen-arest", "text": "Руският опозиционер Алексей Навални е осъден от московски съд на 30 дни административен арест.  Според съобщението на агенция ТАСС мярката е наложена заради неговия призив да се проведе неразрешен от властите протест в подкрепа на независими кандидати на изборите за градски съвет.  Присъдата е обявена дни преди шествието, което критикът на Кремъл планираше да поведе в руската столица в знак на протест срещу изключването на опозиционни кандидати от местните избори през септември, отбелязва Ройтерс.", "date": "2019.07.25", "title": "Алексей Навални е осъден от московски съд на 30 дни административен арест"}
{"url": "https://www.faktor.bg/bg/articles/novini/balgariya/yuristi-predupredili-radev-che-nyama-osnovanie-za-veto-no-toy-kategorichno-nastoyaval-da-se-udari-f-16", "text": "Юридическият екип на президента Румен Радев категорично дал становище, че няма сериозни основания с вето да бъдат атакувани законите на Народното събрание, които уреждат сделката с покупката на бойните самолети Ф-16. Това разкриха пред Faktor.bg източници от „Дондуков” 2.  Държавният глава обаче бил крайно настоятелен и ултимативно обявил, че вето ще има, а от екипа си очаква мотиви. Именно в това е причината много военни експерти и анализатори да коментират, че мотивите, с които се атакуват законите, са изключително слаби и несъстоятелни - изсмукани от пръстите. От друга страна обаче крайната настоятелност на Румен Радев го издава, че е подвластен на определи зависимости, които го принуждават да предприема крайни ходове.", "date": "2019.07.25", "title": "Юристи предупредили Радев, че няма основание за вето, но той категорично настоявал да се удари Ф-16"}
{"url": "https://www.faktor.bg/bg/articles/novini/balgariya/shalamanov-kam-slavcho-velkov-az-chuh-az-dochuh-stiga-s-tezi-teoriii-na-konspiratsiite", "text": "Бившият военен министър Велизар Шаламанов коментира в сутрешния блок на БНТ, че с покупката на F-16 се върви към модернизацията на армията ни. Шаламанов обясни, че изразява лично мнение в студиото, а не говори от името на длъжността, която заема в НАТО. Събеседникът му Славчо Велков заяви, че F-16 наистина е най – добрият самолет в света, но обясни, че покупката му е непосилна за държавата ни. По думите му, с покупката на изтребителите се нарушават три изисквания – цената, начинът на плащане и качеството. Шаламанов заяви, че когато се взима такъв тип решение се налага анализ, дебат, дискусия и анализи преди самия процес.  „Сега, истината е, че имаме наистина най – доброто предложение. Основният въпрос вече е да се спази срокът за валидност на офертата, за да започне процесът на производство, доставката и обучението на пилотите ни. Не искаме да ни бъде дадено просто едно желязо“, каза Велизар Шаламанов. „За щастие в парламента имаме двама генерали, които са служили във ВВС и знаят какво правят“, добави бившият военен министър. Славчо Велков заяви обаче, че наистина има много скрити разходи, които тепърва ще започнат да излизат.  Шаламанов обаче му отговори, че се влиза в някакви теории на конспирацията и му обясни, че не може да се говори: \"Аз чух... Аз дочух\".", "date": "2019.07.25", "title": "Шаламанов към Славчо Велков: Стига с приказките \"Аз чух... Аз дочух...\""}
{"url": "https://www.faktor.bg/bg/articles/novini/svyat/malar-rusiya-se-e-namesila-v-prezidentskite-izbori-v-sasht", "text": "\"Русия се е намесила по време на президентските избори през 2016 година в САЩ, но доказателствата сочещи предполагаемо съглашетелство между предизборния щаб на Доналд Тръмп и Кремъл са недостатъчни. Въпреки това, президентът Тръмп не е оневинен\", заяви специалният прокурор Робър Мълър по време на първото му изслушване в Конгреса. \"Русия се намеси по скоростен и системен начин в президентски избори през 2016 година\", това беше едно от първите изречения във встъпителната реч на Робърт Мълър. Въпреки това, ръководеното от него разследване, продължило 22 месеца, не е потвърждава наличието на конспирация между Доналд Тръмп и Кремъл. Специалният прокурор потвърди, че президентът Тръмп се е опитал да наложи влияние върху разследването като изисквал от свидетели да фалшфицират показанията.  На въпрос дали докладът потвърждава възпрепятстване на правосъдието от страна на американския държавен глава, Робърт Мълър поясни, че не е в позиция да потвърди това заключение и още повече - няма правомощия да предяви подобни обвинения срещу действащ президент. За първите 2 часа от изслушването Робърт Мълър е избегнал да отговори 60 въпроса, включително и дали докладът и данните от него са достатъчни за задействане на процедура по импийчмънт. В момента се провежда второ изслушване пред комисия по разузнаване.", "date": "2019.07.25", "title": "Мълър: Русия се е намесила в президентските избори в САЩ"}
{"url": "https://www.faktor.bg/bg/articles/novini/balgariya/izdirvat-sobstvenika-na-tad-grup-s-interpol", "text": "Очаква се Прокуратурата да обяви Иван Тодоров, собственик на фирмата, която се разследва за кибертероризъм, за международно издирване. Ще бъде издадена Европейска заповед за арест и червена бюлетина на Интерпол. Доказателствата, които разследващите са събрали по време на акцията, дават основание да се предполага, че неправомерното източване на данни от системата на приходната агенция може да е дело на организирана престъпна група. Търговският директор на \"ТАД груп\" Георги Янков беше освободен от ареста с парична гаранция от 20 000 лв и с обвинение в тероризъм. Хакерът Кристиян Бойков, който беше призован в специализираната прокуратура вчера, не се яви. Междувременно близо 200 българи ще трябва спешно да подменят личните си карти, защото заради източената за тях информация има реална заплаха от злоупотреби.", "date": "2019.07.25", "title": "Издирват собственика на \"ТАД груп\" с \"Интерпол\""}
{"url": "https://www.faktor.bg/bg/articles/problemi-sas-sistemata-za-gorivo-blokiraha-mezhdu-20-i-30-hilyadi-patnitsi-na-letishteto-v-amsterdam", "text": "Проблеми със системата за зареждане с гориво блокираха между 20 и 30 хиляди пътници вчера на амстердамското летище \"Схипхол\", съобщи говорител, цитиран от ДПА. Няколко часа по-късно проблемът бе отстранен и самолетите можеха отново да бъдат зареждани и да излитат. Летището предполага, че не всички пътници ще получат хотелски стаи и че няколко хиляди вероятно ще спят тази нощ на походни легла. Над 100 самолета не можаха да излетят навреме, а 180 полета бяха анулирани. Холандският авиопревозвач Ка Ел Ем очаква закъсненията да продължат и днес.", "date": "2019.07.25", "title": "Проблеми със системата за гориво блокираха 30 хил. пътници на летището в Амстердам"}
{"url": "https://www.faktor.bg/bg/articles/novini/balgariya/temperaturite-pak-tragvat-nagore-1", "text": "Атмосферното налягане е и ще се задържи близко до средното за юли.  Ще бъде предимно слънчево, след обяд над северните и планинските райони ще се развие купеста облачност и на изолирани места там краткотрайно ще превали. Северозападният вятър ще отслабне, най-късно в източните райони. Температурите слабо ще се повишат и максималните ще бъдат между 28 и 33 градуса. Над Черноморието ще бъде предимно слънчево. След обяд северозападният вятър ще отслабне.  Максимални температури на въздуха: 27-29 градуса. Температурата на морската вода е 25-27 градуса. Вълнението на морето ще бъде 1-2 бала.", "date": "2019.07.25", "title": "Температурите пак тръгват нагоре"}
{"url": "https://www.faktor.bg/bg/articles/severna-koreya-e-izstrelyala-dva-snaryada-v-yaponsko-more", "text": "Северна Корея е изстреляла два неидентифицирани снаряда в Японско море, съобщи днес Комитетът на началник-щабовете на въоръжените сили на Южна Корея, цитиран от Йонхап. \"Нашата армия следи ситуацията, в случай че бъдат осъществени нови изстрелвания и поддържа готовност да отговори\", каза в комюнике комитетът.  По негови данни те са прелетели около 430 км. Японското правителство потвърди изстрелването и каза, че става дума за балистични ракети с малък обсег, предаде агенция Киодо, цитирана от ДПА. Агенцията се позова на думите на неназован японски правителствен източник, според когото ракетите са паднали в морето, преди да стигнат изключителната икономическа зона на Япония и не са представлявали заплаха. Последното голямо оръжейно изпитание на Северна Корея бе през май.", "date": "2019.07.25", "title": "Северна Корея е изстреляла два снаряда в Японско море"}
{"url": "https://www.faktor.bg/bg/articles/novini/svyat/vaorazheno-napadenie-sreshtu-sluzhitel-v-posolstvoto-na-belarus-v-ankara", "text": "Въоръжено нападение е било извършено срещу служител от посолството на Беларус в Анкара. Ранен е помощник-посланикът по организационните въпроси Александър Поганшев, съобщиха турските медии. Раненият е настанен в болница, но състоянието му било критично. Според информационните източници мъж, за когото се твърди, че бил военен от запаса, стрелял срещу дипломата и го ранил. А след това нападателят се застрелял. Куршумите на нападателя улучили Поганшев в гърдите. Направена му била операция, но състоянието му останало критично. Валията на Анкара посетил ранения в болницата. Според турски медии дипломатът и нападателят били съседи, живеели в един и същи квартал. Преди време между двамата избухнала свада, причините за която не се съобщават. Смята се,че това е поводът за нападението над беларуския дипломат.", "date": "2019.07.25", "title": "Въоръжено нападение срещу служител в посолството на Беларус в Анкара"}
{"url": "https://www.faktor.bg/bg/articles/antoaneta-hristova-rumen-radev-ne-mozhe-da-preglatne-che-nyama-poslednata-duma-za-sdelkata-s-f-16", "text": "Политическият психолог Антоанета Христова коментира пред БТВ изказването на Румен Радев за сделката с изтребителите Ф-16. По думите ѝ, като пилот с претенции за експертно мнение, той е останал обиден, че не е имал последно становище. Христова обаче припомни, че преди всичко има установен ред и закони, които трябва да се спазват. Тя допълни, че на практика страната ни като е избрала своя евроатлантически път и не е било възможно да купи самолети Грипен от Швеция - страна, която е близка с Русия и не е член на НАТО.  Андрей Райчев коментира, че Бойко Борисов, Красимир Каракачанов и Румен Радев правят едно и също нещо - пазят достойнството на България. Според социолога, сделката със самолетите е била \"изнасилване на страната ни\", която е била принудена да купи машините, въпреки че на практика няма армия и разчита на САЩ да я пази.", "date": "2019.07.25", "title": "Антоанета Христова: Румен Радев не може да преглътне, че няма последната дума за сделката с Ф-16"}
{"url": "https://www.faktor.bg/bg/articles/novini/svyat/v-istanbul-sa-zadarzhani-nad-6000-nelegalni-imigranti", "text": "В Истанбул са задържани над 6000 нелегални имигранти при мащабна операция, започнала на 12 юли, съобщи турският министър на външните работи Сюлейман Сойлу. Сред задържаните има близо 2700 афганистанци и над 1600 пакистанци. Властите ги изпращат първоначално в специални центрове за нелегални имигранти, а след това те ще бъдат депортирани в страните от които идват. Задържаните сирийци, на които не е дадено убежище, в бъдат изпратени в лагер в провинция Хатай, в южната част на Турция. Според официални данни, от началото на войната в Сирия през 2011 г. досега турските власти са предоставили убежище на около 3.6 милиона сирийци. Те са задължени да живеят и работят в провинциите, в които са регистрирани.", "date": "2019.07.25", "title": "В Истанбул са задържани над 6000 нелегални имигранти"}
