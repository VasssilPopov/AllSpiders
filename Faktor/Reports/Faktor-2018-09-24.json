{"url": "https://www.faktor.bg/bg/articles/novini/svyat/na-foruma-na-oon-tramp-nalozhi-svoya-rezolyutsiya-za-borbata-sreshtu-narkotitsite", "text": "Съединените щати са предложили на държавите участнички в глобалния форум за борба с наркотиците свой вариант на заключителен документ, който не е бил предварително обсъждан или по него не са се водили преговори. Това съобщава американски сайт във връзка с Срещата на високо равнище в Централата на ООН в Ню Йорк. Повечето от страните решили да участват в този форум, за да не предизвикат гнева на иначе отмъстителният Донадл Тръмп или пък да получат възможност техните лидери да се снимат с американския президент. Заключителният призив за глобалното действие срещу наркотиците заляга на четири основни принципа, сред които са по-суровите наказания и преследвания – още един повод за критика, тъй като в последните години страните в ООН търсят други начини за справяне с проблема, като например премахването на наказания за лична употреба на наркотиците. А сега администрацията на Тръмп изглежда, че ще използва по-твърди мерки. Американският президент многократно е хвалил режими като Саудитска арабия, Венецуела и Китай, където престъпленията, свързани с наркотици, се наказват със смърт. Борисов на визита в САЩ, очаква се да разговаря с Тръмп Българската делегация на Общото събрание на ООН тази година е водена от премиера Бойко Борисов. Преди началото на форума, посветен на борбата с наркотиците, българският премиер имаше възможност да се здрависа с американския президент. В този момент тече двустранната среща на премиера Бойко Борисов с президента на Египет, а малко преди това приключи срещата му с премиера на Грузия. По време на разговоритеБългария още веднъж е показала подкрепата си за членството на Грузия в НАТО и ЕС. Довечера Бойко Борисов ще има още възможност да се срещне с американския президент на традиционния прием, даван от Доналд Тръмп. Новите американски мита върху китайски стоки влизат в сила По-рано стана ясно, че в Белия дом е привикан зам.-министърът на правосъдието Род Розенщайн, който наблюдава руското разследване за намеса в изборите за президент на САЩ.Изглежда, че до края на деня Розенщайн ще напусне Министерството на правосъдието и не е ясно кой ще приеме контрола на руското разследване. Президентът Тръмп многократно е критикувал Розенщайн, но това, което най-много го е ядосало, е статия във вестник „Ню Йорк таймс” миналата седмица, според която зам.-министърът е предложил да запишат разговори с Доналд Тръмп и след което да се използва 25-ата поправка в Конституцията, която дава право на кабинета на Тръмп да го свали от власт.", "date": "2018.09.24", "title": "На форума на ООН: Тръмп наложи своя резолюция за борбата срещу наркотиците"}
{"url": "https://www.faktor.bg/bg/articles/novini/svyat/sadyat-navalni-za-miting-na-koyto-ne-e-prisastval-bil-v-aresta", "text": "След като тази сутрин беше арестуван беквално минути след като прекрачи прекрачи прага на специалния изолатор, където излежа 30 дни затвор опозиционният руски политик Алексей Навални беше обвинен за нарешуние при провеждане на митинг срещу пенсионната реформа, съобщи прессекретарят на движението на Навални Кира Ярмиш. При това, Навални, който по това впреме е в ареста, не е участвал в митинга. \"В протокола предствен пред съда е написано, че заради Алексей е била причинена вреда на двама полицаи, на улицата са хвърляни чували със строителни отпадъци\", написа тя в профила си в \"Туитър\"   Навални е заплашен от поредните 20 дни административен арест.", "date": "2018.09.24", "title": "Съдят Навални за митинг, на който не е присъствал, бил в ареста"}
{"url": "https://www.faktor.bg/bg/articles/novini/balgariya/smenyame-vodomerite-slagame-s-distantsionno-otchitane", "text": "При смяната на водомери гражданите трябва задължително да поставят такива с дистанционно отчитане. Това предвижда нова наредба, пусната от МРРБ за обществено обсъждане. Данните от отчитането ще се публикуват на интернет страницата на съответния ВиК оператор. До една година от влизането ѝ в сила е срокът, в който потребители без индивидуални водомери трябва монтират и регистрират такива с дистанционно отчитане, пише \"24 часа\". Поне веднъж на 12 месеца ще трябва да осигуряват достъп за физическа проверка и отчет, гласят текстовете. Същото се отнася и за потребителите, които се самоотчитат. Операторът трябва да съобщава поне три работни дни преди деня и часа за отчет кога ще го извърши. Това може да става чрез писмено съобщение, поставено на подходящо място в сградата, и чрез публикуване на електронната страница. Ако потребителят отсъства, може да посочи друга дата за посещение, но това ще се заплаща по цени на оператора. Водата, използвана за общи нужди в жилищните сгради в режим на етажна собственост, ще се разпределя поравно между всички апартаменти, при условие че потребителите са изрядни. Това означава да се осигури достъп до водомера, той да е технически изправен. Ако не е така, разликата между данните от общия водомер и тези в апартаментите ще се разпределя само между тези без индивидуални уреди и които не са осигурили достъп за отчитането. Досега разходваните количества се начисляваха на абонатите пропорционално на потреблението им. \"Няма логика тези, които плащат по-големи сметки за предоставените им ВиК услуги, да поемат и по-голямата част от разходите за поддържане на чистотата в общите части на сградите, поливане на градинките пред блоковете и други\", коментира зам.регионалният министър Малина Крумова. На база на разходите за поддръжка на инфраструктурата ще се определя цената на услугата на цялата територия, която обслужва ВиК операторът. Собствениците ще носят отговорност за поддръжката на системите, които се намират вътре в имота. С новите текстове се предоставя възможност етажната собственост на общо събрание да вземе решение за начина на разпределяне на изразходваното количество вода за общото потребление в случаите, когато всички потребители имат монтирани индивидуални водомери. Предвиждат се и строги мерки при кражби на вода, при установяване на незаконно присъединяване към общите мрежи и съоръжения - съответните отклонения ще се прекъсват. В случай че те се ползват от потребител, който има открита партида към оператора, откраднатото количество ще бъде определено според пропускателната способност на тръбата при непрекъснато изтичане на водата със скорост 1 метър в секунда за период от 1 година. Така ще се определя и количеството на изразходваната вода и при нарушаване на пломбите или увреждане на общия водомер. Ако водомерната шахта или канализационната шахта не е в състояние, което позволява поддръжка или безопасна експлоатация на съоръженията, ВиК дружеството прави предписание на потребителите за промяна на размера и местоположението на шахтата.", "date": "2018.09.24", "title": "Сменяме водомерите, слагаме с дистанционно отчитане"}
{"url": "https://www.faktor.bg/bg/articles/novini/balgariya/vyatarat-sabori-fasadata-na-mola-v-blagoevgrad-tsentarat-e-blokiran", "text": "Силен вятър събори фасадата на търговсккия център в Благоевград, съобщи бТВ. Паднала е цялата облицовка на мола от почти всички страни. По време на инцидента вътре е имало около 20 души. Те са били евакуирани през кафето. Младежите само са се изплашили. Няма пострадали хора. Центърът е блокиран, забранено е преминаването, има противопожарни автомобили. В последните часове има и сигнали за паднали дървета, жертви няма.", "date": "2018.09.24", "title": "Вятърът събори фасадата на мола в Благоевград, центърът е блокиран"}
{"url": "https://www.faktor.bg/bg/articles/novini/balgariya/borisov-se-sreshtna-v-nyu-york-s-prezidenta-na-egipet-i-s-premiera-na-gruziya", "text": "България е един от най-активните поддръжници на европейската и евроатлантическата перспектива на Грузия, като ще продължим да оказваме последователна подкрепа на Грузия в процеса на политическо асоцииране и икономическа интеграция с Европейския съюз. С тези думи българският министър-председател Бойко Борисов се обърна към премиера на Република Грузия Мамука Бахтадзе. Двамата проведоха двустранна среща в Ню Йорк, където водената от премиера Борисов българска делегация ще участва в 73-ата сесия на Общото събрание на Организацията на обединените нации, съобщиха от правителствения информационен център. В контекста на декларираната подкрепа от страна на България за европейската и евроатлантическата перспектива на Грузия, премиерът Борисов отбеляза, че нашата страна оценява много високо и съвместната работа на Грузия с ЕС за гарантирането на сигурността в Черноморския регион, съобщиха от правителствената информационна служба.  „Потвърждаваме своя интерес за по-нататъшно интензивно сътрудничество с Грузия в областта на отбраната, както по двустранна линия, така и по линия на реализирането на Съдържателния пакет НАТО-Грузия“, подчерта българският министър-председател.  Пред своя грузински колега, премиерът Бойко Борисов изрази своето удовлетворение от отличните двустранни отношения между двете държави, като подчерта, че Грузия е сред основните външнополитически партньори на България в региона на Черно море и Южен Кавказ.  „Икономическите връзки между двете страни през последните години се характеризират с високи нива на стокообмен, но също така съществува и нереализиран икономически потенциал. За нас изпълнението на Споразумението на Грузия с ЕС за задълбочена и всеобхватна зона за свободна търговия е нова рамка и възможност за развитие на експортния потенциал на двете страни“, посочи Бойко Борисов.  В рамките на срещата министър-председателят Борисов съобщи, че България проявява интерес към задълбочаването на сътрудничеството в контекста на инфраструктурната свързаност между Европа и Азия, особено в изпълнението на проекти от общ интерес в областта на енергетиката и транспорта.  „Българските компании имат интерес и биха могли успешно да участват в изпълнението на отделни дейности по приоритетни за Грузия проекти“, обяви Борисов.   По думите на премиера растящото значение на Грузия и България за развитието на транзитните транспортни коридори между Азия и Европа обуславя приоритетната позиция на сектор „Транспорт“ в двустранното сътрудничество.  „Българското правителство има интерес за развитието на морските превози между двете страни. Ще продължим да участваме активно в консултациите по създаването на нов мултимодален транспортен коридор „Персийски залив-Черно море” от Иран до България и Гърция, както и по развитието на Транскаспийския международен транспортен маршрут – през Варна и Бургас към Грузия, Азербайджан, Казахстан и Китай, или т. нар. „Нов път на коприната“, подчерта той.  Министър-председателят Бойко Борисов отбеляза, че Грузия е стратегически партньор на ЕС по отношение на повишаването на сигурността на енергийните доставки, диверсификацията на маршрутите и източниците на доставки на газ за Европа и България. „България има силен интерес от изграждането на Южния газов коридор“, категоричен бе Борисов. Египет е най-значителният търговско-икономически партньор на България сред държавите от Близкия изток и Африка, като нивата на този търговски стокообмен продължават да се развиват възходящо. Това заяви българският министър-председател Бойко Борисов по време на срещата си с президента на Република Египет Абдел Фатах Ас Сиси, предадоха от правителствената пресслужба. Разговорът между двамата се състоя в Ню Йорк, където водената от премиера Борисов българска делегация предстои да вземе общоучастие в 73-ата сесия на Общото събрание на Организацията на обединените нации. В рамките на срещата министър-председателят Борисов декларира интереса на България за сътрудничество с Египет в областта на енергетиката. „Разглеждаме Египет като потенциален доставчик на природен газ и имаме интерес да се включим в газовия проект между Египет, Гърция и Кипър“, съобщи Борисов. Той подчерта, че освен в енергетиката, България е готова да развива пълноценни и взаимно изгодни отношения с Египет във всички останали области от взаимен интерес – икономика, земеделие, сигурност, туризъм, култура, образование и други. „България разглежда Египет като държава с ключова роля за постигането на стабилност в региона на Близкия изток и Африка“, заяви Бойко Борисов пред президента на Египет, като подчерта готовността на България за активно сътрудничество с Египет в борбата с тероризма, трансграничната престъпност и радикализацията на всички нива. „Борбата срещу тези явления е обща кауза за нашите две страни. Ето защо е необходимо задълбочаване на търговските връзки във военната и военнотехническата област“, посочи българският премиер. Министър-председателят Борисов увери египетския президент Абдел Фатах Ас Сиси, че българско правителство се стреми да поддържа интензивен политически диалог на всички нива с традиционните ни партньори в Близкия изток и Северна Африка. Като доказателство за тези свои думи българският премиер изтъкна редицата визити на най-високо равнище със Саудитска Арабия, Кувейт, Катар, ОАЕ, Израел, Алжир, Судан и Мароко.", "date": "2018.09.24", "title": "Борисов се срещна в Ню Йорк с президента на Египет и с премиера на Грузия"}
{"url": "https://www.faktor.bg/bg/articles/novini/balgariya/patnicheski-vlak-e-blokiran-zaradi-golyam-pozhar-v-karlovsko", "text": "Голям пожар в Карловско. Горят треви до жп линията Пловдив - Карлово.  Пътнически влак в момента е блокиран заради пламъците.  На място са екипи на пожарната и горското стопанство в Карлово.", "date": "2018.09.24", "title": "Пътнически влак е блокиран заради голям пожар в Карловско"}
{"url": "https://www.faktor.bg/bg/articles/novini/balgariya/tsvetanov-zapadnite-balkani-sa-osobeno-vazhni-za-protivodeystvieto-na-trafika-na-migranti-organiziranata-prestapnost-i-terorizma", "text": "Западните Балкани се намират в сърцето на Европа и този регион е особено важен за противодействието на трафика на мигранти, организираната престъпност и тероризма. Затова е важно да държим тясно сътрудничество с тези страни и да ги приобщим към нашите общи ценности. Това ще спомогне да не позволим политически и ценностен вакуум в региона. Това заяви председателят на Комисията по вътрешна сигурност и обществен ред и председател  на ПГ на ГЕРБ Цветан Цветанов по време дебатите по Многогодишното планиране на Европол за 2019-2021 г. в рамките на заседанието на Съвместната група за парламентарен контрол на Европол. Събитието се проведе в Европейския парламент в Брюксел, като в състава на водената от Цветанов българска делегация влизат още председателят на Комисията за контрол над службите за сигурност Димитър Лазаров и Филип Попов, също член на Комисията. По време на своето изказване Цветанов изрази мнение, че приобщаването на Западните Балкани към ЕС е най-естественият и правилен път. „Това може да се случи именно чрез присъствие, комуникация и взаимно полезни практически стъпки, които да носят видими ползи за тези държави и сигурността на техните граждани“, обясни той. В тази връзка председателят на Комисията по вътрешна сигурност и обществен ред приветства заявения ангажимент на Европол да продължи да развива приоритетно сътрудничеството с региона на Западните Балкани, с които вече има сключени редица оперативни споразумения. „Радостен съм от заявката на Европол, че ще продължи да подкрепя и регионалните инициативи в Западните Балкани“, сподели той. Цветан Цветанов подчерта, че е важно Агенцията да отчита ролята на сътрудничеството с Турция в контекста на миграционната и бежанска криза. Във връзка с Програмния документ на Европол за 2019-2021 г., Цветанов изрази мнение, че той представя една добре обоснована стратегическата визия за развитието на организацията. Той подчерта обаче необходимостта от осигуряване на достатъчен финансов ресурс за доброто функциониране на Агенцията. В края на своето изказване председателят на Комисията по вътрешна сигурност и обществен ред повдигна въпроса дали Европол има план за действие и какви са вариантите за оперативно сътрудничество с Великобритания след Брекзит. „Макар и този въпрос да не е залегнал в Програмния документ, той е от стратегическо значение, защото в общ интерес е да не се стигне до осезаема загуба на оперативни способности след излизането на Великобритания от ЕС“, коментира Цветанов.", "date": "2018.09.24", "title": "Цветанов: Западните Балкани са особено важни за противодействието на трафика на мигранти, организираната престъпност и тероризма"}
{"url": "https://www.faktor.bg/bg/articles/novini/svyat/makedoniya-predi-referenduma-izlez-da-glasuvash-sreshtu-boykotiray", "text": "Решаваща седмица за Македония. В неделя е историческият референдум, на който македонците ще трябва да кажат, одобряват ли името на държавата да бъде сменено с Република Северна Македония, за да се отвори пътят към НАТО и ЕС. Митингите „за” и „против” договора с Гърция стават все по-интензивни в края на кампанията, а посланията са все по-категорични. \"Аз лично съм \"За\" и твърдо вярвам, че този договор е добър. За Вас, за целия регион и за Европа\", коментира президентът на Франция Еманюел Макрон \"Няма да се меся в решението на вашите граждани, но мога да кажа от личен опит, че исторически възможности не се появяват всеки ден, а само веднъж за едно поколение \", каза от своя страна канцлерът на Германия Ангела Меркел. В кампанията се включиха и американският министър на отбраната и генералният секретар на НАТО. Македонците ще отговорят на въпроса - \"Подкрепяте ли членството в НАТО и ЕС и приемането на споразумението за името между Република Македония и Гърция?\" Но вместо да се води кампания „за” и „против”, посланията се смениха с \"Излез да гласуваш\" и \"Бойкотирай\". От едната страна са европейски и американски лидери с призив \"За\" и македонският премиер Зоран Заев. Лидерската среща за името в Скопие приключи без резултат \"Сега този референдум е също толкова важен, колкото и референдумът на 8.09.1991г Цели нации нямат земя, нямат отечество, ние имаме земя, която е призната от цял свят, в която се говори на майчин език, признат от цял свят, където живеят предимно македонци, признати от цял свят“, каза премиерът на Македония Зоран Заев. От другата страна опозиционната ВМРО-ДПМНЕ, която се обяви открито против Договора за смяна на името с Гърция, но твърди, че не води кампания за бойкот, макар на митингите им да се чува именно този призив. А президентът Георге Иванов няма да бъде в страната за референдума. Проучване на общественото мнение показва, че почти 100% от етническите албанци подкрепят договора за смяна на името, за разлика от етническите македонци. Прогнозите са малко над 50% да отговорят положително на народното допитване. Референдумът в неделя е консултативен и за да е успешен, е необходимо над 50% от гласувалите да отговорят с \"Да\".", "date": "2018.09.24", "title": "Македония преди референдума: \"Излез да гласуваш\"  срещу \"Бойкотирай\""}
{"url": "https://www.faktor.bg/bg/articles/novini/balgariya/tsvetanov-osnovnata-tsel-na-savmestnata-grupa-za-parlamentaren-kontrol-na-evropol-e-da-doprinese-za-otchetnostta-i-legitimnostta", "text": "Основната цел на Съвместната група за парламентарен контрол на Европол (СГПК) е да допринесе за отчетността и легитимността на Агенцията предвид директното отражение на работата й върху сигурността и ежедневието на европейските граждани. Важно е работата на СГПК да не представлява потенциална пречка в работата на Агенцията, а тъкмо обратното – да повиши ефективността й. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на представянето на доклада си от участието си в 107-мото заседание на Управителния съвет на Европол на 4 май 2018 г., в което той участва в качеството си на съпредседател на СГПК. Цветанов представи доклада си в рамките на заседанието на Съвместната група за парламентарен контрол на Европол в Брюксел.  „По отношение на точките от дневния ред, по които следва да има участие на представителя на СГПК в срещите на Управителния съвет, отбелязах, че очакването на съпредседателите е то да отразява тематични обхват на чл. 51 от Регламента за Европол, разбира се, спазвайки изискванията за необходимото ниво на конфиденциалност“, отчете Цветанов. Той отбеляза, че тогава е предложил в бъдеще да бъде проведен обмен на мнения между съпредседателите на СГПК и председателя на Управителния съвет на Европол с цел да се изясни в детайли обхватът и точките от дневния ред на Управителния съвет, по които представителят на СГПК следва да присъства. Председателят на Комисията по вътрешна сигурност и обществен ред посочи, че по време на УС на Европол е обърнал внимание на факта, че предвид конкретните календари на СГПК и на Управителния съвет на Европол, е необходимо да бъде установена обща работна програма. „По отношение на въпросите на конфиденциалноста, приканих Секретариата на Управителния съвет да постигне съгласие със Секретариата на СГПК относно статута на някои от документите, предоставени от Управителния съвет за срещата на СГПК“, каза още Цветанов. Той информира своите колеги за позицията, която е заел през май на заседанието на УС на Европол, че срещите на СГПК предоставят прекрасна възможност за тематични дискусии по редица политически аспекти, свързани с работата на Европол, включително по отношение на външната стратегия и партньори на организацията. „Като добър пример в тази насока дадох дискусията на последното заседание на СГПК в София за Западните Балкани и начините за ефективното им интегриране в архитектурата на сигурност на ЕС“, отчете председателят на ПГ на ГЕРБ.", "date": "2018.09.24", "title": "Цветанов: Основната цел на Съвместната група за парламентарен контрол на Европол е да допринесе за отчетността и легитимността"}
{"url": "https://www.faktor.bg/bg/articles/novini/balgariya/v-iztochna-evropa-patosat-na-natsionalnoto-vazrazhdane-prikriva-arogantniya-model-na-oligarhichen-kontrol", "text": "\"Политиката на идентичността\" - както отляво, така и отдясно - произвежда мощен ефект за прикриване на динамично нарастващите неравенства между хората в повечето общества на съвременния свят. През 70-те - 80-те години на 20 век на Запад се осъществи неоконсервативната революция срещу социалната държава и нейната преразпределителна функция в националните общества. Динамиката на неоконсервативната революция се осигуряваше не толкова от ситуационната криза на \"държавата на благоденствието\", колкото от набралия сила процес на глобализация, чиито актьори имаха потребност да се разправят с ограниченията на националната макроикономическа регулация. Краят на кейнсианската регулативна система на национално ниво сложи началото на неограничения от каквито и да е отговорности глобален \"свободен пазар\". Неоконсервативната революция (включваща нови дефиниции на държавата, на морала и на обществените отношения като цяло) постави началото на неолибералната хегемония в разбирането и практикуването на икономическия живот - чрез възраждане на легитимността на т.нар. напълно \"свободен пазар\". Стопанската глобализация увеличи многократно общественото богатство, но поляризира неговото разпределение в едно многократно по-изразено неравенство - вътре в обществата и между страните на Първия, бившия Втори и Третия свят. В този контекст   своята легитимна сфера на дейност - борбата срещу икономическото неравенство, срещу което комунистите се бориха с \"пролетарска революция\", а социалдемократите - с реформизъм и преразпределение. Затова левицата зави към политиките на идентичността, които бяха формулирани от философите на Франкфуртската школа по време на младежките бунтове от 60-те години. На мястото на \"пролетариата\", културните малцинства заеха ролята на \"демиург на историята\". Тази нова левичарска стратегия се легитимира чрез яростен антинационализъм, политика на \"мултикултурализъм\" и социален контрол чрез т.нар. \"политическа коректност\". Глобалните корпоративни елити незабавно се съюзиха с това ново левичарство, което зад хаотичната защита на все по-екстравагантни \"малцинствени права\" на практика прикриваше все по-арогантното преразпределение на света и нарастването на неравенството в рамките на глобализацията. Този съюз на десния неолиберален глобализъм и левичарския мултикултурализъм постепенно изправи срещу себе си сглобяващия се съюз от противници на глобализацията и новата култура на състезаващи се малцинства. Първи срещу глобализацията се изправиха традиционалистките елити и техните общности, които произвеждаха все по-радикална съпротива - ислямизъм, разнообразен верски фундаментализъм, антимодернизъм, фашизоиден традиционализъм (неоевразийство)... Чупещите витрините на глобализацията \"лудити\" - антиглобалисти постепенно бяха заменени от по-съдържателните възгледи на алтерглобализма. В бивша комунистическа източна Европа (както и в самата Русия) тръгнаха динамични процеси на   който създаде поляризирани в неравенство и изтощени от социална нестабилност и политическа корупция общества. Тези процеси кристализираха в новите националпопулистки - националистически движения и политически проекти, които отначало тихомълком, а впоследствие все по-гръмогласно започнаха да се отричат от заветните цели на 90-те години - членството в клубовете на западния свят и приемането на моделите на развитие на Запада (преди всичко Европа). Тези движения си осигуриха все по-внушителна подкрепа на базата на: антиелитаризъм - отхвърляне на националните меритократични елити, избирани у дома, но пребиваващи в и лоялни на Брюксел; възроден национализъм - срещу опитите за деконструкция на националните лоялности и вливане в едно многолико и аморфно \"мултикултурно\" общество на Европа, примесено с все по-големи дялове мигранти от Африка и Близкия изток; политика на идентичността - защита на собственото национално общество от културните политики и практики на постмодернизма - \"мултикултурализма\", акцент върху националното единство и националната традиция срещу хаотичния свят на състезаващите се ексцентрични малцинства. Срамната и публична \"тайна\" на източноевропейския национален популизъм е, че зад един възроден \"мек\" авторитаризъм той прикрива и утвърждава   във всяко бившо комунистическо общество. Орбан и Качински, Вучич и Груевски, Борисов и Фицо - навсякъде в Източна Европа патосът на \"националното възраждане\" прикрива все по-арогантния модел на олигархичен контрол върху стопанството и държавата, осветен от гигантска и всеобхватна корупция. \"Специалните отношения\" с \"патриарха на консервативната революция\" - Вл. Путин - са все по-важен елемент от успеха на този модел. Политиката на идентичността - \"либерали\" срещу \"консерватори\", \"националисти\" срещу \"глобалисти\", \"соросоиди\" срещу \"путинисти\" - това са актьорите и техните битки на политическата фасада, която като димна завеса прикрива всеобхватно нарастващото неравенство и обществена поляризация вследствие на икономическите реалности на глобализацията и посткомунизма. Това неравенство има далеч не само икономически измерения. То е неравенство на гражданско представителство и достъп до власт. Неравенство на достъп до информация. Неравенство пред все по-мащабната машина на системна дезинформация и фалшиви новини. Неравенство на възможностите за човешко развитие. \"Политиките на идентичността\", прикриващи фактите на това неравенство ерозират демокрацията - защото тя функционира успешно до определено ниво на неравенство и отказва да функционира при определени равнища на социална поляризация. Тези политики абсолютизират определени общностни лоялности за сметка на други и превръщат огромен брой хора в   които отчаяно опипват различните части на \"слона\", без да могат да разпознаят тяхната принадлежност към цялостния организъм на това благородно \"животно\" - глобалната човешка общност. \"Политиките на идентичността\" са политики на изкуствено и масирано оглупяване на хората, които освен феминисти, еколози, ЛГБТ, националисти, глобалисти и традиционалисти, са човешки същества, призвани да впишат хармонично своите различни идентичности в една все по-мащабна лична картина на света. Идеологиите и техните манипулативни технологии отново произвеждат измамни матрици на светове, които се оказват задънени улици.", "date": "2018.09.24", "title": "В Източна Европа патосът на \"националното възраждане\" прикрива арогантния модел на олигархичен контрол"}
{"url": "https://www.faktor.bg/bg/articles/obshtestvo/zakon-i-red/onlayn-platformata-v-pomosht-na-zheni-zhertvi-na-nasilie", "text": "Онлайн платформата EMPROVE ще помага на жени - жертви на насилие. Тя беше представена в понеделник на кръгла маса в Дома на Европа с участието на еврокомисаря за цифровата икономика и за цифровото общество Мария Габриел, която подкрепи инициативата. „Новите технологии могат да позволят на жертвите да не мълчат, но в началото, докато се осмелят, това да става онлайн. Сигурна съм, че тази платформа ще даде кураж на много жени да направят първата стъпка, която понякога отнема години”, коментира Мария Габриел, цитирана от БТА. Една от всеки три жени в ЕС е била обект на физическо или сексуално насилие или и двете. В половината от тези случаи съпругът или приятелят е бил този, който е насилвал, посочи още еврокомисарят. Две трети от жертвите на насилие от партньори не сигнализират за това. „Страшното е, че е голям броят на убитите жени вследствие на насилие”, коментира Габриел. И отбеляза, че близо 225 млрд. евро годишно са публичните разходи за отговор на насилието и пропуснатите ползи. Достъпът до онлайн платформатa EMPROVE се открива официално в понеделник. Тя е направена така, че да бъде лесна за намиране, с лесен достъп, откриваема навсякъде 24 часа в денонощието и седем дни в седмицата, обясниха създателите й от CATRO Bulgaria. Чрез EMPROVE те могат да се свържат с други жени със сходна съдба, както и с ментори.", "date": "2018.09.24", "title": "Онлайн платформата в помощ на жени - жертви на насилие"}
{"url": "https://www.faktor.bg/bg/articles/obshtestvo/zakon-i-red/v-posledniya-pochiven-den-ochakva-se-zasilen-trafik-po-patishtata-u-nas", "text": "Засилен трафик по пътищата на страната се очаква в края на серията от три почивни дни. Най-натоварени за предвижване се очаква да бъдат магистралите „Тракия\", „Хемус\" и „Струма\". За улеснение на трафика през Владая, в интервала от 10 до 20 ч., ще има две ленти за прибиращите се към София. Алтернативен маршрут на първокласния път през Владая е магистрала „Люлин\". По всички трасета, по които се очаква да има много движение, както и на граничните пунктове с Гърция, Сърбия и Румъния, ще има засилено полицейско присъствие. Движението на тежкотоварни автомобили с тегло над 12 тона ще бъде ограничено по автомагистралите от 14 до 20 ч.", "date": "2018.09.24", "title": "В последния почивен ден: Очаква се засилен трафик по пътищата у нас"}
{"url": "https://www.faktor.bg/bg/articles/ikonomika/novi-kitayski-mita-sreshtu-amerikanski-stoki", "text": "От днес в сила влизат новите китайски мита върху вносни стоки от САЩ на стойност 60 милиарда долара. Митата в размер между 5 и 10 процента обхващат общо 5207 американски продукта, съобщава Ройтерс. Мярката е отговор на нови вносни мита от 10 процента върху китайски стоки за 200 милиарда долара, които американската администрация обяви миналата седмица. Тези мита постепенно ще достигнат до 25 процента до края на годината. Американските налози също влизат в сила на 24 септември.  Президентът на САЩ Доналд Тръмп обяви, че ако Пекин вземе ответни мерки, Вашингтон ще прибегне до допълнителен пакет мита върху стоки и услуги от Китай на стойност 267 милиарда долара. На 15 юни Тръмп заяви, че тъй като Китай \"краде\" американска интелектуална собствeност и технологии, а също така има несправедливи търговски практики спрямо САЩ, Вашингтон ще въведе мита от 25 процента върху вносна на китайски стоки на стойност 50 милиарда долара. Подобни планове бяха осъществени на два етапа - на 6 юли и 23 август и при всеки от тях повишените ставки засягаха китайски стоки съответно за 34 и 16 милиарда долара.", "date": "2018.09.24", "title": "Нови китайски мита срещу американски стоки"}
{"url": "https://www.faktor.bg/bg/articles/kultura/art-faktor/pol-sayman-iznese-posledniya-si-kontsert-v-nyu-york", "text": "Американският певец и композитор Пол Саймън изнесе последния си концерт в Ню Йорк. С него 76-годишният музикант сложи край на 50-годишната си кариера. Десетилетното творчество на Саймън включва легендарния дует с певец Арт Гарфинкъл. Те издават първия си албум през 1964 г., след което създават редица хитове, като Mrs. Robinson и The sound of silence. През 1970 г. двамата се разделят и Саймън започва да издава редица самостоятелни албуми, два от които печелят награда \"Грами\".", "date": "2018.09.24", "title": "Пол Саймън изнесе последния си концерт в Ню Йорк"}
{"url": "https://www.faktor.bg/bg/articles/sport/grigor-dimitrov-zavoyuva-parvi-trofey-za-2018-g-s-otbora-na-evropa", "text": "Най-добрият български тенисист - Григор Димитров, спечели първия си трофей за 2018 г. Хасковлията триумфира в Лейвър къп, където игра за Отбора на Европа. Представителите на Стария континент изоставаха със 7:8 преди последните два мача, но в тях Роджър Федерер победи Джон Иснър с 2:1 сета (6:7 /5/, 7:6 (6), 10:7), а Александър Зверев надви Кевин Андерсън също с 2:1 сета (6:7 /3/, 7:5, 10:7). Така европейците, които бяха в състав Григор Димитров, Роджър Федерер, Новак Джокович, Александър Зверев, Давид Гофен и Кайл Едмънд, завоюваха трофея. Отборът на света беше в състав Кевин Андерсън (ЮАР), Джон Иснър (САЩ), Диего Шварцман (Аржентина), Джак Сок (САЩ), Ник Кириос (Австралия) и Франсис Тиафо (САЩ). Григор Димитров има заслуга за успеха. Българинът даде летящ старт на своя тим, побеждавайки Франсис Тиафо с 2:0 сета (6:1, 6:4) в първия ден от турнира.", "date": "2018.09.24", "title": "Григор Димитров завоюва първи трофей за 2018 г. с отбора на Европа"}
{"url": "https://www.faktor.bg/bg/articles/ikonomika/biznes/kakvo-ne-haresvat-germanskite-investitori-v-balgariya", "text": "Най-видимият резултат от развитието на българо-германските отношения през последните 25 години е осемкратно нарасналият обем на двустранната търговия. Тази година се очаква той да достигне 8 милиарда евро. Досега германски предприятия са създали 60 хиляди работни места в българската икономика. Присъствието им в страната е мост към нови технологии и пазари, както и основен фактор за установяването на баланс във външнотърговския обмен. През миналата година, както и през 2013 г., благодарение на германските инвестиции българският износ осезаемо надвишава по стойност вноса на стоки от Германия. За последен път това се е случило през 1942 година. Не по-малко видим обаче е и застоят в условията за правене на бизнес в България. Както сочат изводите от ежегодните анкети сред германските предприемачи в България, няма съществен напредък в борбата с корупцията и организираната престъпност; тревога будят също така непрозрачността на търговете за обществени поръчки и комуникациите с нереформираната администрация. Всичко това, както и недостигът на обучени и можещи кадри са основната причина за стагнацията в притока на нови германски, а и изобщо на чужди задгранични капиталовложения в българската икономика през последните години. Поддържаният санитарен минимум в размера на преките инвестиции от Германия по никакъв начин не кореспондира с възможностите на германската икономика и нейния интерес към Югоизточна Европа, единодушни са повечето представители на членуващите в Българо-германската търговско-индустриална камара над 500 фирми. Шефът на Българо-германската камара д-р Митко Василев предпочита да коментира успехите в двустранните отношения. Проблемите в тях той разглежда като предизвикателства, които могат да бъдат решени, макар че за това в България обикновено е нужно повече време. “Какъв по-красноречив показател за възхода са отговорите на 90% от установилите се в България предприемачи, че биха инвестирали отново в страната? Германските предприятия правят тук добри печалби. Ако не беше така, те просто биха се изнесли от България. Засега имаме само три значими примера в това отношение, свързани с оттеглянето на енергийния гигант „ЕОН“, на медийната група „ВАЦ“ и на голямата строителна компания „Хохтиф“. Само през последните три години е регистриран отлив на германски инвестиции. Но има и окуражителни сигнали. Ако през миналата година в страната са регистрирани германски капиталовложения общо за 130 млн. евро, то още толкова са направени само през първото полугодие на настоящата година“, изтъква Василев. „За мен Германия е страната, от която получих най-много - преди всичко морал и правила, които да следвам. Германските работодатели в България са сред най-коректните и създават работни места за индустрията на бъдещето. Само през последните 5 години в България бяха изградени 80 фабрики за автомобилни части, които сега дават работа на 44 хил. души. Основното, което успяхме да направим с помощта на Германия през последния четвърт век, е да трансформираме зависещата изцяло от Русия срината българска икономика в отворено към света стопанство. Сега продаваме на най-добрите пазари, сред които е и германският“, смята бившият български президент Росен Плевнелиев, който построи с компанията си „Линднер Груп“ най-големият строителен обект в българската столица – бизнес-парка в кв.“Младост“. Плевнелиев е критичен към повечето резултати от прехода. „Трябва да си дадем ясна сметка, че сбъркахме много по пътя, независимо от правилната посока. Можехме да бъдем далеч по-напред – и в стратегическите инвестиции, и в секторите с добре платените работни места. България и понастоящем изпраща погрешни сигнали към инвеститорите. Корупцията е тук, тя е сериозен бич и проблем“, констатира бившият български президент. По негова информация, всяка една от международните компании, които оперират в страната, по един или друг начин е сезирала институциите за корупционни практики. „Тези институции обаче не са ефективни. Те трябва да работят с лице, обърнато към гражданите и предприемачите, а не да се съобразяват единствено със силните на деня и олигарсите. Понятия като „пленена държава“ и липса на медийна свобода са особено актуални за България, макар, че формално страната е възприела европейското право и разделението на властите. Неслучайно най-болезнената тема за българското общество е липсата на справедливост. Не само българите казват, че неравнопоставеността е проблем за страната  – това го казват и инвеститорите“, категоричен е Плевнелиев. Според него, провалите на българския преход се дължат преди всичко на неработещите институции, които не са отворени за малкия човек и дребния бизнес. Ако България не желае повече да бъде споменавана сред най-засегнатите от корупцията, изтичането на мозъци, демографския срив  и бедността държави, решението е пълна прозрачност на институциите и въвеждане на услугите на т. нар. електронно правителство. От години обаче управляващите само обещават да заменят планините от хартиени документи и висенето на опашки пред гишета с достъп и контрол през Интернет, изтъква Плевнелиев. „Като шеф на една от най-големите германски строителни компании в България не спечелих нито една обществена поръчка и не съм взел нито лев от българската държава. Гордея се, че като министър поканих \"Трансперънси интернешънъл\" да направи обществената поръчка за магистрала „Тракия“. Резултатът е повече от красноречив – платихме за  „Тракия“ 600 милиона евро , което е една десета от цената, приета от управлявалата до 2009 г. Тройна коалиция. Назначеното от мен служебно правителство на Марин Райков обнародва над 200 скрити от властимащите договори на българската държава със задгранични играчи. Дотогава българското общество беше в пълно неведение за съдържанието на договорите и анексите към тях за обекти като „Южен поток“ и двата американски ТЕЦ-а в Марица-Изток“, посочва Росен Плевнелиев. Непонятно е, според него, че българска софтуерна компания е създала и продава с успех в САЩ и по света една от най-добрите антикорупционни интернет-платформи за организиране на електронни търгове за обществени поръчки, но до ден-днешен не може да наложи продукта в собствената си страна. „Много пъти сме поставяли пред българските институции сериозни въпроси, свързани с дейността на членуващите в Българо-германската камара инвеститори. В случая проблемът е в чуваемостта. Не мога вече да си спомня колко години подред предлагаме конкретни мерки за изграждане на системата за дуално обучение в страната, която създава кадрите на бъдещето. Едва през последните две години виждаме, че институциите реагират по-адекватно при въвеждането на опита на Германия в модернизацията на средното образование“, допълва списъка от проблеми шефът на камарата д-р Митко Василев. Той не крие, че инвеститорите в българската икономика са принудени сами да изграждат необходимата им външна техническа, енергийна и транспортна инфраструктура. В конкурентните на България страни по привличането на задгранични инвестиции тази грижа е поета от държавата. Дали според германските инвеститори в България биха подкрепили промяна в данъчната система, която включва отменянето на плоския данък? - „Нито един германски инвеститор не би подкрепил премахването на сега действащата 10-процентната данъчна ставка върху корпоративния данък. Заедно със сравнително ниската цена на работната ръка в България плоският данък продължава да е основен фактор за привличане на нови капиталовложения в българската икономика\", категоричен е шефът на Българо-германската индустриално-търговска камара.", "date": "2018.09.24", "title": "Какво (не) харесват германските инвеститори в България?"}
{"url": "https://www.faktor.bg/bg/articles/petak-13/kogato-krachmaryat-potarsi-svoeto", "text": "Някъде в моите младежки години, в далечната вече 1963 година, разхождайки се из центъра на Белград заедно с мой много по-стар роднина, на Неманина улица, срещу сегашното министерство на финансите на Сърбия, в малката градинка видях бюста-паметник на младия поет и революционер Коста Абрашевич (Абраш), за когото, честно казано, дотогава не бях чувал. Останах стъписан от поетичната сила на стиховете върху постамента на паметника, от енергията, която извираше от тях. Моят по-стар роднина, по националност хърватин, партизанин, борец за правдини, носител на медала Партизанска споменица 1941 г., полковник по професия, но философ по образование, внимателно следеше моята реакция, направо казано моето възхищение и, гледайки ме „под око”, се обърна към мен със смирен тон и изненадваща реплика: „Виж, Владо”, ми каза той, „колко млад човек, а колко омраза и гняв у него. Хубаво е, че млад е умрял, помисли: ако беше останал жив и ако беше, да речем, на моето място, можеш ли да си представиш на какво щеше да е способен този млад и отровен от омраза човек, какви жестокости би могъл да извърши...” Замълчах, продължихме да вървим през Теразия все така мълчейки, седнахме на кафе в градината на „Касина” и дълго, дълго мълчахме в този топъл и приятен септемврийски ден. След няколко месеца полковникът се пенсионира, почина през 1974 г., аз живеех почти при него, но никога повече не проговорихме за младия „двудомен” поет, починал твърде рано от естествена смърт. Дори бях позабравил случката... Някъде към края на 70-те години на миналия век в София се запознах със забележителния интелектуалец Коста Църнушанов. Прилепчанин с постоянен адрес в София, приятел на татко и на Димитър Талев, познат и признат ванчомихайловист, български затворник и лагерист, но и писател, преводач, фолклорист, талантлив новинар, изобщо една забележителна със своята ерудиция личност. Първите ни контакти не бяха успешни. Той, както и останалите по-стари ванчомихайловисти не пушеше, не пиеше, не го интересуваше бохемският живот, беше ужасно затворен и конспиративен, а в своя дом беше ужасно нелюбезен с мен – не ми позволяваше да пуша и не ме черпеше с алкохол. Затова се изненадах, когато чрез моите роднини поръча да го посетя. Веднъж пристъпи към дело и ми показа ръкописа (машинопис) на неговите две книги, които трябвало да излязат от печат при падането на режима на Живков, като твърдеше, че това ще стане скоро. Това бяха книгите „Македонизмът и съпротивата на Македония срещу него” и втората – „Кратка история на ММТРО /Македонската младежка тайна революционна организация”. Показа ми и куп документи и разкази на свидетели за нещастните дни на сръбската окупация на Македония от 1918 до 1941 г., както и по времето на комунистическия режим в Македония от 1944 г. нататък. Търсеше моята помощ за откриване имената на убитите и техните палачи, а за да ме убеди и спечели някак, ми показа няколко фотографии на покойния ми баща в компанията на познати михайловисти, фотографии, които аз никога не бях виждал. Така се започна... тогава вече знаех за застреляните във Велес, но за първи път чух за убитите петима студенти от Струмица, за убитите в много градове на Македония в първите дни при влизането на партизаните в местата, напуснати от германската армия. Четях старателно подредените страници с все още недостатъчни източници и пред мене се появи споменът за паметника на Коста Абрашевич в Белград, неговите заканителни стихове, думите на моя хърватски роднина – борец за правда; пред мен възкръсна усещането за дългото, мълчаливо и топло есенно пладне в градината на „Касина”... нещата изведнъж ми станаха по-ясни, а нова светлина обагри вече позабравения лик на полковника-философ. Църнушанов успя, непосредствено преди смъртта си, да оформи и двете си книги по един публицистичен начин, а след него темата, вече научно, дообясни българският историк Веселин Ангелов в своя труд „Македонската кървава Коледа”. С това темата би трябвало да е приключила, но работите не се развиват според нашите желания,  Вашингтон, годината е 1995-та. Група от Македония и България гостуваме на регулярната Конференция на Македонската патриотична организация (МПО) във Вашингтон. Присъства и Владимир Милчин, поканен да приеме Плакета на МПО като признание за неговата борба и борбата на Сорос за демократизацията на Македония. Обкръжен е с внимание и почит. Неколцина от нас – от България и Македония (без Милчин) сме и гости на Държавния департамент, където осъществяваме няколко многочасови срещи. Атмосферата е мирна, стабилна. На Конференцията трябва да говори и Джейн Къркпатрик, предишна посланичка на САЩ в ООН. Преди това има малък коктейл, организиран от председателя на МПО Иван Лебамов в чест на гостите от Македония и България. В залата на коктейла има фотографии и паметни думи, изречени от кажи-речи всички македонски революционери, но на самия вход има фотография на петимата струмишки студенти. Джейн Къркпатрик се спира и се интересува от съдбата на тези „деца”, както ги нарече възрастната дама, а Иван Лебамов с внимателни думи ѝ обясни тяхната съдба и злодеянията на комунистическата власт в Македония, наблягайки на факта, че това е „последното убийство без съд и присъда на невинни граждани на Македония”, като напомни, че сега за това се знае нашироко, но няма никакви политически последици за извършителите и инициаторите. Ситуацията е малко зловеща, защото между нас е Ристо Пецев, внук на брат на един от убитите студенти, Мирко Пецев. Лебамов го представя на Къркпатрик, с няколко думи обяснява кой е този млад (тогава) човек и всички заедно вървим към мястото на коктейла. А Къркпатрик се обръща към Пецев с думите: „ Знам какво мислиш, знам горчивината в душата ти, но така се усвоява свободата... вие там трябва да се срещнете с историята”. Усвояването на свободата, срещата с историята – тази мисъл не ми даваше сън в следващите няколко дни във Вашингтон, а неспокойните нощи бяха последвани от смътното припомняне на стиховете на Абрашевич. Ах, да, да не забравя, че тогава никой не беше чувал за Кьосето... но дали е така, дали съм прав? Не само във вашингтонските безсънни нощи, но и у дома ме измъчваше един въпрос: дали някога са се срещали Кьосето и Коста Абраш, а ако не са, дали поне са чували един за друг. Кьосето сигурно не е чел поезията на Абраш, а той може би е чул за действията на Кьосето като „народен ликвидатор”... може и да е било така, трябва само малко въображение, за да се разбере кой кого е вдъхновил. Андон Янев Лазов-Кьосето до преди десетина години бе непозната личност в македонската история. За него бях чувал още в детските си години, той беше някаква митологична персона. Властта на Груевски искаше да представи тоя корав българин като македонист и му направи паметник в Скопие, пред Съдебната палата. Новото правителство, на Заев, веднага срути паметника, още през първата седмица от идването си на власт... Днес името на   и всичко, което говори за връзката на македонците с традиционното ВМРО на Х. Татарчев, Делчев, Груев и другите основатели на организацията в Солун... А сега за действителността без въображение. Жестокостта на новата власт и привилегиите от „усвояването на свободата”  първи са почувствали гражданите на Прилеп. Веднага с влизането на партизанските единици в града, започва арестуването на всички онези, за които се предполагало, че може да са опасни за народната власт, дори и на онези, които били неблагосклонни, но съгласни с новата власт. За няколко дни са убити следните лица: Димче Топличанец-Клайнето, шивач, на 43 години, потомък на един от падналите герои в битката на връх Ножот  в 1907 г.; Ордан Дебеломесо, на 70 години, основател на Комунистическата партия в Прилеп; неговият син Христо Йорданов-Дебеломесо, студент; Трайче електротехникът от с. Селце; Коце Кюрчиев, един от основателите на Комунистическата партия на Югославия в града (той се самоубива при опита да бъде арестуван); Александър Хаджиздравев, юрист, потомък на възрожденското семейство Хаджиздравеви и внук на един от основателите на ВМРО, Андон Димитров; после неговият чичо Панче Хаджиздравев, завършил физика и математика в Лиежкия университет, Белгия (от мъка за внука се самоубива, оставяйки прощално писмо с думите на Даме Груев: „По-добре ужасен край, отколкото ужас без край”); Ицко Иванов Сърчарот, търговец на стъклария; Илия Ристески-Лажо; Дончо Северски от Варош, бивш организационен секретар на ВМРО в турско време; Мамин Колю, шивач; Мирко Симоновски, на 65 години, кмет на село Десово, братовчед на Димитър Талев (той бил обесен лично от Вера Ацева); после Илия Оровчанец-Никодинец; засега непознатият Ицко Радески и Милан Гюрлуков от Кривогащани, стар ВМРО-вски войвода. Има някаква закономерност в извършените убийства, която няма общо нито с вярата, нито с българската власт, нито с някаква идеология. Александър Хаджиздравев бил прокурор по време на войната, работил с българските полицейски служби на професионално равнище, затова знаел кой от заловените партизани и комунисти как се е държал по време на разпитите. Неговото убийство е решено още докато партизаните са били в гората и е организирано така, че да бъде извършено от негов съсед, някой си фурнаджия, а на делото да му се даде вид, че това е в резултат на комшийско неразбирателство. Някой е искал да прикрие следите за собствените връзки с българските служби за сигурност. Ордан Дебеломесо и Коце Кюрчиев са били вероятно най-старите членове на Комунистическата партия в Югославия още от 1921 г., лежали по затворите в Сремска Митровица и Лепоглава и биха могли много неща да кажат за държанието на някои изявени комунисти пред сръбската кралска власт. Техните връзки с комунистите още от времето на Милан Горкич и Петко Милетич били дебели и стигали както до Белия двор в Белград, така и до хотел „Лукс” в Москва. Те е трябвало да бъдат ликвидирани без съд и присъда, защото само мъртвите не говорят. Убити са и двадесетина българи от местната администрация, начело с коменданта на гарнизона, някой си подполковник Белчев. Убийства без съд и присъда трябвало да се извършат и на други хора, но Ченто, тогава все още на власт, бил възпрян от планираното по-голямо клане в Прилеп. Интересна е смъртта на Димче Топличанец-Клайнето. Той бил отведен при Темпо на разговор, Темпо уж щял да му прости всички „пробългарски” грехове, но с условието да издаде имената на приятелите и другарите на Методи Шаторов-Шарло от Прилеп. Клайнето отказал и Темпо лично го застрелял на видно място. В Прилеп се е случил и един куриоз. Там „народната власт” организирала тълпи от млади хора, които по цели нощи скитали из улиците, викали „смърт за народните врагове”, а най-интересен е лозунгът „Зора Дембалица на сапун ще я направим”. Каква идея, да я правят на сапун, а казват, че никой не знаел за съдбата на евреите! Думите се отнасят за Зора Геракова Думбалоска, която е убита от нейния съпруг, верен слуга на новата власт... Нормално, това убийство остава ненаказано... А, бе! Какъв Кьосето, какви глупости, дреболии! Той бил човекът аматьор, най-обикновен дилетант в работата... тези били майстори, които са чели Абрашевич. В Куманово листата изглежда страшна: д-р Йосиф Андонов, лекар, бивш член на ММТРО; Кръстю Лазаров-Кумановски (Конюшки), 70-годишен, стар войвода на ВМРО и борец както срещу турците, така и срещу сърбите; Богдан Шекерджийски, Трайко Джимрески, Киро Мургашински, Петър Кралевски, Тодор Сопотски, после цяла плеяда хора от 32 до над 70 години, за да завърши с убийството на стария екзархийски учител още от турско време Теодоси Джартов. Вече в напреднала възраст, той бил арестуван и разпитван, вероятно неговите отговори не били по кефа на следователите, та го набедили за болен и бил откаран в болницата. Хвърлили го от втория етаж на болницата, само няколко минути преди да се срещне със семейството си. И той не трябвало да бъде изправен на съд. По време на кралска Югославия като „отявлен бугараш” бил осъден на шест години строг тъмничен затвор и лежал в Митровица и Лепоглава. Там се срещнал с много от комунистите, познавал поведението им в затвора и сработването им с властта, та затова трябвало да му бъде запушена устата, без съд и присъда... В Куманово има още един куриоз. При влизането на партизаните в града, за комендант бил поставен някой си Кочо Попов, кумановец, книжар по професия и човек с напредничави убеждения. Арестуваните лица начело с д-р Йосиф Андонов, Кръстю Лазаров Кумановски, Мургашински, Джартов и другите му били представени, била издадена заповед за задържане и отведени в затвора. Когато за това разбира Светозар Вукманович-Темпо, нарежда всичките да бъдат убити без съдене. Кочо Попов се възпротивил, твърдял, че съдът трябва да се произнесе за техните дела. Темпо няколко пъти разпитвал и нареждал всички да бъдат екзекутирани, но Кочо Попов не разрешавал. Накрая Темпо му изпратил телеграма, с която го викал на „консултация” в Белград, а „патриотите темповисти и колишевисти” от УДБ-а свършили работата в отсъствието на коменданта Попов. се знае почти всичко. Излишно е да се повтарят общоизвестни факти за насилието над тези хора, но все пак не е излишно да се кажат някои неща, които не са нови, но са по-малко познати. Главната личност на трагедията в тази мрачна януарска нощ е известният велешки лекар д-р Богдан поп Горчев. Той е завършил медицина във Виена, а съпругата му е завършила фармация също във Виена. Той бил един от основателите на ММТРО, а съпругата му основателка на женската секция на ММТРО. Двамата живеели във Велес. Трябва да се знае, че Богдан имал четири полицейски досиета: едно югославско от кралската полиция, което сега е в архивите в Белград, едно от австрийската служба за сигурност и, естествено, едно посмъртно, направено от УДБ-а. Никъде, в нито едно от тях, няма данни да е бил сътрудник на службите, бил е само наблюдавана личност заради своите патриотични (български) чувства. Бил син на македонската земя, тука се родил, когато завършил медицинския факултет тук се завърнал да работи. В досието му от УДБ-а няма нито дума да е издал някого, да го е наклеветил или да е отказал да помогне на някого. Напротив, има сведения на велешани, които твърдят, че „той знаеше къде скитаме, знаеше откъде е раната от куршум, ама не казваше никому; дори ни даде пари за лекарства”. Е, возел се в колата (или файтона, за удбашите това не е ясно) с германския комендант на града... че с кого искате да се вози германецът, роден виенчанин, няма да тръгне с велешките копуци, които и македонски не знаели, бога ми, на тях и сега езикът не им върви. В цял Велес само той бил висшист, получил образованието си във Виена, както и неговата съпруга, къде другаде, ако не в неговата къща, ще слуша радио германецът и ще пие коняк?! Велешкият случай, освен по многото жертви, е показателен и с други куриози. Никой не знаел например къде са закопани 53-ма убити велешани. Роднините им търсили телата да ги погребат, но всякъде срещали вдигане на ремене и неопределени отговори. Истината обаче е друга... мнозина знаели, но не смеели да проговорят. Героят на тази история е обичаният човек, патриот от с. Отовица, Велешко, Тодор Гулев. Мой приятел от едно време, през една от богатите вечери в гостолюбния му дом той ми каза, че и със затворени очи, в полунощ, може да намери мястото, където са застреляни велешаните. Журналистът и фоторепортер от „Фокус” Драги Новоселски, добър приятел на Никола Младенов и негово протеже (за съжаление и двамата са вече покойници), който беше с нас на гости, през следващите няколко дни, вече с журналиста Стево Шароски, също от „Фокус”, заедно с Тошо Гулев намериха мястото, наистина в полунощ, както каза Гулев. Излезе голям репортаж във „Фокус” и кълбото започна да се размотава. Потвърди се, че затворниците са били закарани на лобното място вързани и не са били застреляни, а убити с търнокопи, секири и мотики  от няколко италиански пленници. После са били застреляни военнопленниците и всички са били заровени в една или две близки ями. Историята беше публикувана във „Фокус” някъде в средата на 90-те години на ХХ век и предизвика голям интерес, но тогавашната власт на СДСМ и Киро Глигоров не си помръдна и пръста. Отговорът беше, че ставало дума за врагове на народа, че някои от убитите били контрачетници и съденето на виновните не би имало смисъл... (”Контрачетници” са наричани участниците в българската доброволна организация „Охрана”, които били единствените защитници на българското население в Егейска Македония, борили се по-късно и срещу комунистите и партизаните, организирани в чети; оттам и терминът „контрачетници” – бел. ред.)  Сега вече се вижда, че тук се прави ясна разлика. Кьосето не представлява никаква опасност, той е само обикновен извършител, а това са „поетически образовани” последователи на Абраш, които вероятно са изучавали неговата поезия заедно с Маркс-Енгелсовия „Манифест” някъде в гората или в дълбока нелегалност, чакайки своя  За да получи историята своя логичен край, журналистът Стево Шароски ходи в Белград да търси военния комендант, генерал Йефто Шашич, някакъв черногорски селянин, изпратен във Велес да решава „случаите на народни врагове”. Намира го на адреса му на ул. „Пролетарски бригади”, в центъра на града и иска да направи интервю с него. Черногорският генерал му треснал вратата под носа и го изгонил навън. Но не е само Йефто Шашич замесен в екзекуциите. За него се знае, че бил „пияница по професия” и селски насилник, та в новогодишната нощ на Стара Нова година го заливали с обилни количества алкохол. Той само дал нареждането, а главните екзекутори били Ратко Пановски, някой си Никче от Св. Никола, който по-късно станал шеф на милицията, партийният активист от Велес Боро Колобар, а всичко било извършено по заповед на коменданта на Велес Киро Попадиче... Колишевски знаел какво става и бил съгласен. Има и друга оценка за случващото се в Македония по това време. Старият македонски революционер Пецо Трайков, като изявен антифашист, в това време е комендант на партизанската бригада „Гоце Делчев” и действа в Македония, в рамките на НОВ (Народно-освободителната войска) на Македония. По-късно, в книгата си „Национализмът на скопските ръководители”, той ще напише: „Убийствата в Македония бяха наредени от Александър Ранкович, Светозар Вукманович Темпо и Милован Джилас. Извършителите на зловещата наредба бяха Цветко Узуновски Абаз, Михайло Апостолски и Боро Чушкар, а всичко се осъществяваше под ръководството на Славе Максимович, тогавашен шеф на УДБ-а в Скопие, за което беше възнаграден с поста министър на вътрешните работи на Черна гора. Дали властта е знаела какво се случва в Македония, дали някой от тях е знаел какво правят наследниците на поета, който искал „червена кръвчица”, дали на някого му е хрумвало, че сега има нови „кьосета”. Вероятно да, знаели са... кажи-речи всичките са били белградски възпитаници, а мнозина носели в себе си както стиховете на младия поет-ликвидатор, така и, в наследство, историята на Кьосето... само че тук някъде са объркали конците.  Всяко убийство, извършено от Кьосето, е по заповед на ЦК на ВМРО или лично на Гоце Делчев, при това в условията на липса на собствена държава; ликвидирането е за конкретни действия, а петдесетина години по-късно партизанските „ликвидатори-кьосета”, при наличието на македонска държава, войска и полиция, убиват ей така, на случаен принцип или в резултат на заговор на някакви неидентифицирани политически групи. Но цялото македонско ръководство знаело какво се случва и всички били съгласни. Съдбите на арестуваните били предрешени, а за бъдещите ликвидации нямало никакво двоумение. Второто заседание на АСНОМ от 28 до 30 декември 1944 г. потвърждава насилието и беззаконието. Чуват се страховити гласове, а кааното днес може да се прочете в официалните документи на АСНОМ. В своето изказване Люпчо Арсов ясно заявява, че „при изграждането на държавата ще се срещнем с голям брой противници, които грубо са навредили на националните интереси на македонския народ”. Никола Минчев напомня на народа да не забравя, че „за да се изгради мощна Югославия, трябва да се подпомогне сръбският народ, дал жертви за своята и за свободата на македонския народ”, а Киро Мильовски завършва речта си с лозунга: „Смърт за предателите”, последван от аплаузи от целия състав. Най-директни са Лазо Мойсов и Лиляна Чаловска. Мойсов открито иска смъртни присъди за всички престъпници, да се съдят на място и веднага да се екзекутират, а Чаловска запалва залата със своето „отмъщение, отмъщение иска народът”! От всички изказали се единствен Ченто се държи миролюбиво, без закани, но и той е наясно, че нещата са тръгнали в посока, която не може да бъде променена. Сигурно е предчувствал и собствената си съдба. Нещата стават съвсем отчетливи, когато в. „Нова Македония” в брой 30 от 11 януари 1945 г. в своята уводна статия, онасловена „Да пазим единството в нашите редове”, в един много дълъг текст за това време, ще напише, че трябва „да се убиват убийците, чкатровци, гюзеловци, китинчевци, тома-петровци, кочо-робевци и др.” Текстът излиза само два дни преди велешкото злосторство, сякаш потвърждава, верифицира тяхната смърт, както и всичките предходни злодейства. Случаят с петимата студенти от Струмица, познат като „Струмишката петорка”, е добре познат на македонската общественост. Петимата струмишки студенти Стево Топчев, Мирко Пецев, Юрмов, Белев и Георги Костуранов са отведени от органите на УДБ-а до границата с Гърция край село Дорломбос и хладнокръвно са убити. За случая режисьорът Горан Тренчовски направи филм, който беше видян от македонската публика и получи добра оценка. Трябва само да се напомни, че физическите убийци на младежите от Струмица не са открити, но се знае, че тогавашният партиен секретар на Струмица – Мара Минанова, е инициатор и автор на заповедта за екзекуцията, а е участвал и някой си струмичанин Фончев. Минанова завърши своя живот в лудницата в Бардовци, а струмичани говорят, че я е застигнал „божият съд” за извършеното. Не вярвам в това, мисля, че жената си е била луда по рождение и само такава е можела да се изкачи толкова високо по македонската болшевишка стълба на йерархията. Фончев съм го виждал в Струмица. Пиеше си кафето мирно и свободно, той с Бога „няма връзка”... никога не е и имал. е последната проява на колективно убийство на невинни хора, убийство без съд и присъда. То е извършено на 13 август 1951 г. и с това се слага край на шизофренната епоха на „военния комунизъм”. Повечето от „усвояващите свободата” са вече ликвидирани, а оцелелите ще трябва да откриват и налагат новите, демократични пътища за достъп до идеалите на свободния свят. Партизанските „кьосета” стават примерни граждани, образоват се в работническите университети, говорят срещу „българското ВМРО”, но славят и учат Коста Абраш, любителя на „червената кръвчица и червеното отмъщение”... за Кьосето не говорят, той е тяхната мрачна реалност. За Декларацията на Коминтерна, с която се потвърждава създаването на македонска нация, никой не говори, но македонският въпрос от териториален става национален, а Македония от истински мултиетнична и мултиконфесионална става националистическа и македонистична... партизанските кьосета триумфират, това са техните звездни мигове. След смъртта на Йосип Броз Тито през май 1980 г. започна да се усеща гниенето на разпадащата се югославянска плът, а онези с по-развит политически усет вече долавяха кървавата драма, която ще разчисти сърбоюгославската и сърбокомунистическа мъгла в простора на държавата, за която беше пролята толкова невинна кръв. Ако днес имаме изрази като файтон-партия, султан-партия, за онова време би могло да се каже, че живеехме в държава-султан /Тито/ партия. Такива ни бяха и тържествените песни. В онези години съюзен секретар (тоест министър) на вътрешните работи на СФРЮ беше генерал Франьо Херлйевич. Партизанин, борец за свобода, командир на дивизия, той беше олицетворение на всичко, което може да постигне в кариерата един комунист. През 1970 г. той на два пъти посети Скопие. Първия път беше тук на път към Гърция за среща с техния „пръв полицай”. В Скопие имаше среща с актива на вътрешните работи и ДБК (Дирекция за безбедност /сигурност/ и контраразузнаване), където тържествено обяви, че отива в Гърция да преговаря „за македонско-гръцките отношения, както и за съдбата и бъдещето на децата-бегълци от Гражданската война”. По-късно се разбра, че безсрамно е лъгал, изобщо не е поставял такива въпроси. Неговата теза е била да се спаси онова, което може да се спаси от СФРЮ... Второто му посещение беше някъде около 1982 г., пак на среща с удбашката номенклатура, където на старите и заслужили функционери на ДБК подари пистолети „Колт” и револвери „Смит и Уесън”. Всички в ляво на дръжката имаха плочка с гравирано името на наградения за заслуги и подписа на Херлйевич. Тогава държа по-дълга и досадна реч за светлото минало на югославските народи, „сред които и ние сме участвали със своята работа”, а някои от присъстващите, повечето принадлежащи към традициите на комунистическите „кьосета”, се подсмихваха неопределено. При връчването на пистолетите един стар удбаш, партизанин с медал, се обърна към него и му рече: „Друже генерале, всички ние знаем какво е било вчера, кажете ни що ще бъде утре...” Ех, това, какво ще бъде утре, е част от нашата тема. Е, знае се... ще има референдум, референдумът или ще успее, или няма да успее, но независимо от неговия резултат днешното правителство и парламентът ще внесат за ратифициране договора с Гърция и за влизане в НАТО. Към НАТО ще се тръгне в началото на следващата година, за Европейския съюз малко ще почакаме, а междувременно комисиите за езика, идентичността и историята между Македония и Гърция и между Македония и България ще започнат да работят... ето, това е моят отговор на стария удбаш, а Франьо Херлйевич и на сън не би могъл да помисли нещо такова. Има и още нещо, с голямо значение. Македонското общество е поделено; в опозицията и във ВМРО-ДПМН, поне в началото на създаването си, бяха и все още са наследниците на онези, които са били убити от любителите на „червеното отмъщение”, а в СДСМ са наследниците на убийците, наследниците на „червените кьосета”. Така някак са разпределени силите най-общо, но през последните десетина години ДПМН успя да привлече отпадъка от червените революционери... ще видим какъв ще е резултатът от гласуването... Без оглед на това, македонско-българската комисия ще започне да работи. Не са гърците проблемът за нашия идентитет; проблемът е Ангел Димитров, шефът на българската комисия и познат дипломат, познат историк. Той ще отвори въпроса за съществуването на „македонците като нация” преди Илинден 1944 година, той ще обяснява каква националност е имал Гоце Делчев, каква националност са имали първите основатели и членове на сега вече историческия ВМРО, той ще ни разкаже историята такава, каквато никога официално не сме чували и... няма да има кой да ни защити. Международната научна общност е с него, а в следствие на това и политическата. Българската страна вече има не само броя, но и имената и презимената на всички убити от страна на комунистите, без съд и присъда, по 9 септември 1944 г., а броят им неколкократно преминава всички жертви, които Македония е дала под българска власт от 20 април 1941 г. до критичния 9 септември 1944 година. Той и неговият екип със специално задоволство ще се обърнат към ВМРО-вците, а особено към СДСМ-овците от „егейски произход” , за да им обяснят коя е и каква е вината на комунистите за отварянето на Гражданската война в Гърция, за ролята на „контрачетите” за запазването на македонския народ върху егейските територии и за това кой носи вината за разгрома. Знае ли някой тук, че на селяните от Дъмбени им е било раздадено оръжие от страна на контрачетниците, за да се пазят от гръцките фашистки експедиционни корпуси. Някой партиен активист убедил селяните да върнат оръжието, защото било българско и фашистко, а те щели да им донесат по-хубаво, съветско. Хората върнали оръжието, дошли онези от ПАОК (гръцка фашистка организация, извършвала погроми върху българското население в Костурско – бел. ред.) и сега всички знаем каква е съдбата на Дъмбени... а оръжието, което било германско – пушки и шмайзери „Маузер” (съществуващи от 1918 г. – бел. ред.) и пистолети „Парабелум” (австрийски пистолет, разработен през 1900 г. – бел. ред.)... ето, това ще бъде обяснено в комплект на „историята” и нейните евтини македонистични интерпретации. Аз ще гласувам на 30 септември и   Мисля, че всички, които носят в себе си поне някаква жилка от традиционното ВМРО, трябва да излязат и да гласуват „ЗА”. Съветвам всички от СДСМ да не гласуват, да бойкотират. Положителният референдум, договорите с Гърция и България и пътят към ЕС ще бъдат отворени от злодействата на техните предци.  ВМРО-вците още от времето на Люпчо (Георгиевски – бел. ред.) бяха принудени „да се срещнат с историята”, бяха принудени да слушат по радиото и телевизията, да четат в „Нова Македония” гнусотиите на пропадналите комунисти за лидерите на ВМРО и тяхното минало. Що се не изприказва за Тодор Александров, за Ванчо Михайлов, какви ли не глупости слушахме и за Люпчо Георгиевски и неговия антураж! Това беше „нашата” среща с историята, сега на ред е срещата с историята на Заев и компания, на кадрите в неговата партия, а, Бога ми, и в ДПМН, на „внуците на червената буржоазия” – за нощните автомобилни произшествия, за функциите на МВР и УБД... че били подготвени кадри, професионалисти... вятър и мъгла! Успехът на референдума ще е поражение за СДСМ и седемдесетгодишната окупация на земята от тях и от техните московски ментори. Затова онези, които водят кампанията се осланят на Путин, но те не са кадри на Груевски, а на Бранко, Глигоров и компания. Егоцентричният, комплексиран и слабообразован Груевски ги приобщил някога, когато са му се примолили и той ги защитил, а така задоволил безкрайното си его. Сегашната власт успя да събори само паметника на „Кьосето” и да замаже името на единствения честен между „нашите” и „вашите”... Успешният референдум ще ги юрне, макар фигуративно, паметниците на „червените кьосета”, споменати по-напред. Все пак кръчмарят ще дойде за своето, сметките трябва да бъдат платени...", "date": "2018.09.24", "title": "Когато кръчмарят потърси своето"}
{"url": "https://www.faktor.bg/bg/articles/obshtestvo/zakon-i-red/mazh-izpadna-ot-kola-v-dvizhenie-na-pat-kray-varshets", "text": "40-годишен мъж изпадна от лек автомобил в движение на път край Вършец. Той не е пострадала сериозно и след преглед във врачанската болница, е освободен за домашно лечение, съобщава Дарик радио. В колата пътували 26-годишен шофьор и раненият мъж. По време на движение пътникът отваря вратата на колата, изпада от нея и го блъска тегленото от автомобила ремарке. Пробата за алкохол на водача е отрицателна. Причините за инцидента се изясняват.", "date": "2018.09.24", "title": "Мъж изпадна от кола в движение на път край Вършец"}
{"url": "https://www.faktor.bg/bg/articles/novini/svyat/v-chehiya-slovakiya-i-polsha-bushuvat-silni-vetrove", "text": "След силните горещини през лятото в Централна Европа сега някои страни се оказват в плен на първи есенни бури. В Чехия, Словакия и Полша бушуват силни ветрове. Лошото време в Централна и Южна Германия взе една жертва. Проливни дъждове причиниха задръствания и проблеми с въздушния транспорт в Централна и Източна Германия. Една жена загина, а едно дете е с опасност за живота, след като са били ударени от паднали дървета. В Словакия след силен вятър в нощта срещу неделя има паднали дървета върху пътища и покриви. Павол Пучик, пожарникар: Опитваме се с моторни триони да разрежем дърветата на части, за да ги отстраним, както и да махнем останките от разрушения покрив. Върху него е паднало дърво. Няма пострадали. Повече от 2500 домакинства са без ток заради поразени от вятъра далекопроводи. В съседна Чехия силният вятър на места е имал силата на ураган. Повече от 140 000 домакинства са без ток. Силите на гражданска защита и пожарната оказват съдействие при повече от 1000 бедствени случая и катастрофи главно в Централна и Южна Бохемия и Пилзен. Силен вятър събори дървета и покриви и в Полша. Бурята, която премина през Германия, отне живота на най-малко един човек и предизвика проблеми с транспорта, основно в южната и западната част на страната, предаде ДПА. 78-годишна жена е загинала в къмпинг край южния град Бамберг, когато върху нея паднало дърво. Четиригодишно дете е пострадало тежко, когато поривите на вятъра са съборили дърво върху кола, в която то се е возело с още трима членове на своето семейство, които са невредими. Произшествието е станало в югозападния град Епфенбах. Детето е откарано с хеликоптер в болница.  Около 130 полета бяха отменени на летището във Франкфурт заради бурята.", "date": "2018.09.24", "title": "В Чехия, Словакия и Полша бушуват силни ветрове"}
{"url": "https://www.faktor.bg/bg/articles/novini/svyat/ek-nyama-demokratsiya-bez-svobodna-zhurnalistika", "text": "При никакви обстоятелства журналистите не трябва да бъдат затруднявани, заяви днес говорител на Европейската комисия в отговор на въпрос, свързан със задържането на журналисти в Гърция. Говорителят отбеляза, че комисията все още не е запозната изцяло с обстоятелствата, довели до задържането на журналистите. Той добави, че отговаря на въпроса в общ смисъл. Европа винаги трябва да бъде място, където свободата на печата е свещена. Твърде много наши журналисти биват затормозявани, притискани, убивани. Няма демокрация без свободна журналистика, посочи говорителят, като се позова на част от речта на председателя на ЕК Жан-Клод Юнкер пред Европейския парламент по-рано този месец. Говорителят посочи, че ЕС прави необходимото националните власти да работят за справедливост на основата на върховенството на правото. Работата на институциите на ЕС е да наблюдават за спазването на тази отчетност и журналистите да могат да си вършат работата, допълни той. Трима гръцки журналисти бяха задържани по жалба срещу тях на министъра на отбраната на Гърция, предаде БТА. По-късно днес те бяха освободени. Журналистите се предали доброволно след твърдения на министъра, че са го оклеветили. В статия на журналистите е описана злоупотреба със средства от ЕС от страна на бизнесмени, свързани с гръцкия военен министър Панос Каменос. Прокуратурата ще разследва случая, без да повдига засега обвинения срещу тримата журналисти.", "date": "2018.09.24", "title": "ЕК: Няма демокрация без свободна журналистика"}
{"url": "https://www.faktor.bg/bg/articles/novini/balgariya/15-kilometrovo-zadrastvane-mezhdu-simitli-i-blagoevgrad", "text": "Тежък понеделник по пътищата в страната. В края на трите празнични дни и на летните почивки задръстванията по основните артерии започнаха още по обяд. 15-километрова колона затапи Е 79 между Симитли и Благоевград, ремонтите на „Хемус” и „Тракия” опънаха нервите и на тези, които пътуваха във вътрешността на страната. За улеснение на трафика през Владая, в интервала от 10 до 20 ч., има две ленти за прибиращите се към София. Алтернативен маршрут е през магистрала „Люлин\". По всички трасета, по които има натоварено движение, както и на граничните пунктове с Гърция, Сърбия и Румъния, има засилено полицейско присъствие. Движението на тежкотоварни автомобили с тегло над 12 тона е ограничено по автомагистралите от 14 до 20 ч.", "date": "2018.09.24", "title": "15-километрово задръстване между Симитли и Благоевград"}
{"url": "https://www.faktor.bg/bg/articles/novini/balgariya/tsvetanov-se-sreshtna-s-predsedatelya-na-evropeyskata-narodna-partiya-zhozef-dol", "text": "Председателят на Парламентарната група на ГЕРБ и зам.-председател на партията Цветан Цветанов се срещна днес в Брюксел с председателя на Европейската народна партия (ЕНП) Жозеф Дол.  По време на разговора Цветанов информира председателя на ЕНП за политическата ситуация в страната, като двамата се обединиха около мнението, че българското правителство, начело с премиера Бойко Борисов, е стабилно и България е постигнала едно изключително успешно председателство на Съвета на ЕС. Жозеф Дол също така приветства икономическите показатели на страната и заяви пълната си подкрепа за членството на България в Шенген по въздух.  Дол и Цветанов обсъдиха и предстоящите европейски избори през май 2019 г. и конгреса на ЕНП във Финландия през ноември тази година. „Предстоящият конгрес на ЕНП ще бъде една възможност за препотвърждаване на приоритетите на Европейската народна партия в защита на нашите общи европейски ценности“, заяви Цветанов.", "date": "2018.09.24", "title": "Цветанов се срещна с председателя на Европейската народна партия Жозеф Дол"}
{"url": "https://www.faktor.bg/bg/articles/novini/svyat/moskva-planirala-byagstvoto-na-asanzh-v-rusiya", "text": "През 2017 година руските специални служби са планирали бягството на основателя на WikiLeaks Джулиан Асанж от еквадорското послоство в Лондон в Русия, пише британският Guardian. По информация на източници на изданието, планът е предвиждал издаването на дипломатически документи на Асанж, за да му осигурят неприкосновеност. Бягстовто е трябвало да стане в края на 2017 година, на Рождество Последник в преговорите между Кремъл и Еквадор е бил руски бизнесмен, чието име не се съобщава. Русия е била готова да даде убежище на Асанж, но в крайна сметка планът бил оценен като твърде рискован и не се осъществил. Припомняме, че Джулиан Асанж живее от 2012 година в посолството на Еквадор, тъй като във Великобритания има издадена заповед за арест по искане на Швеция за \"принуждаване към сексуални действия\". Асанж се страхува, че Швеция може да го депортира в САЩ, където го заплашва затвор от 35 години за публикуване на секретни документи на Държавния департамент.", "date": "2018.09.24", "title": "Москва планирала бягството на Асанж в Русия"}
{"url": "https://www.faktor.bg/bg/articles/novini/balgariya/zapochna-sreshtata-na-visoko-ravnishte-na-oon-s-uchastieto-na-premiera-borisov", "text": "Започна срещата на високо равнище \"Глобален призив за действие за справяне със световния проблем с наркотиците\", организирана от президента на САЩ Donald J. Trump, на която България е съ-домакин.  \"Всички страни-участници в срещата на високо равнище „Глобален призив за действие за справяне с проблема с наркотиците“ заявиха категоричен ангажимент за предприемане на действия за борба с проблема. Всяка държава декларира готовност да се включи в прилагането на стратегия, ограничаваща в максимална степен разпространението и употребата на наркотични вещества. Документът визира четири основни точки, които държавите поемат ангажимент да разработят: - намаляване на търсенето на наркотични вещества чрез образование, кампании и превенция на злоупотребата с наркотични вещества;  - разширяване на усилията за лечение, с цел спасяване на живот и насърчава на възстановяването на наркозависимите;  - укрепване на международното сътрудничество в областта на съдебния, правоприлагащия и здравния сектор;  - и премахване на достъпа до незаконни наркотични вещества чрез спиране на производството и трафика им\", написа министър-председателят Бойко Борисов на страницата си в социалната мрежа \"Фейсбук\". Премиерът и външният ни министър Екатерина Захариева са в Ню Йорк, където започва 73-тата сесия на Общото събрание на ООН. Междувременно премиерът Борисов поздрави американския президент Доналд Тръмп, с когото се срещна с залата на Общото събрание на ООН.", "date": "2018.09.24", "title": "Започна срещата на високо равнище на ООН с участието на премиера Борисов (обновена)"}
{"url": "https://www.faktor.bg/bg/articles/novini/svyat/washington-post-makedoniya-e-malka-darzhava-s-gigantski-ruski-problem", "text": "\"Макар че заплахата от Русия не е престанала, членството на Македония в НАТО и ЕС ще помогне да бъде стабилизиран исторически конфликтният регион на Европа\", пише днес в редакционен коментар вестник Washington Post. В коментара се подчертава, че въпреки усилията на ЕС и САЩ да бъдат поощрени македонците за провеждането на референдума за смяната на името, Русия продължава усилията да подкопае тръцко-македонския договоп за името и да попречи на още едно поредно разширяване на НАТО. Вестникът прогнозира, че кампанията на международната общонст ще \"триумфира в Македония въпреки влиянието от Русия\". \"Независимо от изхода на референдума, посланието е ясно - Путин ще продължи с усилията си да подкопава Запада и неговите институции винаги, когато има такава възможност\", коментира изданието.", "date": "2018.09.24", "title": "Washington Post: Македония е малка държава с гигантски руски проблем"}
{"url": "https://www.faktor.bg/bg/articles/tsvetanov-sigurnostta-e-v-osnovata-na-zapazvaneto-na-nashite-obshti-evropeyski-i-demokratichni-tsennosti", "text": "Сигурността е в основата на запазването на нашите общи европейски и демократични ценности. Ето защо един от основните приоритети на Българското председателство на Съвета на ЕС бе именно сигурността. Географски и политически сигурността и стабилността на ЕС са свързани и с региона на Западните Балкани, затова и темата за сътрудничеството с тези държави трябва да остане в дневния ред на Европол. Това заяви председателят на Комисията по вътрешна сигурност и обществен ред и председател  на ПГ на ГЕРБ Цветан Цветанов по време на заседание на Съвместната група за парламентарен контрол на Европол.  Събитието се проведе в Европейския парламент в Брюксел, като по време на него Цветан Цветанов направи отчет на приоритетите на българското европредседателство в сектор „Сигурност“ и тяхното изпълнение. В състава на водената от Цветанов българска делегация на заседанието на Съвместната група за парламентарен контрол на Европол, влизат още председателят на Комисията за контрол над службите за сигурност Димитър Лазаров и Филип Попов, също член на Комисията. В рамките на своето изказване, Цветан Цветанов благодари на Австрийското председателство на Съвета на ЕС за осигурената приемственост на българските приоритети в сферата на вътрешните работи. „Ние работихме усилено за постигането на консенсус по темите миграция, политика за убежище и ефективни политики за реадмисия. Също така работихме за балансиран подход между краткосрочни и дългосрочни мерки, насочени към източниците на миграцията, ефективен контрол по границите, като бе отчетен добър обмен на информация между отделните органи“, съобщи Цветанов. Председателят на Комисията по вътрешна сигурност и обществен ред изтъкна, че в рамките на Българското председателство бе постигнато съгласие по трите регламента за Шенгенската информационна система, с които се разширяват функционалностите на системата, както и бяха финализирани преговорите по регламента за разширяване правомощията на Европейската агенция за оперативно управление на широкомащабни информационни системи.  „Също така започна прилагането на новия политически цикъл за борба с тежката и организирана престъпност 2018 – 2021, като в тази връзка бяха предприети множество инициативи. Бяха инициирани множество дискусии за противодействие на тероризма, на които беше направен преглед на добрите практики в тази област“, информира Цветанов. Той подчерта, че всички тези теми ще останат приоритетни за България и при осъществяването на контролните й функции в Съвместната група за парламентарен контрол на Европол.", "date": "2018.09.24", "title": "Цветанов: Сигурността е в основата на запазването на нашите общи европейски и демократични ценности"}
{"url": "https://www.faktor.bg/bg/articles/novini/balgariya/silniya-vyatar-prichini-shteti-vav-vidin-montana-i-sofiya", "text": "Множество сигнали за паднали предмети в следствие на силния вятър са приети днес от жители на Северозападна България, съобщиха от пресцентъра на МВР.   По данни на ГД \"Пожарна безопасност и защита на населението\" най-сериозно е засегната област Монтана. Там е съобщено за изпочупени дървета и клони, паднали ламарини и предмети. Мобилизирани са всички екипи на пожарната и полицията, включително и колегите им, които са в почивка. Няма пострадали хора. 3000 домакинства в Монтана обаче са без електричество.  В София са получени 4 сигнала за паднали дървета и клони, съобщи пред „Фокус” директорът на Дирекция „Аварийна помощ и превенция“ към Столична община Красимир Димитров.  „3 от сигналите са за паднали дървета, един е за паднали клони. И 4-те сигнала са в различни райони на София. Аварийните екипи вече са реагирали на два от сигналите, няма пострадали хора. Едно от дърветата е паднало за автомобил, други данни за щети към момента няма. От пожарната припомнят, че при такива случаи хората не трябва да остават на открито, защото има опасност от наранявания от падащи отломки от сградите и други предмети. Добре е да затворят плътно вратите и прозорците в дома си, да приберат незакрепени предмети от терасите си, а ако са на открито, да потърсят временно заслон. Синоптиците очакват пориви на вятъра до 50-60 км/ч. В 23 области на страната е обявен жълт код за опасно силен вятър. Той ще е най-силен в Северозападна България. Там на моменти поривите ще бъдат над 70 км/ч. За вторник предупреждението ще бъде в сила за цялата страна. Дърво е паднало във Видин, като се е стоварило върху автомобил и тераса на жилищен блок. Инцидентът е станал по обяд на улица \"Княз Борис I\" в квартал \"Калето\". Силните пориви на вятъра буквално изкоренили голямо дърво. Стъблото му се стоварило върху лекият автомобил \"Форд Мондео\", а клоните му паднали върху тераса в блока на отсрещния тротоар, съобщава BulNews.bg.  Сигнали за паднали дървета има и в Монтанско.", "date": "2018.09.24", "title": "Силния вятър причини щети във Видин, Монтана и София"}
{"url": "https://www.faktor.bg/bg/articles/novini/svyat/-otvoreno-obshtestvo-sadi-ungarskoto-pravitelstvo", "text": "Фондация „Отворено общество” дава правителството на Унгария на на Европейския съд за човешките права в Страсбург. „Отворено общество” обвинява правителството на Виктор Орбан заради възпрепятстване на дейността на фондацията в страната, довело до затварянето на офисите й в Унгария. Адвокатите на организацията обвиняват Будапеща във възпрепятсване на свободата на словото и действията на неправителствени организации. Припомняме, че създадената преди 25 год. от милионера Джордж Сорос фондация подпомага граждански общества и е представена в 37 страни, като е много активна в Източна Европа. Преди десет дни Европейският парламент задейства процедура по отнемане на правато на глас на Унгария в Европейския съвет и предизвика остри реакции и в нашата страна.", "date": "2018.09.24", "title": "\"Отворено общество\"  и Сорос съдят унгарското правителство"}
{"url": "https://www.faktor.bg/bg/articles/novini/svyat/zaradi-svaleniya-il-20-rusiya-shte-dostavi-na-siriya-protivoraketna-sistema-s-300", "text": "До две седмици Москва ще достави на Сирия противоракетна система С-300 с цел да подобри противовъздушната отбрана на страната. Това съобщи днес руският министър на отбраната Сергей Шойгу, цитиран от световните агенции. Мерките са в отговор на свалянето на руския \"Ил-20\" над морето миналата седмица със сирийска зенитна система С-200. Москва обвини за инцидента Израел, чиито изтребители Ф-16 използвали руския самолет за прикритие, докато атакували цели в сирийската провинция Латакия. Израел отрича обвиненията, като твърди, че когато сирийците стреляли, неговите Ф-16 вече били над израелска територия. Говорителят на Кремъл Дмитрий Песков каза, че доставките на С-300 за Сирия не е насочено срещу трета страна, но посочи, че според руските военни експерти причина за инцидента са \"преднамерените действия на израелски летци, което не може да не нанесе вреди\". Шойгу уточни, че през 2013 г. Русия е спряла доставка модерните системи С-300 по молба на Израел. \"Сега ситуацията се промени. И то не по наша вина\", каза той в коментар за местна телевизия. Той напомни, че сирийците вече са преминали подготовка за С-300.", "date": "2018.09.24", "title": "Заради сваления \"Ил-20\" Русия ще достави на Сирия противоракетна система С-300"}
{"url": "https://www.faktor.bg/bg/articles/novini/balgariya/paravoenni-nabirat-obviniteli-i-sadii-za-nov-naroden-sad", "text": "Паравоенните организации Войнски съюз „Васил Левски” и БНО „Шипка” са публикували от няколко дни във фейсбук обяви, с която набират обвинители и съдии за предстоящия Народен съд, който ще организират. Под ударите на новия наказателен орган ще попаднат всички, които са виновни „... за разграбването, съсипването и унищожението на българският народ и държава, ще има следствие, справедливи съдебни процеси, конфискация и затвори! Виновните ще бъдат принудени да върнат обратно на народа ни всичко, което откраднаха, разграбиха и разпродадоха на родни и чужди престъпници и алчни чуждестранни банкери!” През последните седмици новите народни „закрилници” провеждат активно срещи и кръгли маси в различни градове на страната, за да прокламират идеите на създадения от тях Комитет за национално спасение, който да спре поредната национална катастрофа.  Според източници от контраразузнаването паравоенните организации са свързани с руски интереси, а много често на мероприятията им участват руски граждани. Преди време двете организации се включиха активно в пропагандата срещу проучванията за добив на шистов газ в Добруджа, които обслужват единствено интересите на кремълските енергийни монополи. Скандално е, че фейсбук се използва от паравоенните за анти европейска и анти натовска пропаганда, но и за насаждане на омраза, саморазправа и насилие под формата на обещания за „справедливост”.", "date": "2018.09.24", "title": "Паравоенни набират обвинители и съдии за нов Народен съд"}
{"url": "https://www.faktor.bg/bg/articles/novini/svyat/partiyata-na-putin-zagubi-v-dve-oblasti-ot-zhirinovski-na-mestnite-izbori-v-rusiya", "text": "Партията на руския президент Владимир Путин загуби в две области на Русия от националиста Владимир Жириновски. Това сочат данните от провелия се вчера втори тур на местните избори във федерацията. Във Владимирска област Владимир Сипягин от партията на Жириновски победи с 57%  досегашния губернатор Светлана Орлова от президентската партия „Единна Русия”. Същото се случи и в Хабаровския край, където депутатът от Държавната дума Сергей Фургал спечели с близо 70% пред досегашния губернатор Вячеслав Шпорт. Той успя да събере по-малко от 28 на сто от гласовете на избирателите.", "date": "2018.09.24", "title": "Партията на Путин загуби в две области от Жириновски на местните избори в Русия"}
{"url": "https://www.faktor.bg/bg/articles/novini/svyat/m-pompeo-tam-kadeto-imame-obshti-interesi-moskva-raboti-protiv-amerikanskite-tsennosti", "text": "Държавният секретар на САЩ Майк Помпео заяви, че в света има много места, където интересите на САЩ и Русия се пресичат, но Москва работи там против американските ценности. \"Русия не показа своята \"полезност\" в Украйна и Сирия\", коментира той пред NBC.  \"Много е тъжно това, че там, където имаме общи интереси Москва работи против американските ценности, защото има много места, където интересите ни са общи. Рабитил съм в тесни контакти с тях (руснаците) по проблемите на борбата с тероризма\", подчертава Помпео.", "date": "2018.09.24", "title": "М. Помпео: Там, където имаме общи интереси, Москва работи против американските ценности"}
{"url": "https://www.faktor.bg/bg/articles/novini/svyat/-danas-vuchich-se-otteglya-ot-partiyata-si-gotvi-se-za-referendum-za-kosovo", "text": "Сръбският президент може би ще се оттегли от позицията председател на Сръбската прогресивна партия, съобщава вестник \"Данас\", като се позовава на високопоставени източници от партията. Информацията се появява в навечерието на конкреса на партията. Според източниците на \"Данас\", ако не ръководи формално партията, Вучич би могъл да призове гражданите да участват в предстояща кампания за референдум за Косово от позицията на \"надпартиен президент\".", "date": "2018.09.24", "title": "\"Данас\": Вучич се оттегля от партията си, готви се за референдум за Косово"}
{"url": "https://www.faktor.bg/bg/articles/novini/svyat/tsipras-i-kamenos-otlagat-priznavaneto-na-novoto-ime-na-makedoniya-za-2019-ta", "text": "Гръцкият премиер Алексис Ципрас и лидерът на коалиционния партньор на СИРИЗА - \"Независими гърци\" Панос Каменос са се договорили да отложат за март следващата година разговорите за Договора от Преспа, според който Македония променя името си на \"Северна Македония\" срещу признаване от Атина и сваляне на пречките за членството на страната в ЕС и НАТО. Договорът е бил основна тема на разговорите, според гръцката агенция АНА-МПА, цитирана от македонския вестник \"Вечер\", макар че липсва официална информация. Позовавайки се на източници от правителството агенцията твърди, че Ципрас и Каменос са постигнали съгласие, че в конкретния момент за Гърция са най-важни икономиката и политическата стабилност.  Двамата решили, че не бива Договорът от Преспа да застраши работата на правителството и затова ще отложат разговора за него за март 2019 година. Припомнаме, че \"Независими гърци\" категорично се обявиха против Договора от Преспа, защото не са съгласни северната им съседка изобщо да включва в името си думата \"Македония\" и заплашиха, че ако Ципрас го внесе в парламента за разглеждане и одобрение, те ще напуснат правителството и ще предизвикат предсрочни избори.", "date": "2018.09.24", "title": "Ципрас и Каменос отлагат признаването на новото име на Македония за 2019-та"}
{"url": "https://www.faktor.bg/bg/articles/novini/balgariya/orbanizmat-e-hitlerostalinizam-v-nashi-dni", "text": "Отвратителна ксенофобия и расизъм се ширят у нас. Забравяме, че голяма част от нашия народ е народ бежанец. Като бежанци от изток сме дошли. А местните не са знаели откъде сме им се стоварили на главите. Учени и до днес спорят кое как е било. Едни твърдят, че сме дошли с огън и меч. А други, че сме били водени от несретата, прогонени от „родните си места”. И сме дошли с желание за мирен и спокоен живот. Днес нашенци бежанци в Русия не стават. Нормално е и тия, които днес наричаме „бежанци“, да не искат в Русия. Нашенецът, ако ще става „бежанец”, все към Западна Европа, САЩ и Канада поглежда. Затова пък у нас има „изгнаници клети, отломка нищожна от винаги храбър народ мъченик”. Има и руски бежанци. Приели сме ги още преди 100 години, когато са се спасявали от безумието на диктатори. Но как да отделим страдащите днес от диктатори като Башар Асад от идващите в нашия дом със зла умисъл? Много бежанци са намерили своята втора родина у нас. Българската литература дава отговор защо е така: защото сме състрадателен и отзивчив към чуждата болка народ. И защото не сме расисти и ксенофоби. Затова и спасихме своите сънародници евреи през най-жестоката националистическа война в Европа. Човеколюбието, това което ни е разкрил Йордан Йовков, е наша национална същност. Защото, ако допуснем омразата към другия да свие гнездо в душите ни, това ще означава, че мразим вече себе си. Но Слава Богу, ние не сме орбанисти! И си припомних „Бежанци” на Георги Константинов: „Идат xоpа от Изток –поток неуморен. Бежанци от мизерия, бомби и смърт. Те докрай са изтръгнали своя си корен и във дом са превърнали безкрайният път.“ Какво да бъде отношението ни към тях? Да ги избиваме с ракети още на тяхна територия? Да изпратим танковете предвождани от някой Орбан или Джамбазки? Едно е ясно: отношението ни не може да бъде расистко и ксенофобско. Защото сме българи! Но някои казват: бежанците не били християни, заплашвали били християнската ни цивилизация. Но нима християни и мюсюлмани не могат да живеят заедно? Човекът ли е по-важен или религията му? Как у нас вече повече от 600 години християни и и мюсюлмани живеят заедно? който реши със сила да прочисти етнически България. По-лоша от „стерилната” Унгария ли е станала нашата държава от това общо живеене? Но кога християнството е било по-силно – във времето на националните държави или преди тяхното създаване, т.е. през средновековието? И трябва ли да върнем днес средновековието? Защо, ако православието е било силно в Русия, милиони руснаци станаха атеисти и комунисти? Защо близо 100 години те преследваха вярващите в Бога хора? Нима ще твърдим, че руснаците са терористи, защото болшевиките бяха терористи? Защо нацистите горяха в камери вярващи в Бога хора? Каква бе тази германска лудост и „чиста раса”, която допусна това? Християни ли бяха комунистите и нацистите? Те ли са нашият пример днес за справяне с „бежанската криза“? Но казват: днешните „бежанци“ не са „бежанци“, а терористи. Това са „престъпници“. Вършат убийства, изнасилвания. Но нима убийствата в България ги вършат „бежанци“? Нима в Унгария убийствата също ги вършат „бежанци“? А статистиката поставя България на 4 място по убийства на глава от населението в Европа. Кои са тия „терористи” у нас, които убиват, крадат, изнасилват? Нима са бежанци? А колко убийства извършиха гражданите на т.нар. „национални държави” през ХХ век? Защото, помним много добре, че ние вече в Европа на „националните държави” живяхме. Такава бе Европа на ХХ век. 100 милиона са жертвите на доктрината „Европа на отечествата” през ХХ век. Толкова са жертвите в Първата и Втората световна война, в регионални войни като Балканските. Защо тия „национални държави“ през ХХ век не дадоха възможност на милиони млади хора да изживеят своя живот. Защо трябваше да загине Димчо Дебелянов? Защо национализмът отне правото на живот на толкова много хора? От излишък на християнство ли го направи? Коя европейска държава може да каже, че е осъществила „националният си идеал“? Нито една. Е, кога ще го осъществят? В нова световна война ли? Престъпността не е въпрос на цвят на кожата, на раса, на етническа или национална принадлежност, на вяра или безверие. Престъпността може да е идеология. И беше. Та нали комунистите бяха тези, които доказаха, че могат да бъдат престъпници и без да са религиозни? Гибелта на една цивилизация започва с омразата към човека. Към другия и различен човек, към чужденеца и бежанеца. Започва, когато на човека се гледа като на чарк от машината на „националната държава”. Тогава хората стават зверове. Това ще рече, че когато има проблем той трябва солидарно да бъде решен, трудностите солидарно да бъдат поети. Не може да сме солидарни само на софрата на парите. Днес новоизлюпените орбанисти у нас мразят едни бежанци, утре ще мразят други. Ще дойде ден, в който всеки всекиго ще мрази, всички ще бъдем чужденци един спрямо друг. В много страни този ден вече е дошъл. И сега националисти в Австрия , Германия и Франция не преливат от обич към „навлеците” от България или Румъния. Наши националисти мразят англичаните по Черноморието. Но защо смятат, че руснаците не са чужденци? Нима не е Москва тази, която е против единството на нашия европейски свят? Но защо? Защото отлично разбира, че нейния руски свят сее вражда и омраза. А тези „ценности“ са неприемливи в Европа. Доктрината „Европа на отечествата” е враг не на либерална Европа, а на човека в Европа. Щит срещу нея е: „Единни в многообразието”. Щит са европейските ценности: мир, равенство и свобода. Щит е солидарността. А що се отнася до националистическото кречетало Орбан, там всичко е ясно. Побъркаха го парите, многото пари. А не беше такъв. Той е либерал „развил се“ до националист и полулист. „Демократ“ превърнал се в говорител на Путин в Европейския съюз. Ето два примера. В края на юли пред етнически унгарци в румънския град Байле Тушнад Орбан заяви, че „нито словаците, нито чехите, нито унгарците имат причина да вярват, че Русия представлява заплаха за тях”. И това го казва представител на държава, която два пъти през ХХ век е прегазвана от руски танкове. Казва го представител на народ, който е воювал с оръжие в ръка срещу любимия на Путин Съветски съюз. Казва го и допълва: ”Европейският съюз провежда „примитивна” политика спрямо Русия”. И кое е „примитивното” на европейската политика? Нима трябва да си затворим очите пред антиевропейската руска агресия днес? Срещу руския тероризъм – от Крим до Солсбъри? Срещу опитът на Путин да си направи едно малко съветско съюзче, за да рекетира с него света? Това, че Европейския съюз, както и САЩ, и много други държави, искат с мирни средства – с културата на санкциите, да спрат един самозабравил се диктатор в Москва, лошо ли е? Лошо ли е да го озаптят преди окончателно да се е хитлеросталиносал? И друго каза Орбан в Байле Тушнад: Украинците, е казал той, „искат да се измъкнат от руската зона на влияние, да градят съвременна Украйна. Но аз не виждам тяхно членство в НАТО, а перспективите им за членство в ЕС са практически нулеви”. Все едно слушам Хитлер и Сталин през август 1939 г., дни преди да нападнат Полша и подпалят Втората световна война. Забравил е явно Орбан, че Унгария бе възстановена след края на комунизма благодарение на същата либерална Европа срещу която днес хули и отрича. Забравил е, че не може да бъдем солидарни само на трапезата на еврофондовете. Има и друга солидарност – към човека, към проблемите, които изпитват и други държави. Забравил е Орбан, че при приемането си в Съюза всяка европейска страна се е съгласила да се раздели с част от своя национален суверенитет и да го предаде за управление на общите европейски власти. Забравил е, че има унгарци в европейския парламент. Но там не се решава по путински – с удар с юмрук по масата. Решава се с гласуване. Интересът на нашата държава е Европейският съюз да бъде единен, обединен, единосъщ, все по-интегриран и действащ като една сила. Путиновият план е друг: всяка нация на свой крак. За да може Москва да има отделен „диалог“ с всяка една европейска държава. И да ни развие отново „дружбата“ – оная, „вечната и нерушима“, която за малко да ни умори като народ. Да не забравяме, че комунистите в един момент дори предложиха да се затрием като държава, ставайки 16 република на Съветския съюз. Днес и те, нещастниците вчерашни, се пишат патриоти, путинисти и орбанисти. Няма и не може да има връщане в ХХ век, във века на „националните държави“, когато хора загиваха за кеф на управляващите.", "date": "2018.09.24", "title": "Орбанизмът е хитлеросталинизъм в наши дни"}
{"url": "https://www.faktor.bg/bg/articles/novini/svyat/ks-otstrani-ot-dlazhnost-moldovskiya-prezident-za-chetvarti-pat-tazi-godina", "text": "Конституционният съд на Молдова временно отстрани от длъжност президента на страната Игор Додон. Решението на КС е насочено към това да даде възможност на председателя на парламента в качеството му на изпълняващ длъжността президент да подпише указ за назначаването на министър на здравеопазването, социалната защита и семейството, а също така и на министър на селското спотанство, регионалното развитие и опазване на околната срека, съобщава \"Интерфакс\". Додон на два пъти отказва да назначи на тези длъжности кандидати, предложени от министър-председателя. По закон, президентът има правото да отклони кандидатури предложени от премиера, но само веднъж. В случай на повторен отказ неговите пълномощия временно преминават към председателя на парламента.  Съдът приравни отказа на Додон към \"временна неспособност да изпълнява своите  задължения\". повторно отказался назначить на эти должности кандидатов, предложенных премьер-министром. По законам страны президент имеет право отклонить кандидатуры, предложенные премьер-министром, но только один раз. В случае повторного отказа его полномочия временно переходят к председателю парламента. Суд приравнял отказ президента к его \"временной неспособности исполнять свои обязанности\", передает ТАСС. Междувременно Додон заяви, че решението на КС е \"незаконно\".  Това е четвъртото отстраняване на президента от длъжност. Първият път беше през октомври 2017 година, когато държавният глава отказа да назначи предложения кандидат за министър на отбраната. След това пред януари 2018 година КС още веднъж прибегна до тази процедура при назначаването на петима министри, а няколко дни още веднъж - при отказа на Додон да подпише закона за борба с чуждестранната пропаганда.", "date": "2018.09.24", "title": "КС отстрани от длъжност молдовския президент за четвърти път тази година"}
{"url": "https://www.faktor.bg/bg/articles/novini/balgariya/tsvetanov-se-sreshtna-s-generalniya-direktor-na-olaf-vile-itala", "text": "Председателят на Парламентарната група на ГЕРБ и председател на Комисията по вътрешна сигурност и обществен ред Цветан Цветанов се срещна днес в Брюксел с генералния директор на ОЛАФ Виле Итала.  Цветанов е на работно посещение в белгийската столица, където ще вземе участие в заседание на Съвместната група за парламентарен контрол върху работата на Европол.  Финландецът Виле Итала, който е бивш вътрешен министър на страната си, бивш член на ЕП и на Европейската сметна палата, встъпи в длъжността генерален директор на ОЛАФ на 1 август 2018 г. и това е неговата първа среща с представител на българска институция. По време на срещата Цветан Цветанов заяви, че през 2012 г. благодарение на ангажимента на българските институции  бяха разширени административните правомощия на АФКОС за разследване на нередности, засягащи финансовите интереси на ЕС. На свой ред Виле Итала отбеляза, че през всичките тези години доверието между България и ОЛАФ е надграждано и в момента България се разглежда като един от добрите и искрени партньори на ОЛАФ, като участва активно в проверки и разследвания. Генералният директор на ОЛАФ обясни, че с оглед на новата Европейска прокуратура, сега е моментът работата на Агенцията да бъде още по-оптимизирана, като се разширят правомощията й, така че да има достъп до информация за банкови сметки, физически достъп за претърсване на 'горещи точки', да й бъде предоставен достъп до информация, свързана с ДДС, както и информация, разкрита от ОЛАФ, да е допустима като доказателство в националните съдилища на държавите членки. Цветан Цветанов заяви, че България подкрепя подобно засилване на ролята на ОЛАФ съвместно със стартирането на работата на Европейската прокуратура. Председателят на Комисията по вътрешна сигурност и обществен ред обясни, че България предоставя на практика някои от изброените инструменти и даде пример с изменението на Данъчно-осигурителния процесуален кодекс от 2017 г., което позволява административни разследвания. В резултата от това изменение са постъпили 9 искания, по които са били разследвани 35 човека. „Подобни правомощия са важни, за да може ОЛАФ да идентифицира случаи на злоупотреби с европейски средства от европейски граждани, извършени с държава-членка, различна от тяхната националност“, коментира Цветанов. В края на работната среща Цветан Цветанов отправи покана към Виле Итала да посети България, където да има възможност да добие лични впечатления от работата на българските институции, което по думите на Цветанов ще позволи за засилването на иначе успешното партньорство между ОЛАФ и България.", "date": "2018.09.24", "title": "Цветанов се срещна с генералния директор на ОЛАФ Виле Итала"}
{"url": "https://www.faktor.bg/bg/articles/novini/svyat/ek-predava-polsha-na-sada-na-es-zaradi-zaplahi-za-varhovenstvoto-na-zakona", "text": "Европейската комисия съобщи днес, че предава Полша на Съда на ЕС заради нарушаване на правилото за независимост на съдебната власт. Отбелязва се, че Полша ще отговаря заради закона за Върховния съд. ЕК настоява Европейският съд да издаде временни насоки до постановяването на окончателно решение. Уточнява се, че промените в посочения полски закон не съответстват на изискванията на ЕС. С промените пенсионната възраст на полските върховни съдии бе намалена от 70 на 65 години, с което 27 от 72-мата съдии може да бъдат предсрочно освободени. Законът засяга и председателя на полския Върховен съд, който изглежда няма да може да завърши 6-годишния си мандат. ЕК настоява Съдът на ЕС да се произнесе възможно най-скоро. Комисията изпрати официално уведомително писмо до полските власти на 2 юли, последвано от мотивирано становище на 14 август. Отговорите, които полските власти дадоха и по двата документа, не разсеяха опасенията на ЕК от правно естество, се посочва в съобщение на институцията. Съгласно новия полски закон на съдиите, засегнати от понижаването на пенсионната възраст, се предоставя възможност да поискат удължаване на мандата си, което може да бъде одобрено от президента на държавата за срок от три години, с възможност за еднократно подновяване. Няма ясно определени изисквания за вземането на решение от президента, нито е предвиден съдебен надзор, ако той отхвърли искането, отбелязва ЕК. Единствената предпазна мярка, предложена от полските власти, е незадължително съгласуване с Националния съдебен съвет – служба, чийто настоящ състав е в нарушение на европейските изисквания за независимост на съдебната власт. ЕК остава на мнение, че полският закон за Върховния съд е несъвместим с правото на ЕС, тъй като подкопава правилото за независимост на съдебната власт, включително несменяемостта на съдиите, като по този начин Полша не изпълнява задълженията си по договора за ЕС и Хартата на основните права. Принципите на правовата държава са част от общите ценности, на които се основава ЕС. Събитията в Полша накараха ЕК да започне преговори с полското правителство през януари 2016 година. Комисията редовно и подробно съобщава за хода на преговорите на Европейския парламент и на Съвета на ЕС. На 29 юли миналата година ЕК започна производство за установяване на нарушение, а на 20 декември 2017 г. отнесе въпроса до Съда на ЕС. Също на 20 декември миналата година ЕК задейства за първи път процедурата по член 7 от договора за ЕС и изпрати обосновано предложение за решение на Съвета на ЕС за установяване на очевидна заплаха от тежко нарушение на принципите на правовата държава от страна на Полша. Предвидена е възможност Съветът на ЕС, с мнозинство от 4/5 от своите членове, да установи, че съществува очевидна заплаха за тежко нарушение от страна на държава в ЕС на общностните ценности, посочени в член 2 от договора за ЕС. На изслушването на полската страна на заседание на Съвета на ЕС по общи въпроси на 26 юни тази година не бяха посочени предстоящи мерки в отговор на продължаващите опасения на ЕК. Предвид това, както и заради липсата на напредък по този въпрос в рамките на преговорите с Варшава, на 2 юли ЕК изпрати до Полша официално уведомително писмо, в което изложи ясно своите опасения от правно естество. На 2 август полските власти отговориха, като отхвърлиха доводите на ЕК. На 14 август ЕК изпрати обосновано становище по този въпрос до полските власти и получи отговор на 14 септември, с който отново опасенията на комисията от правно естество не бяха разсеяни, пише в съобщението. На 18 септември полската страна бе изслушана за втори път в Съвета на ЕС. Полските власти отново защитиха позицията си и отказаха да предложат каквито и да било мерки в отговор на изразените опасения, отбелязва ЕК.", "date": "2018.09.24", "title": "ЕК предава Полша на Съда на ЕС заради заплахи за върховенството на закона"}
{"url": "https://www.faktor.bg/bg/articles/novini/balgariya/afis-ako-izborite-byaha-dnes-gerb-bi-poluchila-21-3-bsp-19-6", "text": "Според електоралните нагласи, ако изборите бяха днес, ГЕРБ би получила 21,3%, БСП – 19,6%, ДПС – 7,0%, Атака – 2,5%, Воля – 0,8%, АБВ – 0,8%, Обединени патриоти – 0,7%, Партия на Слави Трифонов – 0,7%, ВМРО – 0,6%, НФСБ – 0,5%, СДС – 0,5%, Партия с нови лица/лидери – 0,4%, Да, България – 0,3%, Реформаторски блок – 0,2%, Нова дясна партия – 0,2%, Не подкрепям никого – 0,2%, Демократична България – 0,1%, ДОСТ – 0,1%, ДСБ – 0,1%, Нова лява партия – 0,1%, Не подкрепят никого – 1,6%, Няма да гласуват или не посочват нищо – 43,8%., сочат данните от проучване на АФИС. От една страна, налице е ясно изразен отлив на активни избиратели от всички парламентарно представени партии и коалиции и нарастване на сумарната подкрепа за извънпарламентарните партии, които поотделно не получават подкрепа на повече от 1% от избирателите.  От друга страна, растат дяловете на потенциалните негласуващи и на онези, които при евентуални нови избори не биха подкрепили никого. Готовността за гласуване на евентуални нови избори остава сравнително висока – около 60%, а настоящите парламентарно представени партии не могат да уплътнят такъв висок процент.  За първи път се случват две неща: първо, местната власт е с негативен рейтинг (доверието е по-ниско от недоверието) и, второ, недоверието в парламента е по-високо, отколкото в съда и прокуратурата, които обичайно заемаха последните две места в общото подреждане.  Ето кои са и министрите, които хората биха освободили от постовете им, ако зависеше от тях: Валери Симеонов (46,0%), Цецка Цачева (44,2%) и Румен Порожанов (36,8%).", "date": "2018.09.24", "title": "АФИС: Ако изборите бяха днес ГЕРБ би получила 21,3%, БСП – 19,6%"}
{"url": "https://www.faktor.bg/bg/articles/novini/svyat/uraganen-vyatar-ostavi-bez-tok-140-hil-domakinstva-v-chehiya", "text": "Ураганен вятър остави без ток 140 хил. домакинства в Чехия. Той е придружен от проливни дъждове, които на места са предизвикали локални наводнения. Десетки екипи работят по отстраняването на авариите. Работата им значително се усложнява от проливните дъждове.  Очаква се ветровитото време да продължи и днес.", "date": "2018.09.24", "title": "Ураганен вятър остави без ток 140 хил. домакинства в Чехия"}
{"url": "https://www.faktor.bg/bg/articles/novini/svyat/ispaniya-spasi-447-migranti", "text": "Испанската агенция за спасяване на хора, които бедстват по море, съобщи, че е спасила на 440 мигранти, опитващи се да прекосят Средиземно море от Северна Африка напът за Европа, предаде Асошиейтед прес. Спасени са 447 мигранти, които са се намирали в 15 малки лодки. Повечето са били край южните брегове на Испания, предаде БТА. Близо 300 мигранти загинаха в Средиземно море в участъка между Испания и Африка от началото на годината досега, според данни на ООН. Над 1600 мигранти загинаха тази година при опит да прекосят цялото Средиземно море от началото на 2018 г. Нарастването на броя на мигрантите, идващи от Африка към Испания, подложи на натиск местните институции. Мигрантите започнаха да се насочват към Испания, след като новото италианско правителство отказа на няколко пъти да приеме кораби на хуманитарни организации с мигранти, които са били спасени в морето. Последният подобен инцидент беше с кораба \"Дичоти\". Правителството разреши мигрантите да слязат от него едва след като уговори няколко европейски страни и Италианската католическа църква да се погрижат за тях.", "date": "2018.09.24", "title": "Испания спаси 447 мигранти"}
{"url": "https://www.faktor.bg/bg/articles/novini/balgariya/a-tasev-tsenata-na-gaza-se-opredelya-ot-dogovora-ni-s-rusiya-darzhavata-ne-mozhe-da-povliyae-s-nishto", "text": "КЕВР предлага с до 8% увеличение на цената на парното. Предвижда се още поскъпване на топлата вода и тока. Как по-високите цени ще се отразят на сметките на домакинствата коментираха пред БНТ енергийният експерт проф. Атанас Тасев и Явор Куюмджиев - бивш заместник-министър на икономиката и енергетиката. \"Цената на тока се променя в едногодишен период, докато при газа и парното е на тримесечие и това се определя от договора ни с Русия. Държавата не може да повлияе с нищо, защото доставчикът е един\", обясни проф. Тасев. \"Ценообразуването е свързано още с курса на долара и цената на петрола, затова никой няма инструменти за влияние на цената на газа. Това е един динамичен процес, който в този момент изисква увеличение\", допълни Явор Куюмджиев. По думите му, КЕВР няма да даде на \"Булгаргаз\" поисканите 14% увеличение, което представлява един вид буфер.  \"Проблемът у нас са ниските доходи и фактът, че близо 60% от населението са или енергийно бедни или на прага на енергийната бедност\", коментира той. \"Последните три години цените на газа в България са най-ниски спрямо всички потребители на руски газ в Европа, така че ние в някаква степен сме облагодетелствани+, смята Тасев. И двамата експерти бяха категорични, че прогнозираното увеличение в цената на газа няма да доведе до сътресения в бюджета на домакинствата, а по-скоро ще има ефект върху големите индустриални предприятия.", "date": "2018.09.24", "title": "А. Тасев: Цената на газа се определя от договора ни с Русия, държавата не може да повлияе с нищо"}
{"url": "https://www.faktor.bg/bg/articles/novini/balgariya/zavodite-na-minyu-staykov-shte-vazobnovyat-rabota-poetapno", "text": "Фабриката за спиртни напитки в Церковски и заводът за бутилиране във Венец, свързвани с бизнесмена Миню Стайков, се очаква да възобновят работа поетапно. Още вчера Районният съд в Карнобат реши да бъде отворен заводът в село Церковски – малко преди полунощ заводът за вино е бил разпечатан.  Днес вечерта се очаква работата да бъде възобновена и във фабриката за спиртни напитки и заводът за бутилиране във Венец.  По-рано през деня вчера служители на затворените обекти опитаха саморазправа с митническите служители. Работниците от няколко дни протестират срещу затварянето на предприятията. На извънреден брифинг Агенция „Митници” оповести, че са установени тежки нарушения в складовете и поискаха те да бъдат запечатани за още 60 дни, което допълнително предизвика недоволството на работниците.", "date": "2018.09.24", "title": "Заводите на Миню Стайков ще възобновят работа поетапно"}
{"url": "https://www.faktor.bg/bg/articles/novini/svyat/zashto-suhozemnata-granitsa-mezhdu-severna-irlandiya-i-es-e-prechka-za-sporazumenieto", "text": "Въпросът за сухоземната граница между Северна Ирландия и ЕС е една от основните пречки за Великобритания да постигне споразумение с Брюксел за гладко и организирано излизане от съюза през март.  И двете страни искат да избегнат появата на физическа граница. През 1998 г. Великобритания и Република Ирландия подписват Споразумението от Разпети петък за прекратяване на 30-годишния конфликт в Северна Ирландия, воден за това дали тя да остане британска или да се присъедини към Ейре. В резултат на споразумението са премахнати граничните проверки по 500-километровата сухоземна граница и са въведени много правила и институции, които са направени така, че да са общоирландски. Излизането на Великобритания от ЕС означава и излизане на Севера, а това от своя страна може да значи връщане на граничните проверки по границата и въвеждане на различни правила за търговия, което може отново да разпали напрежение. Британският премиер Тереза Мей заяви, че трябва да бъде сключено специално споразумение за търговските и митнически отношения с ЕС. То трябва да бъде договорено по време на 20-месечен преходен период, в който да се запази сегашното статукво. Чрез него според този план ще се гарантира, че няма да има видими граници между Обединеното кралство и ЕС и няма да има нужда и от натрапчиви проверки на стоките, минаващи през ирландската граница. Уловките всъщност са две. Преговарящият на ЕС по въпросите на Brexit Мишел Барние заяви, че предложенията на Мей за митническите и търговски взаимоотношения в така наречената стратегия за излизането от съюза, получила името \"Чекърс\", дават на Великобритания несправедлив достъп до единния европейски пазар. Второ, ирландското правителство, което има подкрепата на останалите държави от ЕС, иска гаранции, в случай че тези бъдещи търговски преговори се провалят. В началото на годината Барние предложи, ако до края на преходния период през 2020 г. не бъде намерено решение за цялото Обединено кралство, то само Северна Ирландия да остане част от европейското икономическо пространство до намирането на по-добро решение. Това би означавало тази провинция да продължи да прилага регулациите на ЕС и да извършва митнически проверки, следователно да контролира търговията с останалата част на Великобритания. Но Великобритания е против. Мей и жизненоважните й съюзници от пробританската северноирландска партия са против каквато и да било граница между двете части на Обединеното кралство. Северноирландските юнионисти се опасяват, че това ще тласне провинцията към обединение с Република Ирландия. Великобритания предложи, ако се стигне до подобно митническо споразумение, то да важи и за останалата част на Обединеното кралство. Брюксел отхвърли това и го окачестви като хитрост, имаща за цел да вкара британските стоки на единния пазар през задния вход. В основата на спора не е толкова въпросът за митата, макар и да той да е важен, а проверките за гарантиране, че стоките са произведени в съответствие с правилата на ЕС - от които Великобритания иска да се освободи след Brexit. Възможно е да съществува изкушение да се оставят неуредени въпроси около Ирландия, които да бъдат решавани едва впоследствие, при преговорите за бъдещото търговско споразумение между ЕС и Обединеното кралство. Но Дъблин, с подкрепата на съюза, иска твърди правни гаранции, които да може да използва срещу Великобритания в международните съдилища. Мей казва, че е склонна на гаранции, които да успокоят опасенията на ЕС и Ирландия - но не и на граница в Ирландско море. Барние предлага да преработи гаранциите, за да се спре с драматизирането на опасенията на Лондон и Белфаст. Той настоява, че няма никаква заплаха за конституционната цялост на Великобритания. Между провинцията и останалата част от Обединеното кралство няма да има същинска граница, а само проверки, често пъти извършвани от британска страна, които ще са във фабрики, на тържища, на кораби и на пристанища и ще са за състоянието на стоките, които се движат в двете посоки. Той същевременно подчертава, че такива проверки може и никога да не станат необходими, изхождайки от очакването, че ЕС и Великобритания ще се договорят до 2020 г. за търговско споразумение. Мей се обърна към европейските лидери с призив да разберат какво не е приемливо за Великобритания. Двайсет и седемте от ЕС ще обсъдят това днес на обяд, а после председателят на срещата на върха Доналд Туск ще осведоми Мей в Залцбург за обсъжданията. Британският министър-председател ще трябва успешно да защити своя план за излизането от съюза от критиките на твърдолинейните привърженици на Brexit, които ще бъдат отправени на конференцията на Консервативната партия в началото на следващия месец. Ако тя \"оцелее\" при тези критики, тогава дипломатите очакват Барние да представи нови проектоусловия за Brexit. Той се надява \"моментът на истината\" да настъпи на срещата на върха ЕС на 18 октомври в Брюксел, където лидерите може да се споразумеят за рамките на споразумение с Мей. Това ще даде на преговарящите месец да постигнат окончателен договор и придружаваща го декларация за политически намерения по въпроса за бъдещето търговско споразумение, които евентуално да станат факт на извънредна среща на върха на съюза в средата на ноември. Великобритания напуска на 29 март, след което започва да тече преходният период, в който се запазва сегашното положение на нещата и който според сегашните планове ще продължи до 31 декември 2020 г. БТА", "date": "2018.09.24", "title": "Защо сухоземната граница между Северна Ирландия и ЕС е пречка за споразумението"}
{"url": "https://www.faktor.bg/bg/articles/novini/balgariya/vezhdi-rashidov-primitivno-da-se-misli-che-golyama-darzhava-kato-sasht-shte-tarsi-topla-vrazka-s-turtsiya-prez-dps", "text": "\"Ахмед Доган не е излизал от политиката\", заяви пред бТВ депутатът от ГЕРБ и бивш министър на културата Вежди Рашидов по повод срещата между американския посланик Ерик Рубин, почетния председател на ДПС Доган и лидера на партията Мустафа Карадайъ. Според Рашидов обаче е примитивно да се мисли, че голяма държава като САЩ ще търси топла връзка с Турция през ДПС.  Рашидов определи отношенията между България и Турция като изключително добри в момента. \"Корабът сами си го клатим. Демокрацията не е хаос, а строга организация от закони, които защитават едно общество. Научихме се за всичко да викаме \"Оставка\", коментира той последните седмици от политическия живот. \"Не е необходимо да се истеризира положението. По-скоро нека се види с какво можем да бъдем полезни на хората. Пак ще повторя едно нещо: И тримата министри, които подадоха оставки, са достойни, добри професионалисти и качествени хора. В крайна сметка премиерът е този, който има свещеното право да си направи отбора, с който той иска да работи. Както аз като министър си правих екипа, с който да нося отговорности и да работя. Така е решил премиерът и така е направил\", каза още Рашидов. \"Отдавна в България няма опозиция. Една визия трябва да я има на хартия, за да се знае какво предлагат. А те правят снимки наляво и надясно и като кихне някой веднага да се вика оставка. Не може със страданията на хората да ходиш да си правиш снимки. Не може като умрат едни хора, да отидеш да си правиш снимки. Това ли ти е политическата платформа\", възмути се той. \"Ние непрекъснато се заливаме с политическа помия. БСП не са опозиция, те се държат лошо. ГЕРБ в момента няма алтернатива и за щастие парламентарната група е монолитна\", зааяви Рашидов.", "date": "2018.09.24", "title": "Вежди Рашидов: Примитивно е да се мисли, че голяма държава като САЩ ще търси топла връзка с Турция през ДПС"}
{"url": "https://www.faktor.bg/bg/articles/novini/svyat/v-norvegiya-arestuvaha-ruski-grazhdanin-za-shpionazh", "text": "Норвежката полиция задържа руски гражданин, заподозрян в незаконна разузнавателна дейност, предадоха Ройтерс и ТАСС, като се позоваха на полицията и медиите. Мъжът бил задържан на летището в Осло в петък през нощта и ще остане в ареста две седмици поради риск от унищожаване на доказателства, казаха от полицията. Задържаният участвал през седмицата в семинар в норвежкия парламент, посветен на дигитализацията. Според норвежкия в. \"Верденс ганг\" мъжът е на 51 години. Неговата адвокатка казала пред изданието, че клиентът ѝ не разбира защо е задържан и смята, че е станало недоразумение. Тя съобщи също, че е иззето електронното му оборудване, без да уточни какво е то.", "date": "2018.09.24", "title": "В Норвегия арестуваха руски гражданин за шпионаж"}
{"url": "https://www.faktor.bg/bg/articles/novini/svyat/navalni-izlezha-30-dni-izleze-i-vednaga-go-arestuvaha-pak", "text": "Руският опозиционер Алексей Навални, който тази сутрин беше освободен след 30-дневен административен арест заради участие в протест през януари, беше отново задържан на входа на ареста, съобщи в Twitter неговият съратник Леонид Волков. Той съобщава, че на Навални е повдигнато ново обвинение - за нарешение на реда за провеждане на митинги, които \"са причинили вреда на човешкото здраве или имущество\". По това обвинение Навални го заплашва нов административен арест за още 20 денонощия.  Според Волков, става дума за \"явна подготовка за изфабрикуването на ново наказателно дело\". Обвинението ще бъде разгледано днес от съда. Информацията за новия арест на Навални беше потвърдена и от репортаж на телевизия \"Дожд\". На видеото се вижда,  че полицаите го чакат на входа на административния арест, качват го в полицейска кола, без да му разрешат да говори със събралите се семейство и сподвижници на Навални.", "date": "2018.09.24", "title": "Навални излежа 30 дни, излезе и веднага го арестуваха пак"}
{"url": "https://www.faktor.bg/bg/articles/novini/svyat/poroshenko-kam-germaniya-ne-vlizayte-v-kapana-na-rusiya", "text": "\"Газопроводът \"Северен поток – 2\" не е изгоден за Русия от икономическа гледна точка и е нужен за натиск върху Украйна и засилване на зависимостта на Германия от Москва\", заяви президентът на Украйна Петро Порошенко в интервю за вестник Rheinische Post.  \"Това е опит на Русия да отслаби Украйна, която получава всяка година по 3 милиарда долара от транзита на газ. Но преди всичко Путин се стреми да получи геополитически инструмент за натиск върху Западна Европа. Ще кажа откровено: в Германия има силно политическо лоби за този проект\", коментира украинският президент. \"Искам да предупредя европейците, отчитайки нашият собствен горчив опит: ако изпаднете в такава зависимост в каквато беше Украйна допреди няколко години, това създава поле за шантаж. Уверявам ви, че когато ми се обади Путин и ми каза, че на другия ден ще бъде спрян крана на газа, това не беше приятен момент. Не влизайте в същия капан\", предупредил той.", "date": "2018.09.24", "title": "Порошенко към Германия: Не влизайте в капана на Русия"}
{"url": "https://www.faktor.bg/bg/articles/novini/balgariya/ogranichiha-pozhara-kray-banya", "text": "Локализиран е пожарът край град Баня в района на Пловдив. Огънят, който се разпали в неделя, се разпростря на площ от 500 декара. 90% от засегнатата територия е държавен горски фонд, а около 50 декара са лозови масиви. Вятърът в района усложни ситуацията. До едно от местата не можеше да стигне тежка техника и затова гасенето се извършваше на ръка с помощта на пръскачки и лопати. Борбата с огнената стихия продължи повече от четири часа. През цялата нощ на място останаха дежурни екипи, които следяха огънят да не се разпали отново.", "date": "2018.09.24", "title": "Ограничиха пожара край Баня"}
{"url": "https://www.faktor.bg/bg/articles/novini/balgariya/slantse-do-obyad-sledobed-vyatarat-nosi-studeno-vreme", "text": "Преди обяд ще е предимно слънчево. Ще продължи да духа югозападен вятър и повишението на температурите ще продължи. Около и след обяд вятърът ще се ориентира от северозапад, ще се усили до 15-20 м/сек. и с него ще започне да нахлува студен въздух. Облачността ще се увеличи и на места от запад на изток ще превали дъжд с гръмотевици. Към 15 часа температурите ще бъдат в широк интервал от 18-20 градуса в северозападните райони до 32-34 градуса на места в източната половина от страната. Облачността ще е променлива и по самото преминаване на студения атмосферен фронт само на отделни места краткотрайно ще превали. Максималната температура на височина 1200 метра ще бъде 23 градуса, на 2000 метра - около 14 градуса.", "date": "2018.09.24", "title": "Слънце до обяд, следобед вятърът носи студено време"}
{"url": "https://www.faktor.bg/bg/articles/novini/balgariya/borisov-v-sasht-ochakva-se-da-razgovarya-s-donald-tramp", "text": "Премиетър Бойко Борисов е на посещение в Съединените щати, където ще участва в 73-ата сесия на Общото събрание на ООН. Очаква се днес Борисов да разговаря с американския президент Доналд Тръмп. Пред ООН българският премиер ще изнесе реч, свързана с основната тема на общия дебат, която тази година е „ООН за всички хора: Глобално лидерство и споделени отговорности за мирни, равнопоставени и устойчиви общества”. В рамките на визитата Борисов ще участва и в Срещата на високо равнище „Глобален призив за действие за справяне с проблема с наркотиците”, организирана по инициатива на президента Тръмп. България е съдомакин на събитието.", "date": "2018.09.24", "title": "Борисов в САЩ, очаква се да разговаря с Доналд Тръмп"}
