{"url": "https://www.faktor.bg/bg/articles/intsident-sas-samoleta-na-germanskiya-prezident", "text": "Самолетът на германското правителство кацна извънредно в Етиопия. Проблемите на самолета Еърбъс A340, наречен на името на първия федерален президент на Германия Теодор Хойс, са произлезли от системата за подаване на сгъстен въздух. Експертите се опитват да решат проблема, съобщават ДПА и БГНЕС. Поради аварията германският президент Франк-Валтер Щайнмайер не може да излети от Етиопия за Берлин. В резултат на това той и цялата делегация от 55 души са принудени да останат в хотела.  През 2014 г. Щайнмайер, който тогава е бил външен министър на Германия, също е бил задържан в Етиопия поради самолетна авария. Това не е първият инцидент с немски правителствен самолет в последно време. На 8 януари беше съобщено за срив на клапан в десния двигател, в резултат на което Герд Мюлер, министърът на икономическото сътрудничество на Германия, трябваше да прекъсне пътуване до Африка. След това той се премести в Бомбардиер Глобал 5000. В края на ноември 2018 г. самолетът на германския канцлер Ангела Меркел, отправящ се към Аржентина, бе принуден да се върне в Кьолн поради техническа неизправност. В резултат на това Меркел отлетя за срещата на върха на Г-20 в Буенос Айрес с редовен полет. След това имаше проблеми с комуникационната система на Еърбъс A340 „Конрад Аденауер“. Вината за инцидента приписаха на авиокомпанията „Луфтханза“. По-късно стана известно за плановете на германското Министерство на отбраната да придобие самолети за дълги разстояния Еърбъс A330 или A350. За тази цел бюджетът може да отдели повече от 200 милиона евро.", "date": "2019.01.30", "title": "Самолетът на германското правителство кацна извънредно в Етиопия"}
{"url": "https://www.faktor.bg/bg/articles/novini/balgariya/kancho-stoychev-kato-matrosov-radev-i-istinski-mazh-silen-i-zdrav-ne-mozhe-da-bade-nichiya-kukla-na-kontsi", "text": "Аз лично познавам Радев – това е един истински мъж, силен и здрав, направил се от А до Я. Това е човек абсолютно неуправляем. Той не е достатъчно опитен, но честен човек и не може да бъде кукла на конци и обхванат в някаква мрежа. Така червеният социолог защити Кънчо Стойчев пламенно защити президента Румен Радев, който преди ден даде отчет за своя двегодишен мандат.  Социологът коментира и горещата тема с повдигнатото обвинение на Елена Йончева. Журналистката Елена Йончева е обвинена в пране на пари – има ли нормален човек, който да приеме тази глупост. Всичко това се е случило много отдавна и изведнъж това се вади преди изборите. Вече е пресечена червената линия и започва разследване. Това звучи абсурдно. Тук ни се разказва една приказка – виждайки всички злини в опозицията. Това е несериозно. Истината е, че  упраляващите са се самозбравили, те са безконтролни и това чудесно се разбира от българското общество, настоява Стойчев. По неговите думи одобрението към БСП е в една права линия за разлика от ГЕРБ, където нещата изглеждат  доста по-различна. В момента ГЕРБ е по-мразената партия от българите. Но как това ще се отрази на изборите - аз не знам. Със сигурност обаче избирателите ще пидкрепят по-малкото зло и това е БСП, подчерта социологът. Той изрази надежда, че предизборна капания  да не бъде кървава. А дали са неизбежни предсрочните избори – социолозите не са врачки. Но ако тази негативна тенденция в страната продължи, ще се стигне до тях, отсече на финала Кънчо Стойчев.", "date": "2019.01.30", "title": "Кънчо Стойчев като Матросов: Радев e истински мъж, силен и здрав, не може да бъде ничия кукла на конци"}
{"url": "https://www.faktor.bg/bg/articles/novini/balgariya/ekaterina-zaharieva-prie-zam-ministara-na-vanshnite-raboti-na-iran", "text": "Вицепремиерът и министър на външните работи Екатерина Захариева прие заместник-министъра на външните работи на Ислямска република Иран д-р Сейед Аббас Арагчи, с когото обсъди двустранните отношения и актуални теми от международния дневен ред, съобщиха от МВнР. Събеседниците посочиха продължаващите над 120 години официални отношения между двете страни като знак за трайните връзки между България и Иран. Министър Захариева отбеляза развитието на политическия диалог на високо равнище и припомни за визитата на премиера Бойко Борисов в Техеран през 2016 г. „Сега трябва да се възползваме от натрупаната инерция в отношенията ни. Провеждането на политически консултации е добра възможност и важен механизъм за обсъждане на всички въпроси от взаимен интерес, както и на други актуални теми“, заяви министър Захариева. Иранският дипломат се съгласи и си пожела двете страни да превърнат различните предизвикателства във възможности. В хода на разговора министър Захариева потвърди позицията на ЕС, подкрепяна и от България, по споразумението във връзка с ядрената програма на Иран и Съвместния всеобхватен план за действие. Аббас Арагчи изрази надежда, че ЕС ще следва поетите по силата на Плана ангажименти.", "date": "2019.01.30", "title": "Екатерина Захариева прие зам.-министъра на външните работи на Иран"}
{"url": "https://www.faktor.bg/bg/articles/rumyana-bachvarova-opovesteniyat-ot-elena-yoncheva-zapis-e-nezakonen", "text": "БСП не са спирали да стрелят по ГЕРБ. Днес бяхме свидители на поредната атака. Правителството и ГЕРБ не се притесняват, защото след години управление ги приемаме като част от присъствието. Притеснява ме напрежението, че рефлектира върху хората. Това заяви началникът на кабинета на министър-председателя Румяна Бъчварова в предаването \"Още от деня\" по БНТ по повод изнесените от Елена Йончева данни за корупционни действия на министъра на културата Боил Банов от времето, когато е бил зам.-министър. \"Ние им отговаряме подобаващо, защото иначе би било знак на слабост. Днешният пример е показателен - отговорните политици не могат да си позволят такова нещо. Още в деня на конгреса БСП обявиха, че Йончева прави разследване срещу Министерския съвет и корупционни практики на министри. Следващите дни Нинова нагнетяваше напрежението, като повтаряше, че се разследва корупция в МС. Днес се оказа, че става въпрос за един министър. Аз си мисля, че г-жа Нинова трябва да понаучи някои термини и да научи коя институция какво означава. Можем ли да кажем, че целият кабинет страда от корупция?\", заяви Бъчварова. \"Ефектът беше оклеветяване, този запис е незаконен.  Днес си помислих, че много съжалявам Йончева. За кратко тя беше знаме на БСП, но днес стана човек, който използва всякакви доноси, без да са доказани, защото тепърва отиват в прокуратурата, в името на една кампания\", допълни тя. \"Сипането на обиди е стратегията на БСП. Разследващата журналистика изисква мнението на разследваните, а тук го нямаше, само яростни нападки\", разкри Бъчварова.  \"Премиерът прецени, че докато не се изясни случаят, няма нужда от оставката на Боил Банов. Министърът разкри, че е в готовност да си подаде оставката\", допълни тя.", "date": "2019.01.30", "title": "Румяна Бъчварова: Оповестеният от Елена Йончева запис е незаконен"}
{"url": "https://www.faktor.bg/bg/articles/novini/svyat/yunker-nepreklonen-snoshtnoto-glasuvane-v-britanskiya-parlament-nishto-ne-promenya", "text": "Снощното гласуване в британския парламент не променя нищо и споразумението за оттеглянето на Великобритания няма да бъде предоговаряно. Това заяви пред Европейския парламент председателят на Европейската комисия Жан-Клод Юнкер. Той настоя, че има нужда от предпазна мярка за ирландската граница, както е предвидена в договореното споразумение. От снощи знаем, че британският парламент отхвърля много неща, но все още не знаем какво точно подкрепя, добави Юнкер. Оставам оптимист по природа, затова вярвам, че може да има и ще има споразумение, за да преминем към бъдещо сътрудничество с Лондон. Ще работим денонощно, посочи председателят на ЕК.", "date": "2019.01.30", "title": "Юнкер непреклонен: Снощното гласуване в британския парламент нищо не променя"}
{"url": "https://www.faktor.bg/bg/articles/harizanov-vav-vsichki-t-n-razsledvaniya-na-yoncheva-se-tarsi-skandal-i-se-govoryat-neistini", "text": "Като знаем кой е автор на скандала и така нареченото \"разследването\" за Боил Банов, най-вероятно от него няма да излезе нищо. Това каза в ефира на БНТ анализаторът Георги Харизанов.  Само ще припомня така наречените \"разследвания\" на Елена Йончева за оградата по границата с Турция, за корупцията в Хасково, за отровената вода в Хасково, за къщата в Барселона, за строителните фирми. Какво излезе от тях? Нищо. Убеден съм, че и с днешните данни за Боил Банов ще излезе едно голямо нищо, аргументира се анализаторът и продължи с коментара си: \"Искам да се сетя кога точно г-жа Йончева е казала истината. Аз не мога да се сетя за такъв случай. Във всички нейни така наречени разследвания се търси скандал и се говорят неистини. В момента тя е обвиняема за пране на пари и трябва да обяснява как е взимала заплатата си. ГЕРБ не ѝ е повдигнал обвинението. Не разбирам защо се намесва ГЕРБ. Тук говорим за факти. В момента кънтят не разследванията на г-жа Йончева, а нейните сензации\", категоричен беше Харизанов.", "date": "2019.01.30", "title": "Харизанов: Във всички т.н. \"разследвания\" на Йончева се търси скандал и се говорят неистини"}
{"url": "https://www.faktor.bg/bg/articles/novini/svyat/gnevat-na-erdogan-prinudi-izvesten-televizionen-vodesht-da-napusne-foks-tv", "text": "Известният турски телевизионен водещ Фатих Портакал обяви днес, че се оттегля, съобщава ДПА. Преди месец водещият бе критикуван от президента Реджеп Тайип Ердоган, припомня агенцията. \"Изглежда, че е дошло време да напусна поста си. Човек трябва да знае кога да си тръгне\", написа водещият във Фокс ТВ в Туитър. На 10 декември Портакал критикува натиска върху опозицията, като заяви, че хората не се осмеляват дори мирно да протестират срещу увеличението на цената на природния газ. \"Колко хора ще се осмелят да излязат на улицата въпреки страха?\", попита Портакал в телевизионния ефир. Седмица по-късно турският президент Реджеп Тайип Ердоган реагира гневно срещу Портакал, като го обвини, че призовава хората да излязат на улицата. \"Знай си мястото. В противен случай тази нация ще те удари с юмрук по врата\", каза Ердоган в Коня по адрес на телевизионния водещ. Турският медиен регулатор спря предаването на Портакал за три дни и му наложи глоба.", "date": "2019.01.30", "title": "Гневът на Ердоган принуди известен телевизионен водещ да напусне Фокс ТВ"}
{"url": "https://www.faktor.bg/bg/articles/opasno-kafyavo-vazrazhdane-no-kade-sa-balgarskite-intelektualtsi", "text": "В открито писмо, публикувано във в. \"Либерасион\" като „Манифест на европейските патриоти”, тридесет европейски интелектуалци, сред тях мнозина нобелови лауреати, призоваха за незабавна битка с „популизма и демагогията”, залели Стария континент. Инициатори са философът Бернар-Анри Леви и писателите Милан Кундера, Салман Рушди, Елфриде Йелинек и Орхан Памук. Заглавието на документа е красноречиво – „Европейският дом гори” („Il y a le feu à la Maison Europe”). Според манифеста, в навечерието на европейските избори през май 2019г., фалшивите пророци, яхнали популистката вълнà, са основната заплаха за Европа. Макар да не са назовани, от контекста става ясно кои са мисионерите, сеещи омраза. Това са политици като Орбан, Салвини, Льо Пен, Вилдерс и др. Авторите на манифеста не пропускат да посочат близостта между възгледите на последните и официалната доктрина на Кремъл. Манифестът е и реплика към консервативната Парижка декларация от 2017-та: „Европа, в която можем да вярваме”. Без съмнение, предстоящите избори за европейски парламент ще бъдат генерално сражение между две визии за Европа. От една страна стоят идеите на Макрон, Кастанер, Ренци, Верхофстад и др., които настояват за по-дълбока интеграция между страните в ЕС, за съблюдаването на фундаменталните принципи на Съюза и ограничаването на „гратисчиите” в европейския влак. Техният призив „Да преоткрием Европа”, който бе продължение на речта на Макрон в Сорбоната, бе публикуван на 27 септември 2018 год. във вестник „Гардиън“. От друга, на бойното поле се строяват посланията на десните и леви популисти срещу „ислямизацията” и срещу самозабравилата се „еврокрация”,в които се оплаква обезценяването на традиционните семейни ценности и се настоява за издигането на „защитни стени пред мигрантските потоци”. Пречупен през призмата на този титаничен политически сблъсък, в който всяка страна претендира, че е автентичният глас на патриотизма, призивът на тридесетте интелектуалци на пръв поглед изглежда като пристрастна партийна реторика, която цели да наклони категорично везните на общественото мнение в полза на едната страна. Дали обаче това наистина е така? Редица факти демонстрират, че Европа, а в много отношения и светът се завръщат към зле забравените пороци от началото на миналия 20-ти век. Пороци, довели до възхода на тоталитарни режими и кървави глобални войни, отнели живота на милиони. За тях, впрочем, неслучайно припомня и бившата външна министърка на САЩ Мадлин Олбрайт в последната си книга „Фашизъм: Предупреждение”. Това опасно „кафяво възраждане” е особено силно изразено в някои страни от Централна и Източна Европа. Броени дни преди 27 януари, международния ден в памет на жертвите на Холокоста, беше публикуван доклад на американски изследователи от университета в Йейл и от колежа Гринел в щата Айова. Техните проучвания показват, че „редица европейски правителства реабилитират колаборационисти и военнопрестъпници от Втората световна война, като в същото време минимизират собствената си вина в опита за изтребление на евреите” (Holocaust Revisionist Report, стр.1). На този фон оценката за България в доклада е по-позитивна. Въпреки това се изразява тревога от участието на „крайната десница във властта”, провеждането на Луков марш, отказа да се поеме отговорност за депортираните евреи от Тракия и Македония (стр.21). А Pew Research Center разкрива, че живеещите в Централна и Източна Европа са по-малко толерантни към мюсюлманите, евреите, еднополовите бракове и абортите, в сравнение с останалите страни в ЕС. Нещо повече - в осем държави: Армения, Грузия, Гърция, Босна, България, Румъния, Русия и Сърбия преобладава мнението, че „тяхната култура превъзхожда тази на останалите”. „Визията” на БСП, която бележи завой към идеите на Вишеградската четворка, решението на КС за „Истанбулската конвенция”, реториката на лидерите на Обединените патриоти, както и на други подобни формации ни карат да се запитаме дали списъкът с имената на „фалшивите пророци” не трябва спешно да бъде допълнен? От една страна „Манифестът на европейските патриоти” бе слабо отразен в българските медии. Но далеч по-важен е фактът, че в него не фигурират български интелектуалци. Някои от тях мълчат оглушително, а има и такива, които нескрито приветстват патоса на популистката десница. Някои се солидаризираха с призива на г-н Каракачанов срещу „циганизацията”, други не крият „антиевропейските” си настроения. Писателят Георги Господинов всъщност не е прав, че българската култура се изолира от Европа. Напротив. Тя се оказва съпричастна, но към някои от най-тревожните тенденции на Стария континент.", "date": "2019.01.30", "title": "Опасно \"кафяво възраждане\", но къде са българските интелектуалци?"}
{"url": "https://www.faktor.bg/bg/articles/mvr-otchete-uspeh-v-borbata-s-nelegalnite-migranti-samo-350-sa-uspeli-da-preminat-balgaro-turskata-granitsa", "text": "Успех в борбата с нелегалната миграция отчитат службите. За миналата година само 350 бежанци са успели да преминат през българо-турската граница, а общо над 12 500 са предотвратените опити за нелегално влизане в страната ни, предава бТВ.  Данните бяха оповестени при посещение на ГКПП „Капитан Андреево” на министъра на имиграцията и интеграцията на Кралство Дания Ингер Стьойберг.  Двамата с българския министър на вътрешните работи Младен Маринов посетиха граничната бразда при „Капитан Андреево” и инспектираха защитните съоръжения и техниката, с която службите работят, подпомагани от екипи на „Фронтекс”.  Дания е сред страните, които подкрепят присъединяването ни към Шенген, а целта на днешното посещение бе да затвърди, че страната ни е сигурна външна граница на Европа.  „Европа е зависима от това България да извършва граничния контрол по добър начин и впечатлението, с което останах след визитата си тук, е, че това наистина се прави по един професионален и ефективен начин”, каза Ингер Стьойберг.", "date": "2019.01.30", "title": "МВР отчете успех в борбата с нелегалните мигранти, само 350 са успели да преминат българо-турската граница"}
{"url": "https://www.faktor.bg/bg/articles/otryazaha-iskaneto-na-makedonska-emigrantska-organizatsiya-za-vtori-referendum", "text": "Македонският парламент отхвърли днес искането на македонска емигрантска организация за провеждането на втори референдум за споразумението, според което името на страната ще бъде променено на \"Северна Македония\", съобщава Асошиейтед прес.  Срещу предложението на Световния македонски конгрес гласуваха 49 депутати, а едва 9 го подкрепиха. Останалите депутати от 120-членния парламент не присъстваха. Предложението беше подкрепено в парламентарна комисия, но председателят на парламента Талат Джафери заяви, че законът не позволява по въпрос, по който гласоподавателите вече са се произнесли, да бъде провеждан повторен референдум в рамките на две години. На референдум през септември мнозинството от участвалите подкрепи споразумението с Гърция за името, но процентът на участие беше много нисък.", "date": "2019.01.30", "title": "Отрязаха искането на македонска емигрантска организация за втори референдум"}
{"url": "https://www.faktor.bg/bg/articles/ne-otkriha-narusheniya-pri-stroezha-na-hotel-v-kurorta-sv-sv-konstantin-i-elena", "text": "Не са установени закононарушения след огледа на строителството на хотел в курорта \"Св. св. Константин и Елена\", това съобщи във Варна директорът на ДНСК арх. Иван Несторов.  Несторов обясни, че обектът е от четвърта категория и за него отговаря общината. \"От огледа установихме, че това е обект, който е от четвърта категория. От първа до трета отговаря изцяло  дирекцията за национален строителен контрол, четвърта, пета и шеста са на контрола  на общинската администрация. Надзорната фирма, която упражнява консултантска и надзорна дейност по строителството, фирма \"Инекс\". От това, което направихме като оглед на обекта, аз не намирам закононарушение по простата причина, че има легално, тоест законосъобразно издадено разрешение за строеж на базата на одобрена техническа  документация. Разрешението за строеж е пред мене, направили сме и снимков материал. То е издадено на 16 февруари 2018 година от Община Варна, главен архитект Бузов\", обясни Несторов. Директорът на ДНСК разкри , че е бил сезиран от медиите за строежа на хотела в курорта край Варна, там вече е приключило грубото строителство, което е започнало преди четири месеца. Утре предстои аналогична проверка и по Южното Черноморие.", "date": "2019.01.30", "title": "Не откриха нарушения при строежа на хотел в курорта \"Св. св. Константин и Елена\""}
{"url": "https://www.faktor.bg/bg/articles/ikonomika/biznes/tsenite-na-petpola-i-dves-ce-po-achvat", "text": "Цeнитe нa пeтpoлa oт eтaлoннитe cвeтoвни мapĸи в cpядa ce пoĸaчвaт, пpoдължaвaйĸи тeндeнциятa oт вчepa. Инвecтитopитe ce oпacявaт oт пoтeнциaлнoтo нeгaтивнo влияниe нa caнĸциитe нa CAЩ cpeщy Beнeцyeлa, cлeдят и зa тъpгoвcĸитe пpeгoвopи мeждy Baшингтoн и Πeĸин, пише money.bg. Mapтeнcĸитe фючъpcи зa copтa Вrеnt нa лoндoнcĸaтa бopca ІСЕ Futurеѕ cyтpинтa пocĸъпвaт c $0,11 - дo $61,43 зa бapeл. Πo вpeмe нa тъpгoвиятa във втopниĸ тяxнaтa цeнa ce yвeличи c $1,39 (2,32%) и в ĸpaя нa cecиятa бe $61,32 зa бapeл. Cтoйнocттa нa aмepиĸaнcĸия eтaлoн WТІ нa нюйopĸcĸaтa cтoĸoвa бopca (NYМЕХ) в cъщoтo вpeмe ce пoвишиxa дo $53,39 зa бapeл. Bчepa тeзи мapтeнcĸи ĸoнтpaĸти пocĸъпнaxa c $1,32 (2,54%), дo $53,31 зa бapeл. Mиниcтepcтвoтo нa финaнcитe нa CAЩ въвeдe caнĸции пpoтив дъpжaвнaтa вeнeцyeлcĸa ĸoмпaния Реtrоlеоѕ dе Vеnеzuеlа ЅА (РDVЅА), пpeдвиждaщa блoĸиpaнeтo нa aĸтивa нa ĸoмпaниятa зa $7 милиapдa. Teзи мepĸи мoгaт дa пpичинят нaмaлявaнe нa дocтaвĸитe oт Beнeцyeлa зa пeтpoлния пaзap, ĸoeтo мoжe дa ce изpaзи в 12 млн. бapeлa пo-мaлĸo зa cлeдвaщия мeceц. Πoвeчeтo aнaлизaтopи cмятaт, чe caнĸциитe нямa дa дoвeдaт дo cилнo нapacтвaнe нa пeтpoлнитe цeни, ocвeн aĸo пoлитичecĸaтa ĸpизa в cтpaнaтa нe ecĸaлиpa. Инвecтитopитe cлeдят внимaтeлнo cъщo и paзвитиeтo нa тъpгoвcĸитe пpeгoвopи мeждy CAЩ и Kитaй. Taĸивa щe ce пpoвeдaт тaзи ceдмицa, ĸaт o двeтe cтpaни щe ce пoмъчaт дa пocтигнaт пpoгpec, дoĸoлĸoтo cpoĸът нa зaмpaзявaнe нa митaтa зa ĸитaйcĸитe cтoĸи нa cyмa 200 млpд. д. изтичa нa 1 мapт.", "date": "2019.01.30", "title": "Цeнитe нa пeтpoлa и днес ce пoĸaчвaт"}
{"url": "https://www.faktor.bg/bg/articles/kultura/boil-banov-ako-byah-obyavil-che-shte-uchastvam-v-targa-za-veshtite-na-nevski-shtyahme-da-gi-kupim-na-chetvorna-tsena", "text": "\"Докладваха ми за търга за вещите на княз Александър Батенберг във Виена от няколко различни канала. Мисля, че страната ни за пръв път участва на подобен търг. Говорих с премиера Бойко Борисов и Владислав Горанов. Те се съгласиха да отида и да участвам. Последните две седмици денонощно се занимавах с тази задача. Имах уплах, защото имаше около стотина \"играчи\". На търга човек залагаше за всички неща, за които и аз. Парите не бяха негови според мен, защото постоянно получаваше инструкции по телефона. Мисля, че държавата направи изключителен ход, че не афиширахме, че ще участваме за вещите на Батенберг. Ако се знаеше предварително, щяхме да купим предметите на тройна или четворна цена\", заяви министърът на културата Боил Банов пред БТВ.  Той коментира, че експерти са му обяснили, че трите подноса и портрета е трябвало да бъдат купени на всяка цена. Именно затова е отишъл лично да наддава. \"За единия поднос подставено лице ни вдигна цената с 2 500 евро. Все още не мога да кажа къде ще останат предметите на Батенберг. Мисля, че трябва да са в някои от националните ни музеи. Портретът и останалите вещи, доколкото знам, се продават от внук или правнук на княза\", каза още Банов.", "date": "2019.01.30", "title": "Боил Банов: Ако бях обявил, че ще участвам в търга за вещите на Батенберг, щяхме да ги купим на четворна цена"}
{"url": "https://www.faktor.bg/bg/articles/sport/albert-popov-s-fenomenalno-postizhenie-na-svetovnata-kupa", "text": "Алберт Попов продължава да пише историята си в Световната купа по ски алпийски дисциплини. 21-годишният българин завърши на феноменалното шесто място в нощния слалом в Шладминг и записа ново рекордно класиране сред най-добрите в света. Така само три дни след невероятното си първо влизане в топ 10 на най-престижната верига, родният скиор показа, че тепърва ще ни радва с великолепни резултати.  Освен това, за първи път от 20 март 1985 г. българин влиза в топ 6 на Световната купа. Тогава Петър Попангелов се нарежда на шесто място в Парк сити. Софиянецът стартира с 46-и номер и даде 13-о време след първия манш. Той кара изключително прецизно и стабилно във втория и финишира за 1:47:78 мин., изоставайки на 2.97 секунди от победителя Марсел Хиршер (Австрия). Втори се нареди французинът Алекси Пинтюро с 1:46:02, а трети е Даниел Юле с 1:46:41. Възходът на Попов от началото на сезона е поразителен. За четвърти и втори пореден път влиза в точките за Световната купа. Преди да стане 9-и в Кицбюел, най-добрите му резултати бяха 16-ото място в Мадона Ди Кампилио и 20-ото в Леви. Следващият старт на българина е в неделя в гигантския слалом в Гармиш-Партенкирхен. След това му предстои участие на световното първенство в Оре, Швеция, което ще се проведе между 4 и 17 февруари.", "date": "2019.01.30", "title": "Алберт Попов с феноменално постижение на Световната купа"}
{"url": "https://www.faktor.bg/bg/articles/pensioner-sadi-guinet-poltrou-schupila-rebrata-mu-prez-2016", "text": "Срещу актрисата Гуинет Полтроу е заведено съдебно дело по обвинения, че счупила ребрата на мъж, след като го блъснала в гръб, докато карала ски в курорт в щата Юта през 2016 г., съобщи Асошиейтед прес.   72-годишният пенсиониран специалист по оптометрия Тери Сандерсън заяви на пресконференция в Солт лейк сити, че чул истеричен писък и след това бил блъснат в гръб в курорта \"Диър вали\" на 26 февруари 2016 г. Той се спомня, че полетял напред и паднал на земята, преди да загуби съзнание. Свидетел на случката потвърдил, че видял Полтроу да блъска в гръб мъжа.   Актрисата отхвърли обвиненията чрез говорителката си Хедър Уилсън, която в свой имейл отбеляза, че те са неоснователни. Сандерсън твърди, че носителката на Оскар го оставила контузен в планината и не потърсила помощ за него. Ски инструктор, който карал ски заедно с Полтроу, семейството ѝ и нейни приятели казаха, че става въпрос за изфабрикуван инцидент, уверявайки, че тя не е причинила падането.   Сред по-известните филми, в които се е снимала Гуинет Полтроу, са \"Влюбеният Шекспир\" и поредицата \"Железният човек\".", "date": "2019.01.30", "title": "Пенсионер съди Гуинет Полтроу, счупила ребрата му през 2016"}
{"url": "https://www.faktor.bg/bg/articles/tarsi-se-vazrazyavame-sreshtu-vnushenieto-na-kalin-terziyski-che-sme-go-pitali-samo-na-temata-alkohol", "text": "Вчера писателят Калин Терзийски изрази публично мнението си за предаването „Търси се“, в което го записахме като основен гост. Като автори и водещи бихме искали да ви споделим и нашата позиция. Поканихме Калин Терзийски като всички останали наши гости - най-добронамерено, с доверие и уважение. Той прие с удоволствие поканата, като от самото начало беше наясно в какъв телевизионен формат ще гостува. „Търси се“ не е журналистическо предаване, а токшоу, в което представяме гостите си в изцяло лично качество. В този формат предаването е обичано и успешно вече 12 години. Ние не сме журналисти, а телевизионни водещи, които влагат душите си в разговорите с гостите. Подходихме към Калин Терзийски по същия начин, както към всеки гост. Потърсихме неговите близки хора – брат му, дъщерята, жената до него и близък негов приятел. Темите и въпросите в интервюто ни са засегнати именно от тези негови близки и приятели и категорично възразяваме срещу внушението на писателя, че те са единствено и само във връзка с темата „алкохол“. Въпросите, за които той твърди, че сме му задавали, не фигурират нито в нашия речник, нито са в стилистиката на предаването. Разбира се, не можем да пренебрегнем темата за алкохола, която така или иначе съпътства живота му и която той коментира открито в публичното пространство. Въпросът по тази тема обаче беше само един. Реакциите и отношението на госта към нас по време на останалата част от предаването ще спестим както в самото предаване, така и тук, защото „Търси се“ ще остане позитивно и добронамерено и никога няма да заложи на скандал, за да получи допълнителна популярност. За 12 години в ефира на bTV в „Търси се“ са гостували най-успешните хора на България и с всички тях, обичани и доказани хора в своите области, сме водили съкровен разговор и сме съумели да разкрием личния им живот по най-позитивния и затрогващ начин. „Търси се“ никога не е било предаване, което започва и свършва с професионалните постижения на гостите. Ако Калин Терзийски е очаквал по изключение да се превърнем в платформа за популяризиране на книгите му, ние не сме му давали повод за подобно очакване. Слагаме край на темата и продължаваме да работим с чиста съвест и с любов, защото за 12 години за нас е важна любовта на зрителите и всичките ни гости дотук.", "date": "2019.01.30", "title": "\"Търси се\": Възразяваме срещу внушението на Калин Терзийски,  че сме  говорили само на темата „алкохол\""}
{"url": "https://www.faktor.bg/bg/articles/kultura/art-faktor/rezhisyorat-na-vlastelina-na-prastenite-shte-snima-film-za-bitals", "text": "Питър Джаксън, режисьорът на поредицата \"Властелинът на пръстените\", ще заснеме документален филм за \"Бийтълс\", използвайки 55 часа непоказвани кадри от началото на 1969 г., предназначени за пълнометражната продукция \"Let It Be\", съобщи Контактмюзик. Проектът е на корпорацията \"Епъл\" и продуцентската компания на Питър Джаксън \"Уинг нът филмс\". Той беше обявен на 50-ата годишнина от концерта на \"Бийтълс\" на покрива на \"Епъл рекърдс\" в Лондон. В изявлението си за проекта Питър Джаксън обеща да направи зрителите свидетели на звукозаписния процес - преживяване, за което феновете на \"Бийтълс\" отдавна мечтаят. \"Това ще е като машина на времето да ни върне в 1969 г. и да седнем в студиото да гледаме тези четирима приятели да създават страхотна музика\", обясни режисьорът. Кадрите за оригиналния документален филм \"Let It Be\" са заснети, докато Джон Ленън, Джордж Харисън, Пол Маккартни и Ринго Стар репетират за едноименния албум и след това записват песните. Деликатните им отношения и разногласията, довели до разпадането на групата 18 месеца по-късно, се виждат във филма, който отдавна не се разпространява.  Питър Джаксън твърди, че кадрите, които той ще използва, показват колко са се забавлявали четиримата музиканти, докато са работели по албума, въпреки надвисналата раздяла. \"С голямо облекчение открих, че действителността е много различна от слуховете. Естествено има и драматични моменти, но не и раздори, както се говори”, каза Питър Джаксън. Малко известен факт е, че през 60-те години на миналия век музикантите от \"Бийтълс\" са искали да получат филмови права за \"Властелинът на пръстените\", пише Би Би Си. Джон Ленън е искал да играе Амгъл, Пол Маккартни - Фродо. Те са се надявали режисьор да е Стенли Кубрик. Странно стечение на обстоятелствата е, че новият филм за \"Бийтълс\" беше поверен на Питър Джаксън, който екранизира \"Властелинът на пръстените\" през 2001 г. и спечели награда \"Оскар\".", "date": "2019.01.30", "title": "Режисьорът на \"Властелина на пръстените\" ще снима филм за \"Бийтълс\""}
{"url": "https://www.faktor.bg/bg/articles/parlamentat-prie-promeni-v-zakona-za-finansovoto-upravlenie-i-kontrol-v-publichniya-sektor-na-vtoro-chetene", "text": "Парламентът прие промени в Закона за финансовото управление и контрол в публичния сектор на второ четене. Промените предвиждат разпоредбите на закона да се прилагат и за търговските дружества, включително лечебните заведения с над 50 на сто държавно или общинско участие в капитала, както и търговските дружества, чийто капитал е изцяло тяхна собственост. Контролните дейности се прилагат на всички нива в организацията и на всички етапи при постигането на целите. Те могат да са превантивни, разкриващи или коригиращи, като трябва да включват най-малко система за двоен подпис, която не разрешава поемането на финансово задължение или извършването на плащане без подписите на ръководителя на организацията и на лицето, отговорно за счетоводните записвания, както и правила за достъп до активите и информацията и други. Редът и начинът за осъществяване на предварителния контрол за законосъобразност се определят от ръководителите на организациите въз основа на оценка на риска и анализ на разходите и ползите и в съответствие с указанията на министъра на финансите.  Ръководителите на организациите осигуряват система за мониторинг на финансовото управление и контрол с цел да се оцени неговото функциониране и своевременно да се предостави информация за установени слабости и пропуски пред лицата, отговорни за предприемане на коригиращи действия. Съгласно текстовете министърът на финансите до 31 май трябва да изготви и внесе в Министерски съвет консолидиран годишен доклад за вътрешния контрол на финансовото управление и контрол в публичния сектор. Докладът трябва да включва обобщена информация за състоянието на финансовото управление и контрол в публичния сектор и за състоянието на вътрешния одит.  След приемането му от Министерски съвет консолидираният доклад се представя на Народното събрание и Сметнтата палата. В преходните и заключителни разпоредби се изменя и Закона за вътрешния одит в публичния сектор. Съгласно текстовете ръководителят на вътрешния одит и вътрешните одитори трябва да участват в поне едно професионално обучение годишно. Ръководителите на организациите, неизпълнили задължението за изграждане на звено за вътрешен одит, се наказват с глоба от 200 до 1000 лв. Тези ръководители, които не са изпълнили задължението за създаване на одитен комитет, се наказват с глоба от 200 до 600 лв. С преходните и заключителни разпоредби се актуализират съгласно новоприетия закон още Закона за счетоводството, Закона за Фискален съвет и автоматични корективни механизми. Чрез промените се изменя и Законът за частната охранителна дайност.  Съгласно текстовете частна охранителна дейност по отношение на имущество - собствено или ползвано на законно основание, може да се извършва и от бюджетни организации по смисъла на Закона за публичните финанси, БНБ и дружествата, в която тя взима участие. Дебат възникна по преходните и заключителни разпоредби, с които се измени Законът за НАП. Парламентът отмени текстовете, съгласно които изпълнителният директор внасяше в управителния съвет прогнозата и плана за приходите от публичните вземания и от частните държавни вземания, събирани от агенцията. Отпадна и текстът, съгласно който министърът на финансите представя плана за приходите от публични вземания и от частните държавни вземания, събирани от агенцията преди внасянето на проектозакона за държавния бюджет за съответната година в Министерския съвет. Депутатът от „БСП за България“ Георги Търновалийски заяви, че тези текстове нямат общо с промените. Народният представител от ПГ на ГЕРБ и председател на Бюджтна комисия Менда Стоянова допълни, че към Министерство на финансите има дирекция, която прогнозира и планира приходите. „Вие искате подобна звено да продължава да съществува в Агенцията по приходите“, допълни Стоянова.", "date": "2019.01.30", "title": "Парламентът окончателно прие промените в Закона за финансовото управление и контрол в публичния сектор"}
{"url": "https://www.faktor.bg/bg/articles/sadat-na-es-poetapnata-zabrana-na-aromatiziranite-tsigari-i-tyutyun-za-rachno-svivane-e-validna", "text": "Съдът на Европейския съюз (СЕС) обяви, че поетапната забрана на ароматизираните цигари и тютюн за ръчно свиване е валидна. И постанови, че тя не нарушава принципите на правната сигурност, на равно третиране, пропорционалност и свободно движение на стоките, съобщи \"Лекс\". С решение от днес съдът в Люксембург установяваза сближаване на законовите, подзаконовите и административните разпоредби на държавите членки относно производството, представянето и продажбата на тютюневи и свързани с тях изделия. Тя пък беше транспонирана с изменения в българския Закон за тютюна и тютюневите изделия през 2016 г. Забраната на ароматизираните цигари и тютюн обаче е била оспорена от германски производител пред съда в Люксембург. Днес европейските съдии обаче потвърдиха действието ѝ. Германското предприятие, сезирало съда, е \"Planta Tabak\". То произвежда и предлага на пазара ароматизиран тютюн за ръчно навиване на цигари. Дружеството първоначално се е обърнало към Административният съд в Берлин с искане той да установи, че някои германски разпоредби, свързани със забраната на овкусители, шокиращите фотографии и забраната за реклама на овкусителите не са приложими към неговите изделия. Това всъщност за тези разпоредби, с които Директива 2014/40/ЕС е транспонирана в Германия и чиято валидност се оспорва от фирмата. Тогава берлинският съд се обръща към СЕС. С решение от днес съдът в Люксембург установява, че забраната на ароматизираните цигари и тютюн е валидна. Като посочва, че тя беше въведена на 20 май 2016 г. по отношение на цигари и тютюн за ръчно свиване на цигари с вкусово-ароматни качества, ако обемът на продажбите в рамките на целия ЕС е под 3% за тези категории цигари и тютюн, и за всички останали случаи - от 20 май 2020 г. \"Обстоятелството, че директивата не уточнява изделията, чийто обем на продажбите се равнява на 3% или повече и че не предвижда конкретния ред за определянето им, не означава, че тя нарушава принципа на правна сигурност. Редът, по който следва да се определи дали за дадено тютюнево изделие е достигната границата от 3%, трябва да се установи съгласно вътрешното право на съответната държава членка\", обясни съдът. И посочва, че разграничаването в зависимост от обема на продажбите е обективно обосновано и не нарушава принципа на равно третиране.", "date": "2019.01.30", "title": "Съдът на ЕС: Поетапната забрана на ароматизираните цигари и тютюн за ръчно свиване е валидна"}
{"url": "https://www.faktor.bg/bg/articles/za-parvi-pat-novini-na-balgarski-ezik-v-albanskiya-televizionen-efir", "text": "За първи път в албанския телевизионен ефир прозвучаха новини на български език, с което официално бе отбелязано започването на редовно половинчасово предаване, предназначено за българското национално малцинство в Албания, съобщиха от външното ни министерство.  Програмата на български език ще се излъчва ежедневно от 17:30 часа по Втора програма на Националната телевизия на Албания. В най-скоро време освен с новини, програмата ще бъде запълнена с видеоматериали за България, предоставени от БНТ. Според екипа, реализирал първата емисия, целта е да се съхрани българският говор на хиляди нашенци, които са последната ни жива връзка със средновековната българска държава, простирала се от Черно море на изток до Берат и Адриатическото крайбрежие на запад.", "date": "2019.01.30", "title": "За първи път новини на български език в албанския телевизионен ефир"}
{"url": "https://www.faktor.bg/bg/articles/kakvo-vreme-ni-ochakva-prez-fevruari", "text": "През тази година се очаква средната месечна температура през февруари у нас да бъде около и над нормата. В по-голямата част от страната най-ниските температури през месеца ще бъдат между минус 13 и минус 8 градуса, а най-високите температури ще са между 14 и 19 градуса. Това съобщи за БТА синоптикът Марияна Попова от сектора \"Метеорологични прогнози\" в Националния институт по метеорология и хидрология. Тя прогнозира, че месечната сума на валежите ще бъде около нормата. Средната месечна температура за февруари в Северна България и по високите полета у нас е от 0 до 2 градуса, в Южна България и по Черноморието - между 2 и 5 градуса, а в планините - между минус 8 и минус 3 градуса. Средната месечна сума на валежите в равнините е между 30 и 50 литра на квадратен метър, в планините - между 40 и 70 литра на квадратен метър, а за Рило-Родопския масив и Странджа е от 60 до 100 литра на квадратен метър. В началото на февруари ще бъде доста по-топло от обичайното, особено през първите дни в Източна България, където ще духа умерен югозападен вятър. Вероятността за валежи до средата на десетдневието ще е малка. През втората половина от периода ще има валежи, в равнинната част от страната предимно от дъжд, в планините - от сняг. Температурите ще се понижават, но ще останат по-високи от средните за месеца. През второто и третото десетдневие на февруари температурите ще се понижат още и ще се колебаят около средните за месеца. Динамиката на атмосферата ще се запази и времето ще бъде променливо, с чести превалявания. В равнинната част от страната ще има и дъжд, и сняг, но вероятността за трайна снежна покривка е малка, прогнозира Марияна Попова.", "date": "2019.01.30", "title": "Февруари идва с топло за сезона време"}
{"url": "https://www.faktor.bg/bg/articles/10-godishnoto-momche-e-sas-schupeni-kraynitsi-sled-srutvane-na-kashta", "text": "Стена от срутила се къща е паднала върху 10-годишно момче. Детето е със счупени крайници. Инцидентът е станал в с. Микрево, община Струмяни към 14.15 ч., съобщава БГНЕС. На този етап се знае, че момчето има фрактури на долните крайници. Детето е транспортирано в МБАЛ Благоевград. Инцидентът е станал в района на църквата в селото.", "date": "2019.01.30", "title": "10-годишно момче е със счупени крайници след срутване на къща"}
{"url": "https://www.faktor.bg/bg/articles/tramp-s-oskarbitelni-dumi-naivnoto-razuznavane-na-sasht-da-se-varne-v-uchilishte", "text": "Президентът на САЩ Доналд Тръмп продължава да противоречи на американското разузнаване. Вчера шефовете на разузнаването представиха пред Конгреса оценките за международната заплаха, които са в сблъсък с вижданията на американския лидер, пише \"Гардиън\". Директорът на националното разузнаване на САЩ Даниъл Коутс заяви, че Северна Корея \"най-вероятно няма да се откаже\" от ядрените оръжия, защото ръководството на тоталитарната държава ги разглежда като \"решаващи за оцеляването на режима\". Разногласията не са само за Северна Корея, но и за иранската ядрена програма, ДАЕШ (\"Ислямска държава\") в Сирия и климатичните промени. Тази сутрин държавният глава писа в \"Туитър\", че \"Ислямска държава\" \"скоро ще бъде унищожена\" и че има \"добър шанс за ядрено разоръжаване\" на Пхенян. Оценката на Коутс за намеренията на севернокорейците ще окаже особено отражение на фона на подготвената втора среща на върха между Тръмп и лидера на КНДР Ким Чен-ун в края на февруари. Тръмп многократно отхвърля информация, че режимът не е спрял производството на ядрени оръжия. Когато станах президент, ДАЕШ беше извън контрол в Сирия. Оттогава е постигнат невероятен напредък, особено през последните 5 седмици. Халифатът скоро ще бъде унищожен, немислимо преди две години. Преговорите за Афганистан след 18 г. война вървят добре. Борбата продължава, но народът на Афганистан иска мир в тази безкрайна война. Скоро ще видим дали разговорите ще бъдат успешни, написа Тръмп в социалната мрежа. Отношенията на САЩ със Северна Корея никога не са били по-добри. Няма изпитания, върнаха останките, върнаха заложници. Добър шанс за ядрено разоръжаване. Времето ще покаже какво ще се случи със Северна Корея..., коментира американският лидер. Президентът на Съединените щати се оплака, че разузнаването изглежда изключително пасивно и наивно що се отнася опасността, която представлява Иран. Според него разузнаването греши, тъй като Ислямската република е източник на потенциална опасност и конфликт. Тръмп вярва, че разузнаването \"трябва да се върне в училище\". (източник: news.bg)", "date": "2019.01.30", "title": "Тръмп с тежки думи за разузнаването: Наивници, които трябва да се върнат в училище..."}
{"url": "https://www.faktor.bg/bg/articles/fandakova-obshtinata-nyama-otnoshenie-kam-remonta-na-largoto-v-stolitsata", "text": "Не съм запозната и нямам отношение към ремонта на Ларгото, това коментира пред журналисти в МС столичният кмет Йорданка Фандъкова, запитана дали общината е участвала в контрола на изпълнението на обекта. Проектът беше изпълняван от Министерството на културата. „Ние получихме този обект, за да го стопанисваме“, каза Фандъкова. По-рано днес Елена Йончева изнесе информация и телефонен разговор на Боил Банов в качеството му на зам.-министър, че на фирма изпълнител на обекта е била опростена неустойка от 700 хиляди лева.", "date": "2019.01.30", "title": "Фандъкова: Общината няма отношение към ремонта на Ларгото в столицата"}
{"url": "https://www.faktor.bg/bg/articles/skopie-vapros-na-dni-e-makedoniya-da-podpishe-prisaedinitelniya-protokol-s-nato", "text": "Въпрос на дни е Македония да подпише Присъединителния протокол с 29-те страни-членки в седалището на НАТО в Брюксел, заяви в сряда външният министър на страната Никола Димитров, цитиран от скопското електронно издание „Плюс инфо“. „Все още нямаме точна дата... но можем да очакваме това да се случи през следващата седмица. Веднага след това процесът отново се връща в парламента в Атина и това също ще отнеме няколко дни. С това на практика слагаме точка на цяла ера. С това завършва спорът и влизат в сила Преспанският договор и конституционните промени. И това създава от една страна големи възможности, а от друга – административни задължения, над които трябва да работим“, заяви Димитров пред журналистите. Той поясни, че Македония получава право да присъства на заседанията на НАТО веднага щом бъде одобрен Присъединителния протокол.", "date": "2019.01.30", "title": "Скопие: Въпрос на дни е Македония да подпише Присъединителния протокол със страните-членки на НАТО"}
{"url": "https://www.faktor.bg/bg/articles/zoran-zaev-london-ni-otstapi-myastoto-si-v-es", "text": "Решението на Великобритания да напусне Европейския съюз  освободи място за нашата страна в блока, каза македонският премиер Зоран Заев, предаде РИА Новости. Министър-председателят на балканската държава проведе разговори с австрийския си колега Себастиан Курц във Виена. След официалната част Заев коментира, че промяната на името на неговата страна на Северна Македония е важна крачка по пътя на родината му към ЕС. \"Решението на Обединеното кралство за Брекзит отвори свободно място за нашата страна в икономическото и политическото обединение\", каза още Заев. Балканският политик заяви, че Македония ще измине пътя към ЕС, но той няма да бъде лек. Домакинът от своя страна поздрави Заев за Престнаското споразумение. Курц също заяви, че Виена ще подкрепя  усилията на Скопие за присъединяване към блока.", "date": "2019.01.30", "title": "Зоран Заев: Лондон ни отстъпи мястото си в ЕС"}
{"url": "https://www.faktor.bg/bg/articles/tomislav-donchev-poiska-proverka-na-proekta-na-largoto", "text": "Вицепремиерът Томислав Дончев поиска проверка на проекта за ремонта на Ларгото. Това обяви той пред журналисти по повод обвиненията на депутатът от БСП Елена Йончева срещу министъра на културата Боил Банов. По думите на Дончев проверка ще бъде извършена и на място. \"Ние работим с документи и проверка от отговорните институции\", обясни вицепремиерът. Томислав Дончев увери, че институциите ще си свършат работата максимално бързо. Той обясни, че в тази система винаги е имало опит за натиск. \"Не ми се иска парламентът да участва в тези форми на натиск\", отбеляза вицепремиерът. Дончев посочи, че би трябвало да се изключи всяка хипотеза за корупция, тъй като Боил Банов е показал искова молба до съда, с която са търсени въпросните пари от фирмата. Той е категоричен, че изконно право на опозицията е да разследва и да разкрива, но според него трябвало да има идеи. \"Политиката освен размяна на укори е състезание на идеи\", допълни вицеприемиера. Припомняме, че по-рано днес Йончева обвини Банов в корупция за опрощаване на 700 000 лв. на фирмата изпълнител за ремонта на Ларгото. Тя представи и запис от разговори на министъра със служители на частната фирма. Главният прокурор Сотир Цацаров реагира светкавично, като се самосезира и нареди проверка. По повод разкритията на Елена Йончева бившият министър на културата Вежди Рашидов заяви в кулоарите на парламента, че е реагирал на случая с Ларгото и го е изпратил на съд още тогава. Малко по-късно изявление даде и самият Боил Банов, който заяви, че нямало простени пари и ще съди всеки по трасето. Той обяви и готовността си да подаде оставка, ако тя му бъде поиска, тъй като \"не е роден като министър\". В кулоарите на парламента бившият вицепремиер Валери Симеонов изтъкна, че на Елена Йончева не може да се вярва. По думите му тя и друг път е лъгала. От ГЕРБ обявиха, че твъдо застават зад Боил Банов и действията му като министър.", "date": "2019.01.30", "title": "Томислав Дончев нареди проверка на проекта за ремонт на Ларгото"}
{"url": "https://www.faktor.bg/bg/articles/ek-es-ima-nuzhda-velikobritaniya-da-razyasni-sledvashtite-si-stapki-po-brekzita", "text": "ЕС има нужда Великобритания да разясни следващите си стъпки по Брекзита, заяви заместник-председателят на Европейската комисия Франс Тимерманс, цитиран от Ройтерс. \"Продължаваме да приканваме британското правителство да разясни намеренията си по отношение на следващите си стъпки, колкото се може по-скоро\", каза Тимерманс, предаде БТА. Той увери, че ЕС взема мерки за защита на европейските студенти, които участват в програмата за обмен \"Еразъм\", ако на 29 март Великобритания напусне ЕС без споразумение, предаде Асошиейтед прес. Тимерманс обяви предложения, които ще позволят на 14-те хиляди студенти във Великобритания и 7-те хиляди британски студенти в останалите 27 страни от ЕС да завършат обучението си без прекъсвания въпреки Брекзита. Британският министър за Брекзита Стивън Баркли заяви за Радио 4 на Би Би Си, че Великобритания проучва възможни промени в споразумението с ЕС, включително фиксиран срок за продължителността на предпазния механизъм за Ирландия, както и \"изходни клаузи\" и използване на технологии, за да се избегне твърда, видима граница между Република Ирландия и Северна Ирландия, предаде ДПА. \"В окончателното споразумение ще трябва да има някакви отстъпки от ЕС по предпазния механизъм за Ирландия. Ако се стигне до Брекзит без споразумение, няма да получат и едно пени от нас\", заяви държавният министър за Брекзита Куази Куартенг, имайки предвид договорената сума, която Великобритания да плати по \"развода\" си с ЕС в размер на около 39 милиарда лири. Британският премиер Тереза Мей заяви, че достъпът до британските териториални води за риболов не подлежи на предоговаряне с ЕС, ако се стигне до нови преговори по споразумението за Брекзит, предаде Ройтерс. На въпрос от депутат дали ще се бори срещу опити на страни от ЕС да запазят досегашния си достъп до британските териториални води за риболов Мей отвърна: \"Това вече е договорено и не подлежи на предоговаряне.\"", "date": "2019.01.30", "title": "ЕК: ЕС има нужда Великобритания да разясни следващите си стъпки по Брекзита"}
{"url": "https://www.faktor.bg/bg/articles/karanikolov-za-zapisite-na-yoncheva", "text": "За мен, към момента няма скандал. Това е една теза. Прокуратурата проверява случая, най-вероятно ще изземе документи, но и това не е всичко. Съдът е финалната инстанция в България и той ще се произнесе. Не искам да коментирам повече, защото не съм нито прокурор, нито съдия. Иначе това е едно нормално политическо говорене от страна на опозицията. Това каза в ефира на Нова ТВ икономическият министър Емил Караниколов по повод изнесените данни от Елена Йончева за културния министър Боил Банов. \"Участието в еврозоната ще е много престижно за България. Членството ни в еврозоната ще допринесе за икономическото ни развитие. Не можем да правим сравнения с Гърция. Еврозоната си е взела бележка и няма да се допуснат подобни грешки\", коментира Караниколов евентуалното членство на България в ERM 2 и еврозоната. \"Парите за язовирите ще бъдат изхарчени публично. Има си процедури в закона и те се спазват. Не съм съгласен с президента, че по тази тема има непрозрачност. Най-важното нещо е превенцията. Още миналата година правителството взе решение язовирите, за които няма ясна информация за стопанина им, да бъдат прехвърлени към министерството на икономиката. Има някои язовири, които са в тежко състояние. Мога да заявя категорично, че към момента няма опасност от язовир и всички са в нормите\", успокои икономическият министър.", "date": "2019.01.30", "title": "Караниколов определи записите на Йончева \"нормално политическо говорене на опозицията\""}
{"url": "https://www.faktor.bg/bg/articles/lishiha-gruevski-ot-deputatskata-mu-zaplata", "text": "Македонският парламент прие днес допълнение към закона за народните представители, в резултат на което бившият премиер на страната Никола Груевски губи правото си на заплата като депутат, съобщава агенция МИА, цитирана от novini.bg.  Според новата разпоредба ако народен представител бъде осъден на затвор с продължителност над шест месеца, той губи правото си на заплата и други възнаграждения. Наскоро Груевски беше осъден на две години лишаване от свобода по делото \"Танк\" за злоупотреба с влияние. Преди да влезе в затвора обаче, той избяга в Унгария, където получи политическо убежище.", "date": "2019.01.30", "title": "Лишиха Груевски от депутатската му заплата"}
{"url": "https://www.faktor.bg/bg/articles/severna-makedoniya-vliza-v-upotreba-na-15-fevruari", "text": "Новото име на Македония – „Република Северна Македония“, най-вероятно, ще влезе в официална употреба на 15 февруари. Говорителят на правителството Миле Бошняковски потвърди пред местната агенция МЕТА, че решенията, които произтичат от Преспанския договор ще влязат в сила 7 дни, след като Гърция ратифицира Протокола за влизане на Македония в НАТО, а се очаква Атина да направи това на 8 февруари. „В символичен жест, гръцкото правителство най-вероятно ще бъде първата страна, която ще ратифицира Протокола за влизане на Северна Македония в НАТО и има намерение да го направи до 8 февруари, твърдят източници, близки до темата“, обяви във вторник Euractiv. На заседанието си във вторник македонското правителство създаде междуведомствен орган за прилагане на задълженията по Преспанския договор. „Решенията, свързани с прилагането на разпоредбите на споразумението от Преспа, предвиждат набор от мерки и дейности, които трябва да се предприемат от правителството на Република Македония, както и от всички други органи на държавната администрация и всички държавни институции, произтичащи от приетите изменения на Конституцията на Република Македония и които ще влязат в сила 7 дни след влизането в сила, т.е. веднага след ратифицирането на Протокола за присъединяване на нашата страна към НАТО от Република Гърция и които регулират използването на новото конституционно име в съответствие с измененията“, обявиха от правителството. Според него, в предвидения срок, трябва да се направят промени в табелките на граничните пунктове, дипломатическите и консулските служби и на входовете на всички държавни институции, публични предприятия и държавни предприятия. „Разбира се, това няма да се случи за една нощ, но ще започне да се изпълнява в определения срок“, уточни Бошняковски. Същата процедура ще бъде препоръчана от правителството за изпълнение от звената на местното самоуправление, докато секторите и службите за връзки с обществеността на държавата и публичните институции „получават насоки за използване на конституционното име в съответствие с приетите изменения“. От 8 февруари, т.е. от гръцката ратификация на Протокола за присъединяване към НАТО, започват да текат петгодишните срокове за влизане на „Северна Македония“ във всички официални документи, включително паспорти и лични карти. Документите с новото наименование ще бъдат издавани с редовната подмяна на валидните, но не по-късно от пет години след влизането в сила на споразумението.", "date": "2019.01.30", "title": "„Северна Македония“ влиза в употреба на 15 февруари"}
{"url": "https://www.faktor.bg/bg/articles/karayancheva-g-zha-zhana-dark-se-prevrashta-v-poshtenska-kutiya-za-donosi", "text": "Председателят на парламента Цвета Караянчева коментира изнесените \"данни за корупция\" в министерството на културата от Елена Йончева. Не трябва да бързаме и да правим стъпките в медиите, преди да сме проверили фактите. Г-жа \"Жана Дарк\" се превръща в пощенска кутия за доноси. Как да се чувства българинът след такива публични изявления.. Би трябвало първо да се сезира прокуратурата. Всеки е невинен до доказване на противното. Всеки може да стъпи накриво. Има съд и разделение на властите. Ще припомня случая с г-жа Коцева, чието име бе забъркано с автобусните спирки в Самоков. Съдът оправда напълно съпруга й, но никой не спомена тази новина. Така петното остана върху името на г-жа Коцева, която е изключителен професионалист, посочи още Караянчева.  \"Не виждам причина Боил Банов да подава оставка. Няма обвинение, проверката ще е готова след 2 месеца. Да изчакаме и да видим. В ГЕРБ сме показали, че винаги сме готови да понесем отговорност, но към момента не виждам никакви реални причини г-н Банов да подава оставка. С изказванията си Елена Йончева вреди и разочарова хората. Дебатите в парламента също вредят. Не може от БСП само да търсят скандали и провокации\", възмути се председателят на парламента. \"Ние сме готови да понесем критики, но те да бъдат аргументирани. Каня президента да дойде в парламента чрез вас, медиите. Според мен той няма представа и идея как работи Народното събрание и как се приемат законите. Приемането на един закон е дълъг процес, минава през обществено обсъждане, първо и второ четене в комисии, гласуване в пленарна зала. Защо президентът не участва в тези дебати, а чака законът да бъде приет и тогава налага вето? Няма нищо лошо неговите съветници да предложат своето мнение и оценка преди приемането на закона. Румен Радев е президент и може по всяко време да ни посети. Няма нужда от официална покана. Липсата на комуникация между институциите е много лоша. Не приемам, че парламентът приема закони под давлението на Министерския съвет. Президентът има свои политически и идеологически възгледи и това е нормално. Аз имам усещането, че Румен Радев има залитане към определена политическа сила.  Неговият отчет беше продължение на новогодишната му реч - липса на конкретика, липса на факти и доказателства\", добави Цвета Караянчева след което се обърна директно от ефира на бТВ: \"Г-н Радев, н ие не сме ваши избиратели, но искаме да бъдете президент на всички българи и обединител на нацията. И скаме да имаме президент!\"", "date": "2019.01.30", "title": "Караянчева директно към Румен Радев: Аз не съм ваш избирател, но искам да имам президент!"}
{"url": "https://www.faktor.bg/bg/articles/spetsprokuraturata-privikva-na-razpit-rashidov-i-yoncheva-shte-snema-obyasneniya", "text": "Спецпрокуратурата ще снеме обяснения от бившия министър на културата Вежди Рашидов и депутатката от БСП Елена Йончева, по чийто сигнал тръгна проверка за корупция при изграждането и ремонтите на ларгото. Това обяви шефът на спецобвинениеото Димитър Франтишек, който заедно с прокурор и следовател прекара близо 2 часа в сградата на Министерството на културата. През това време разследващите са преглеждали документи за проекта, които тепърва ще бъдат ксерокопирани и предадени. През цялото време е присъствал и министърът на културата Боил Банов, каза Франтишек. От самия министър все още не са дадени обяснения, но това предстои. По информация от обяд в прокуратурата все още не е постъпил сигнал за разследването на Елена Йончева, изнесено по-рано в партийната централа на БСП.", "date": "2019.01.30", "title": "Спецпрокуратурата привиква Рашидов и Йончева, ще снема обяснения"}
{"url": "https://www.faktor.bg/bg/articles/sotsiolog-elena-yoncheva-izleze-s-falshiva-novina-oborena-za-2-chasa", "text": "Не знам защо толкова неадекватно и некомпетентно се държат в БСП. Елена Йончева 5 дни ни занимаваше с нещо ексклузивно, а накрая излезе с фалшива новина, оборена точно за 2 часa. За Народното събрание и нивото \"първа дама\" на БСП такива разкрития са изключително нелепи. Това заяви социологът от Института за дясна политика Александър Владимиров в предаването \"Плюс-минус\" по Нова телевизия. Коментарът бе по повод изнесените данни от депутатката от БСП Елена Йончева за корупционни схеми с участието на министъра на културата Боил Банов. По думите й става дума за строителството на обект \"Ларгото\", културно-комуникационен комплекс „Сердика“ 2-3 етап, когато в качеството си на зам.-министър по културата Банов опрощава 700 хил. лева неустойка на фирмата-строител. \"Всички чакахме да видим какво е това голямо разкритие на Йончева. Прокуратурата обаче трябва да каже своята дума, тъй като това е компетентният орган. Нормално е БСП да застанат зад Елена Йончева. Въпросът е как ГЕРБ ще изиграе този скандал. Лесно от записите може да се провери дали думите на Боил Банов ще съвпаднат с изваденото от Йончева\", коментира още Арман Бабикян – експерт по политически маркетинг.  \"Не знам защо Корнелия Нинова нарича Йончева разследващ журналист, след като тя е правила само документални филми, но не и разследвания. Йончева е работила като депутат по темата за границата, заразена вода с уран и аферата в Хасково, но нищо не е направила по тези теми\", завърши Александър Владимиров.", "date": "2019.01.30", "title": "Социолог: \"Голямото разкритие\" на Елена Йончева излезе фалшива новина, оборена точно за 2 часа"}
{"url": "https://www.faktor.bg/bg/articles/25-godini-reshetki-za-tenyo-prebil-do-smart-priyatelkata-si-iveta", "text": "По внесен обвинителен акт на Окръжна прокуратура – Бургас, съдът определи наказание от 25 години „лишаване от свобода“ спрямо Теньо Е., подсъдим за убийството на своята приятелка, като смъртта е причинена с особена жестокост и по особено мъчителен за жертвата начин. По внесен обвинителен акт на Окръжна прокуратура – Бургас, съдът наложи наказание от 25 години спрямо Теньо Е. Той е подсъдим за това, че на 16.06.2018 г. в гр.Айтос, обл.Бургас, в дом, находящ се на ул.„Хаджи Димитър“, умишлено умъртвил Ивета Т. с особена жестокост и по начин особено мъчителен за нея, чрез нанасяне на множество силни удари с ръце (юмруци) и ритници в областта на главата, като й причинил черепно-мозъчна травма, довела да тежък мозъчен оток с вклиняване на ниско разположени мозъчни структури в големия тилен отвор, в следствие на което жената е починала (няколко часа по-късно в болницата), като деянието е извършено в условията на опасен рецидив – престъпление по чл.116, ал.1, т.6 и т.12, вр. чл.115, вр. чл.29, ал.1, б.„а“ и б.„б“ от НК. Наказанието, което е определено по реда на съкратеното съдебно производство, трябва да бъде изтърпяно при първоначален „строг“ режим в затвор. Присъдата на Окръжен съд – Бургас подлежи на обжалване пред Апелативния съд в града.", "date": "2019.01.30", "title": "25 години решетки за Теньо,  пребил до смърт приятелката си Ивета"}
{"url": "https://www.faktor.bg/bg/articles/svidetel-na-boil-banov-ne-sam-pravil-zapisi", "text": "Посоченият от министър Боил Банов за свидетел - Ангел Ангелов, изпрати писмо до медиите, с което отрече той да е правил записите.  Йончева изнесе днес данни, според които Банов е спестил 700 хил. лв. неустойка за държавата от частна фирма. Министърът обаче показа документ, че за неустойката се води дело. Той обяви още, че въпросният служител не работи вече в Министерство на културата. По-късно тогавашния културен министър Вежди Рашидов разкри, че той лично е уволнил Ангелов заради съмнения около работата му по европейски проекти. „Нямам отношение към записи. Изказванията на г-н Банов и г-н Рашидов приемам като клевета, каквато е явно, за което съм предприел мерки за завеждане на дела за набеждаване и клевета. Предвид започналата прокурорска проверка, бих дал само показания пред съответния прокурор, ако бъда поканен в качеството на свидетел. Единственото, което мога да кажа е , че на записа разпознавам автентичния глас на г-н Банов, мисълта му тече ясно и последователно и за фактите, които той предлага да се променят, да се изменят служебни документи, данни, със сигурност могат се открият в докладите на АДФИ. Дали и кого са дали на съд от министерството на културата не мога да знам, защото отдавна съм напуснал министерството на културата\", заявява Ангелов вероятно по повод на делото, което Банов заяви, че министерството е завело срещу строителната фирма. Ангел Ангелов е бивш директор в дирекция \"Европрограми\" в Министерството на културата.", "date": "2019.01.30", "title": "Затяга ли се възелът около Банов - посочен от него свидетел отрича да е правил записи"}
{"url": "https://www.faktor.bg/bg/articles/ruslan-stefanov-sluchai-kato-alo-banov-sam-tryabva-da-stigat-do-institutsiite-predi-mediite", "text": "Историята показва, че случаи като „Ало, Банов съм“ имат изцяло медиен и политически ефект, намаляват доверието в институциите, но рядко са достатъчни за ефективно съдебно преследване и реално подобряване на ситуацията в страната. Такова мнение изрази пред БНР Руслан Стефанов от Центъра за изследване на демокрацията относно изнесените от депутата от БСП Елена Йончева данни, набеждаващи сегашния културен министър Боил Банов в безстопанственост и злоупотреба с европейски средства. „Самото изнасяне на такива доказателства публично обикновено означава, че те са компрометирани за нуждите на наказателното преследване. Следва познат сценарий – хората са убедени от медиите, че има нещо гнило в изпълнителната власт, институциите, корупция на високо равнище. Способността на институциите за действие се намалява. Подобни случаи трябва да бъдат регистрирани в институциите, а да се стига до медиите на по-късен етап. Сигнализирането на ОЛАФ едва ли ще даде различни резултати от това на българската прокуратура, тъй като европейската служба работи с доказателства, представени от българските институции“, заяви Руслан Стефанов. Той допълни, че европейският имидж на страната не може да бъде спасен с едно такова разследване, а изисква работа с години. Стефанов е на мнение, че Европа няма доверие в България и доказателство за това е неприемането на страната ни в шенгенската зона въпреки формалното изпълняване на критериите. Стефанов уточни, че ЦИД има данни за напълно реална корупция и проблемът не трябва да се подценява по никакъв начин. „Корупцията е нещо съвсем реално. Предоставяме данни от 20 години за граждани и фирми, жертви на корупция. От 2014, 2016 г. има връщане към нива от приватизационните години. Не бива да говорим само за усещане. Оценката на Европа не се дължи на този или онзи случай, а на системно повтаряне на проблемите“, каза Руслан Стефанов. Според специалиста, за да има реално подобрение, казуси като този с културния министър трябва да започнат да се разрешават по съдебен ред, което изисква много работа.", "date": "2019.01.30", "title": "Руслан Стефанов: Случаи като \"Ало, Банов съм\" трябва да стигат до институциите преди медиите"}
{"url": "https://www.faktor.bg/bg/articles/mneniya/lacheni-tsarvuli/de-profundis-rumen-radev-pak-shte-spasyava-balgariya-no-v-imeto-na-rusiya", "text": "Румен Радев направи отчет на двегодишното си президентско управление. Или да кажем - присъствие във властта, както би било по-точно, а и по-честно, да се опише цялата ситуация с неговата позиция на „Дондуков” 2.  Въпреки някои сериозни външно-видови отклонения от визията на средния български интелектуалец, които носи, този тип все пак натрапчиво ми прилича на творец на свободна практика, който става сутрин, отива в ателието или сяда зад компютъра и почва да се чуди – ми аз днес к`во ли да работя, та да изкарам някой лев?  Разликата е само в това, че за хората на свободна практика работата е сигурна, заплатата – не, докато при Радев заплатата е сигурна, работата – не.   Та, ето ни го и сега, граждани, нашият любим президент - имаше цели две години да се подготви за този свой отчет, да ни го представи по начин най-художествен и вдъхновявителен, но не би, човекът пак се изказа неподготвен.  И аз предлагам повече да не мъчим себе си, пък и него, с напразни очаквания да каже нещо свястно някой ден. Намирам вече за доказано, че този случай е аналогичен на оня с тежкия махмурлук – гъз се вдига, глава се не вдига.  Имам предвид, че май президентът ни още не е напълно изтрезнял от досадното си и фалшиво новогодишно послание, защото      Сегашното съчинение на Румен Радев започва с едно изумително, поне според мен, признание, отнесено пряко към втората година от неговия мандат. Както казва сам в началото: „Това беше година на илюзорна стабилност, нарастване на беззаконието и ерозия на демократичните завоевания”.  Добре, де, винаги съм знаел, че с този човек начело, държавата ни няма да цъфти, но никога не съм си представял чак до такава степен да затънем едва на втората година от мандата му. Дор другарят Първанов за 8 годин не успя до там дълбоко да ни набута в киреча…..  Ама някои казват - с тези думи президентът Радев всъщност визира не резултатите от собствената си дейност, а от дейността на правителството. Но тогава кому к..ра търси тази апокалиптична картина в началото на неговия личен президентски отчет. И то просто така, хвърлена в пространството, без обяснения кой, какво, защо.  От което възниква маловажният може би, но резонен въпрос - дали онзи, който пише речите на Радев, е чел поне „Риторика” на Аристотел, тоест, дали получава заслужено възнаграждението си или му се радва всеки месец напълно незаслужено.  По-нататък в текста Радев изпада в описание на трескавата си международна дейност, при която, твърди, той отстоява „българските позиции по европейския и световен дневен ред”.  Във връзка с това, първо да попитам, как така отстоява общите български позиции, което означава - позициите на правителството, одобрени от Парламента, след като в текста заявява: „Не виждам база за партньорство при сегашния курс на управление”. И не казва това за първи път, а постоянно задълбочава конфронтацията с правителството.   Така че по тази точка аз лично бих очаквал президентът по-скоро да каже с кои български външно-политически позиции е съгласен и с кои – не, а чак след това да твърди, че ги защитава целокупно. Щото иначе можем да го хванем в лъжа.  Например със сигурност не е българска многократно изразяваната от него самия позиция, че Крим си е руски и по въпроса няма какво повече да се направи. Нито тази, че Европа трябва да спре със санкциите срещу Кремъл, защото така вреди на себе си.  И второ да напомня - най-голямото постижение на сегашния президент във външната политика е, че партньорите ни от ЕС и НАТО още не са го изцяло задраскали от списъка си с телефони, какъвто беше случаят с Първанов. А иначе сред цялата негова външно-политическа активност през миналата година, се открояват три срещи.  Първата е в Москва с президента Путин, от която, както се знае, няма и няма как да произлезе каквото и да било добро за България. На всичкото отгоре, руският президент се държа студено с нашия – предполагам, с цел да не го злепоставя допълнително, след като Радев отдавна има име на    Така че Путин избегна братските целувки и използва срещата с него всъщност само като повод да анонсира предстоящото посещение в Москва на премиера Борисов.  Другата международна акция на Румен Радев, която се помни, е онази в Полша, когато той подкани полските си домакини, заедно с България и други страни, да се борят за отмяна на европейските санкции срещу Русия. Насред Варшава, моля ви се….. И третата му, ако не значима, то поне знакова, международна среща бе с македонския президент Георге Иванов. Човекът на Москва в Скопие, вбесен от гръко-македонския Преспански договор, отърча до София за помощ и я намери при смятаният за човек на Москва в София Румен Радев. Той не само прие Иванов с отворени обятия, но и му обеща подкрепа - та после премиерът Борисов и министър Захариева трябваше да се изсулват от цялата работа като имаго от какавида.  Отбраната е другата посока на активност, върху която Румен Радев се произнесе в отчета си и наблегна на самолетната страна на темата. „За разлика от политиците лобисти, аз не говоря за изтребители. Никога като президент не съм казал кой изтребител е по-добър и кой изтребител трябва да купим. Но винаги съм настоявал за обективна прозрачна, равнопоставена състезателна процедура” – твърди Радев.  Очевидно си вярва. Което значи, че или е добър актьор, или твърде много забравя. Първото няма как да е заради липсата у него на какъвто и да било талант, а второто не е особено препоръчително качество за кой да е държавен глава.  В случая няма да го опровергавам с негови собствени думи от по-рано, Десислава Атанасова достатъчно добре го направи. Аз ще напомня само, че именно служебното правителство, назначено от  Румен Радев да се занимава уж с подготовка на изборите, се хвана да решава въпроси далеч извън своите компетентности и на бърза ръка взе решение България да закупи самолети „Грипен”.  Възможно е президентът наистина никога никъде официално да не е казал и думица за това кой изтребител да предпочетем - не го вярвам, но теоретично е възможно.  Когато обаче той настоява за обективност, прозрачност и прочие морални достойнства, добре е да се сети и да признае, че решението за F-16 сега не просто бе взето от кабинета, а мина и през Парламента. Докато президентският служебен кабинет тогава се канеше да свърши работата с „Грипен”-ите в момент, когато Парламент изобщо нямаше. То затова се и бързаше толкова, де, не за друго.  Доста други важни теми засегна в отчета си президентът Радев, но ще откроя две. Едната е вече омръзналия на всички въпрос - дали ще подкрепи онзи хипотетичен нов политически проект, който от сума време си стои все така хипотетичен.  И тук Радев отговори еднозначно - би подкрепил. Вече така му е писнало от сегашното управление, че с него самия начело трябва да се смени системата изцяло, а това няма как да стане със старите к..ви, пардон, политически проекти.  Е, прав е, няма как да стане със старите. Но и с нови няма как да стане. Щото нов проект, първо – няма от къде да се вземе, и второ – не е Румен Радев човекът, който може да го измисли и въздигне, дори след голямо мислене и търсене.  Доказателство за това е появилата се веднага информация, че идеята на Радев се свързва най-вече с хора от бившето НДСВ – царските блюдолизци, да напомня за който не помни. Дори се завъртя в оборот и името на Соломон Паси като основна фигура в проекта, което не е изненадващо, но е в пълно противоречие с оптималния начин за     Тази тема обаче, поне за мен, вече не е толкова интересна, колкото заявката на Радев, че ще ни спаси чрез някакъв „Съвет за стратегическо развитие на България с участието на интелектуалци и високо квалифицирани специалисти”, който „трябва да разработи и приложи алтернативи на институционалния блокаж, но икономическия и идеен застой, в който се намира страната”.  Подобен Съвет е само на крачка от идеята за „правителство в сянка”. Радев един ден ще стигне до нея, защото ще види, че няма откъде да изкопае споменатите „интелектуалци и високо квалифицирани специалисти”, които да свършат работата в един обикновен Съвет, където ще се похарчат, без да цуцнат от властта. Няма такива хора, бе, веднъж че те по принцип са кът по нашите земи, и втори път – онези, които още са тук, не искат да се цапат с гадости, дори срещу заплащане.   Да не говорим, че дори да се изкопаят отнякъде тези хора, те трябва да се структурират по теми и направления на работа - не може гениалните идеи да им идват от въздуха и да се предлагат урбулешката, като в начинаеща група на „Анонимни алкохолици”.  Другият огромен проблем обаче е, че ако в този Съвет все пак попадне читав човек и предложи нещо реално за справяне с кризата, самият Радев ще го отреже. Защото е сигурно, че добрите за страната базисни идеи не са в радевия списък с добри идеи. Например – максимално откъсване на България от руското влияние. Или - ремонт из корен на МВР, специални служби, съд, прокуратура. Истината за комунистическото минало на България и ефективни мерки за поправяне на щетите от бандитския преход. Огромни съкращения и тотален ремонт на администрацията. Децентрализация на властта. Все базисни неща, на чиято основа вече може да се мисли за създаване на работеща здравна, образователна и пенсионна система и прочие.  Но, кажете ми, граждани, кое от тези предложения според вас би приел президентът и би се хвърлил да го реализира. Правилно – нито едно. Което само значи, че не повече реформи към по-добро, а само повече власт и мътене на водата ще търси Румен Радев чрез идеята си за Съвет на гениите, които ще спасят България.  Ще я спасят, ама друг път!", "date": "2019.01.30", "title": "De Profundis:Румен Радев пак ще спасява България, но в името на Русия"}
{"url": "https://www.faktor.bg/bg/articles/rumen-radev-katsna-v-lisabon", "text": "Президентът Румен Радев пристигна в Лисабон. Българският държавен глава е на държавно посещение в Португалската република днес и утре по покана на португалския си колега Марселу Ребелу де Соуза. Сред темите, които ще бъдат обсъдени в рамките на визитата, са възможностите за разширяване на търговско-икономическите отношения, сътрудничеството в областта на образованието, науката, иновациите и културата, въпроси от дневния ред на ЕС, както и миграцията. На Площада на империята Румен Радев ще бъде посрещнат с официална церемония от португалския си колега, след което в манастира \"Жеронимуш\" ще положи венец и ще отдаде почит пред паметта на големия португалски поет Луиш Ваш ди Камойнш. Румен Радев ще проведе среща с Марселу Ребелу де Соуза в двореца \"Белем\" в Лисабон, след което двамата държавни глави ще ръководят пленарните разговори между официалните делегации на България и Португалия. След края на разговорите президентите на България и Португалия ще дадат съвместна пресконференция.", "date": "2019.01.30", "title": "Румен Радев кацна в Лисабон"}
{"url": "https://www.faktor.bg/bg/articles/faynenshal-tayms-varvi-li-mey-kam-chelen-sblasak-s-bryuksel", "text": "Тереза Мей се движи към неизбежен челен сблъсък с Брюксел, след като вчера британската Камара на общините подкрепи усилията й за пренаписване на собственото й проектоспоразумение за \"Брекзит\" - опит за излизане от застоя в парламента, зарадвал евроскептичните консерватори, отбелязва британският в. \"Файненшъл таймс\" след снощното важно гласуване, съобщава БТА. Министър-председателката каза, че \"никога няма да спре да се бори за Великобритания\", но докато предприетата от нея стъпка сплоти подкрепящите \"Брекзит\" консерватори, тя бе отхвърлена от Брюксел, който многократно заяви, че споразумението за напускане на Евросъюза не може да бъде отворено за предоговаряне. Две седмици след като сделката й за \"Брекзит\" беше категорично отхвърлена, Мей отстъпи пред силния натиск на евроскептичните консерватори, съгласявайки се тя да бъде преработена. Министър-председателката призова парламентаристите да й дадат пълномощия да се върне в битката в Брюксел само два месеца преди планираното напускане на Великобритания, отбелязва вестникът. В редакционна статия друг британски вестник, \"Гардиън\", определя случилото се в британския парламент снощи като пирова победа, основаваща се на илюзия. Тереза Мей постигна рядък триумф снощи в Камарата на общините. Тя се върна след най-тежкото поражение в парламента за правителството й, за да си осигури по чудодеен начин мнозинство, подкрепящо освежаване на повяхналото й споразумение за напускане на ЕС. Трудно е да си представим обаче как министър-председателката ще отговори на парламентарния си успех. По-вероятно е този успех да се превърне в пирова победа, тъй като създаде неизпълними очаквания, пише редколегията. Мей се връща в Брюксел, но ЕС казва, че нищо не се е променило, гласи заглавието на друга статия във в. \"Гардиън\". На министър-председателката снощи бе даден двуседмичен срок да съживи споразумението за \"Брекзит\", но минути след обявяването на резултатите от гласуването в Камарата на общините председателят на Европейския съвет Доналд Туск обяви, че ЕС не е готов да преразгледа сделката, се казва в статията. В опит да избегне разпадане на ръководената от нея Консервативна партия, Тереза Мей вчера пое риска да влезе в остър сблъсък с ЕС и увеличи опасността от \"Брекзит без споразумение\", отбелязва френският в. \"Монд\". Точно два месеца преди набелязания срок за напускане на съюза министър-председателката поставя под въпрос двегодишни преговори с 27-те от ЕС и се впуска в конфронтация с Брюксел, чийто изход е неизвестен, подчертава всекидневникът. Британският премиер Тереза Мей оцеля вчера при критично гласуване в парламента, което можеше да отложи \"Брекзит\" и да подкопае стратегията й за излизане от ЕС, посочва в. \"Ню Йорк таймс\". Мей оцеля, за да продължи борбата още някой и друг ден, но възможностите пред нея се стесняват и тя е изправена пред все по-трудната задача да се опита да убеди парламента, след като той категорично отхвърли плана й за \"Брекзит\" по-рано този месец. На практика тя се върна там, откъдето тръгна преди процедурата с поправките. Единственият й коз е, че дори парламентът изобщо да не одобри плана й за \"Брекзит\", британските политици остават разделени и парализирани по отношение на евентуални алтернативи, допълва вестникът.", "date": "2019.01.30", "title": "Файненшъл таймс: Върви ли Мей към челен сблъсък с Брюксел..."}
{"url": "https://www.faktor.bg/bg/articles/teroristi-bez-vizi-vlizat-v-rusiya", "text": "Изявление на заместник-министъра на вътрешните работи Игор Зубов показва, че ведомството е загрижено за концентрацията на терористи в североизточните райони на Афганистан близо до таджикската граница, като има заплаха от навлизането им в Таджикистан и след това в Русия. Всъщност преместването на джихадисти от Таджикистан в Руската федерация не представлява особена трудност. С тази разлика, че гражданите на Киргизстан и Казахстан имат право да пресичат руската граница с вътрешните си паспорти, а гражданите на Таджикистан (и Узбекистан) се нуждаят от чуждестранен паспорт. Няма визов режим между републиките от Централна Азия и Руската федерация, пише в. Независимая газета, цитирана от Факти.бг. Възможността за навлизане на терористи през бившите съветски републики от Централна Азия всъщност е неограничена. Като се започне от факта, че границите между Киргизстан и Казахстан и Казахстан и Русия на практика не се охраняват. Ефимерната бариера за неразрешено влизане в страната са граничните и митническите пунктове. Разбира се, ако човек от негроидната раса представи на руския граничар узбекски и таджикски паспорт, той най-вероятно ще реагира на това. Проблемът обаче е, че членове на ислямистки групировки се оказват граждани на страните от Централна Азия, които са в ОНД. От централноазиатските републики до Русия може да се достигне по суша с автомобилен или железопътен транспорт, по въздух и по море. В региона на Централна Азия и на територията на Русия терористите получават подкрепа от съществуващите тук ислямистки организации. Спирането на нарушители, които искат да влязат на територията на Руската федерация е много трудно. Според статистиката на министерството на вътрешните работи, само от януари до септември 2018 г. в Русия са пристигнали на работа и официално са регистрирани 1,745 милиона граждани на Таджикистан и 1,573 милиона граждани на Узбекистан. Общият брой на регистрираните за януари - ноември 2018 г. в миграционните регистри е в размер на 16 488 916, за същия период на 2017 г. - 14 590 229.", "date": "2019.01.30", "title": "Кремъл в паника: Терористи без визи се готвят да влязат в Русия"}
{"url": "https://www.faktor.bg/bg/articles/ministar-mladenov-v-mvr-nyama-danni-staykov-mladshi-da-e-napuskal-stranata", "text": "В МВР няма данни Стайко Стайков да е напускал България. Това заяви вътрешният министър Младен Маринов на граничния пункт \"Капитан Андреево\", цитиран от БНР.  Младият мъж, който по последни данни се намира в МВР болница, все още не е разпитван и версията за неговото отвличане не е потвърдена, съобщи още министър Маринов.  Причината да бъде отложен разпита на Стайков е, че той твърди, че не е в състояние, с което да дава данни на полицията. В момента, в който това стане възможно, колегите ще разговарят с него, за да изясним всички факти и обстоятелства, заяви още министърът.  По думите му МВР болница е достатъчно добре охранявано заведение. \"Настаненият там се охранява от ГД \"Охрана\", със сигурност няма по-сигурно място от МВР болница\", увери вътрешният министър.  Припомняме, часове по-рано неговият адвокат Любомир Таков заяви, че здравословното състояние на Стайко Стайков не му позволява да участва в съдебен процес. Срещу клиента му нямало и повдигнати обвинения, посочва new.bg.  Интересна подробност е, че Таков е нает да защитава правата на Стайко Стайков от вечерта на 27 януари. На следващата сутрин стана ясно, че той бил отвлечен и пребит.  В продължение на 5 месеца - откакто Стайко Стайков е обявен за издирване, няма сигнал или изобщо данни за отвличане. Това обяви главният секретар МВР Ивайло Иванов на брифинг пред журналисти часове след като Стайков бе настанен в \"Пирогов\" за медицинска помощ.  В понеделник сутринта бил получен сигнал на спешния телефон 112 за човек в безпомощно състояние, който се намирал на паркинг.  На следващия ден - 29 януари, се оказа, че Стайков-младши е преместен от \"Пирогов\" в МВР болница, където дошли частни гардове, придружени от адвокат, за да го изведат.  Скандалът около семейство Стайкови започна на 5 септември 2018 г., когато специализираната прокуратура започна разследване и влезе в офисите и на дружествата \"Винпром Карнобат\" ООД, \"Сис Индустрийс\" ООД и \"Топаз Мел\" ООД.  Ден по-късно стана ясно, че Специализираната прокуратура е повдигнала обвинения на осем души за участие в организираната престъпна група, ръководена от Миню Стайков.  Стайков е обвинен, че ръководител на организирана престъпна група за производство на цигари без бандерол, данъчни престъпления и пране на пари.  Става въпрос за собственика на \"Винпром Карнобат\" и \"Сис индустрийс\" Миню Стайков, сина му Стайко Стайков, сина на кмета на Карнобат Иван Димитров, както и още петима с инициали Ц.К., М.К., Б.Х., А.Т. и Д.Д.  Тогава Стайко Стайков не беше открит и го обявиха за издирване в Интерпол.  По-късно стана ясно, че прокуратурата е забравила да внесе шест тома от материалите по делото.  През ноември Спецсъдът запорира имуществото на Миню Стайков. Месец по-късно го остави за постоянно в ареста.  На заседанието по делото от 11 декември Миню Стайков влезе в инвалидна количка. Според защитата му, за престоя зад решетките той е отслабнал с 10 кг.", "date": "2019.01.30", "title": "Министър Маринов: Версията за отвличането на Стайков-младши не е потвърдена"}
{"url": "https://www.faktor.bg/bg/articles/galap-pusna-izsledvane-v-podkrepa-na-rumen-radev", "text": "Мнозинство (59%) подкрепя и критичната позиция на президента Радев заради неспазването на обявената за закупуване на нови изтребители процедура. 29% са „против“, а останалите се колебаят. Тепърва ще се види какви са настроенията след критичната реч на президента в последните дни.  Мненията в страната са разделени по въпроса дали прословутите ремонти на градски пространства са добри. Категорични мнозинства от над 80% обаче се съгласяват, че като цяло придвижването в големите градове става все по-голям проблем. Отчетливо мнозинство от 64% са склонни да съобразяват и работното си място с мястото, където живеят. 72% биха мислили първо за детските градини и училищата, когато мислят за това къде да работят. Почти всички в София усещат проблеми с мръсен въздух.  От скорошните теми в текущата национална политика най-радушно са възприети социалните послания и критиката срещу ромите. Българите се радват на всяка отсрочка за нашите превозвачи срещу пакета „Макрон“ и са критични спрямо нарушаването на процедурата за самолетите. Всичко това е част от по-общото разбиране на обществото ни за справедливост.  Това са част от изводите от бърз телефонен сондаж на „Галъп интернешънъл“ по специална панелна методика, която осигурява максимална представителност на данните. Проведен е сред 800 души между 24 и 26 януари. Независим е от външно финансиране. Абсолютното максимално отклонение е ± 3.5% при 50% дялове. 1% от извадката е равен на около 55 хиляди души. Наред с текущи общополитически въпроси, сондажът хвърля светлина и върху присъщите за зимния сезон теми за градската среда, почистването на снега, качеството на въздуха и т.н.", "date": "2019.01.30", "title": "\"Галъп\" пусна изследване в подкрепа позицията на Радев за избора на нов изтребител"}
{"url": "https://www.faktor.bg/bg/articles/ek-prie-paket-ot-merki-pri-brekzit-bez-sdelka", "text": "Европейската комисия прие окончателен пакет от извънредни мерки в случай на Брекзит без сделка, предаде БНР.  С предложените днес мерки ще се гарантира, че при сценарий без споразумение, младежите от ЕС и Обединеното кралство, които участват в програмата „Еразъм+“ към 30 март 2019 г., могат да завършат образованието си, без да го прекъсват. Органите на държавите членки на Общността ще продължат да вземат предвид осигурителните периоди, заетостта или пребиваването в Обединеното кралство преди оттеглянето му, когато изчисляват обезщетенията за социална сигурност, като например пенсиите. Бенефициентите на финансиране от ЕС от Великобритания ще продължат да получават плащания по настоящите си договори, при условие че Обединеното кралство продължи да изпълнява финансовите си задължения по линия на бюджета на ЕС, които са отделно от финансовото споразумение между Европейския съюз и Обединеното кралство.  Комисията отбелязва, че тези мерки няма да смекчат цялостното въздействие от сценарий без споразумение. Днешните предложения са временни, имат ограничен обхват и ще бъдат приети едностранно от ЕС.  По-рано първият министър на Шотландия Никола Стърджън обяви, че не изключва провеждането на втори референдум за независимост, ако се стигне до излизане на Обединеното кралство от ЕС без споразумение. Снощи парламентът в Лондон гласува за отхвърляне на варианта \"Брекзит без сделка\".", "date": "2019.01.30", "title": "ЕК прие пакет от мерки при Брекзит без сделка"}
{"url": "https://www.faktor.bg/bg/articles/ruski-senator-arestuvan-v-plenarnata-zala-obvinyavat-go-v-ubiystvo", "text": "Надеждата умира последна. Така правосъдният министър Цецка Цачева коментира пред правната комисия варианта Великобритания да напусне общността без договор. Оттеглянето на Обединеното кралство без сделка става все по-вероятно, заяви тя. След днешното заседание на Министерския съвет е проведена среща с мисията на ЕС. Всеки министър е задавал въпроси. Цецка Цачева се е интересувала за международното правно сътрудничество. С Великобритания сме страни по редица международни правни договори. За мен остават още доста въпроси без отговори, изтъкна правосъдният министър. Припомняме, по-рано на заседание на МС правителството прие План за действие на Република България за прилагане на Споразумението за оттегляне на Обединеното кралство (ОК) Великобритания и Северна Ирландия от ЕС, както и План за действие на Република България за оттегляне на Обединеното Кралство от ЕС без Споразумение.", "date": "2019.01.30", "title": "Цачева: Остават доста въпроси без отговори по оттеглянето на Великобритания"}
{"url": "https://www.faktor.bg/bg/articles/karayancheva-banov-ne-tryabva-da-podava-ostavka", "text": "\"Боил Банов не трябва да подава оставка, без вината му да е доказана от прокуратурата\". Това заяви председателят на парламента и представител на ГЕРБ Цвета Караянчева в интервю за БНР. Караянчева коментира изнесените от депутата от БСП Елена Йончева данни, включващи аудио запис, че като зам.-министър преди години Банов незаконно е помогнал на фирма-изпълнител на обществена поръчка да не плати на държавата неустойка от 700 000 лева. „Много лесно се говори по медиите и много лесно се обвинява. Ако (Йончева) има документи, да ги даде където трябва. Според вас, трябва ли (Банов) да подаде оставка заради медийно изказване? Чудесно е, че прокуратурата се е самосезирала. Нека приключат проверката и след няколко месеца ще има отговор. В момента министър Банов не трябва да си подава оставката“, каза Караянчева.  Тя допълни, че Банов може да бъде изслушан по случая от депутатите, ако някоя парламентарна група го извика чрез съответната процедура. „Усещането за корупция се засилва именно от това говорене на политическите сили. Едно е да кажеш, че някой има сестра, друго е да го докажеш. Едно е усещането, друго са конкретните факти“, коментира Караянчева оповестените вчера данни на „Трансперъси Интернешънъл“ за високото усещане за корупция у гражданите.  Председателят на парламента допълни, че е показателно как прокуратурата се е самосезирала по случая „Ало, Банов съм“ дори без БСП официално да подадат сигнал. \"За 2 години Радев можеше поне веднъж да говори пред депутатите“. Цвета Караянчева коментира и отчетът на президентът Румен Радев за първите 2 години от мандата му, който беше изпълнен с критики към управляващите.  „Очаквах да чуя конкретни предложения и какво той е направил за 2 години. Чух нападки, обиди и спиране на всякакъв диалог между институциите“, заяви Караянчева и допълни за вчерашната си първоначална реакция: \"Разясних какво се прави в парламента, защото той за 2 години не дойде да направи едно обръщение към народните представители и българския народ. Критиките са полезни, когато са конкретни, а не препрочитани стари слова. Единствената разлика словата на президента е, че понякога са по-къси или по-дълги.“ „Няма страх (у ГЕРБ от нова партия, подкрепена от Радев). Нека да направи партия, да почувства партийния живот, да се яви на избори и ако получи подкрепата – да управлява държавата. Работата по една партия не е само да размахваш пръст и да говориш негативно“, каза още Цвета Караянчева по адрес на Румен Радев. „Очаквам ГЕРБ да са първа политическа сила. Има още много какво да се направи за България, но имиджът на страната в Европа и света е много по-добър след последните 10 години, каза Караянчева и допълни, че са нужни подобрения особено в малките населени места, където не може да се усети солидарност. Председателят на парламента допълни, че минималната работна заплата и пенсиите се вдигат, но рязко покачване на доходите не може да стане веднага. „Предсрочни парламентарни избори не са необходими, защото нямаме предпоставки. Всеки петък пътувам до избирателния си район и знам какво е настроението. Хората разбират, че има какво да се желае, но са готови да вървят напред и да работят, за да се подобрят условията на живот в България. Социологическите резултати преди изборите винаги показват близки резултати. Остават 3 месеца. Нека оставим гражданите да решат. Убедена съм, че ГЕРБ ще е първа политическа сила“, прогнозира Цвета Караянчева резултата от евровота.", "date": "2019.01.30", "title": "Караянчева: Критиките на Радев са стари препрочетени слова, за 2 г. не се сети да говори пред депутатите"}
{"url": "https://www.faktor.bg/bg/articles/balgarskoto-pravitelstvo-odobri-plan-za-vazmozhnite-varianti-za-izlizane-na-velikobritaniya-ot-es", "text": "Българското правителство одобри план за възможните варианти за излизане на Великобритания от ЕС. Това каза пред журналисти министърът на външните работи и заместник министър-председател по правосъдната реформа Екатерина Захариева, предаде репортер на Агенция „Фокус“. „Всички държави членки работим по това да има сделка за Брекзит, но така или иначе трябва да бъдем готови и за вариант без сделка. Днес българското правителство одобри решение на Министерски съвет в план в две части-едното е за прилагане на споразумението за напускане, а другото напускане на Великобритания без сделка.  Целта е се опитаме да минимализираме, до колкото е възможно негативните последици, които ще има във всяка една от сферите“, посочи тя. „По отношение на гражданите на ЕС и българските граждани, поеха ангажимент, тези, които живеят на територията на Великобритания до 29 март тази година да запазят правата си, които ползват. Днес българското правителство пое ангажимент към гражданите на Великобритания, около 7 000 души, които живеят на територията на България да имат наистина лесна и проста процедура за регистрация, да мога да продължат да живеят и да се чувстват добре тук“, обясни министър Захариева.", "date": "2019.01.30", "title": "Захариева: Българското правителство одобри план при възможните варианти за излизане на Великобритания от ЕС"}
{"url": "https://www.faktor.bg/bg/articles/huan-guaydo-tsipras-da-doyde-vav-venetsuela-vazmozhno-nay-skoro-da-useti-kak-e-pri-maduro", "text": "Лидерът на опозицията, обявен за новия  временен президент на Венецуела, Хуан Гуайдо отправи покана към министър-председателя на Гърция Алексис Ципрас и всички членове на неговата партия СИРИЗА , които искат да посетят латиноамериканската страна, за да видят какво наистина става там.  Предложение Гуайдо направи в интервю за телевизия SKAI, цитирано от електронното издание на водещия атински ежедневник Protothema. По отношение на решението на Атина да подкрепи Николас Мадуро в спора в Каракас, Гуайдо призова Гърция да приведе позицията си в съответствие с останалите държави-членки на Европейския съюз, подчертавайки, че отношението на балканската страна по проблема е тревожно.  „Не бих искал да се занимавам с политическите въпроси на Гърция или нейните национални интереси. Но призовавам гръцкия премиер и всеки член на неговата партия да дойдат във Венецуела възможно най-скоро… Още утре, ако той иска. И отидете заедно в болници, аптеки или училища във Венецуела. Или останете една седмица, за да живеете с минималната работна заплата във Венецуела, след това ще видим какво мислите за режима на Мадуро”, подчерта Гуайдо.  Гърция призова за „политически диалог\", за да се сложи край на кризата във Венецуела.  В изявление заместник-министърът на външните работи Йоргос Катругалос обяви подкрепата на Гърция за демокрацията във Венецуела и призова за „възстановяване на социалния мир\" с помощта на посредничеството на Европейския съюз. „Не искаме Венецуела да се превърне в Либия в Южна Америка. Искаме да се радваме на демокрация и просперитет, а хората да бъдат обединени и наистина да могат да упражняват демократичните си права в република, която е изключително за тяхна собствена изгода”, подчерта Катроугалос. По-рано през деня Мадуро увери, че е готов да седне на масата за преговори с опозицията и отвори възможността за посредничество от трети страни.", "date": "2019.01.30", "title": "Хуан Гуайдо: Ципрас да дойде във Венецуела, да усети как е при Мадуро"}
{"url": "https://www.faktor.bg/bg/articles/kabinetat-reshi-sazdavat-darzhavna-agentsiya-bezopasnost-na-dvizhenieto-po-patishtata", "text": "Правителството прие Постановление за създаване на Държавна агенция \"Безопасност на движението по пътищата\" към Администрацията на Министерския съвет. Агенцията ще разработва, координира и контролира провеждането на политиката за повишаване на безопасността на движението по пътищата в България, като се предвижда да поеме част от функциите на различните институции, между които е споделена отговорността за безопасността на движението по пътищата към настоящия момент. Специализираното звено ще събира обективни данни и ще осъществява постоянен мониторинг на постигнатите резултати и ефективността на предприетите мерки. Наред с това ще организира сътрудничеството с висши училища и научни организации за осъществяване на научноизследователска дейност, ще провежда информационни и образователни кампании, както и ще извършва консултации с гражданското общество, бизнеса, академичните и научни среди. Предстои да бъде извършен задълбочен анализ с оглед хоризонталния характер на политиката за повишаване на безопасността на движението по пътищата и обществената й значимост преди да се пристъпи към промени в законодателството.", "date": "2019.01.30", "title": "Кабинетът реши: Създават ДА \"Безопасност на движението по пътищата\""}
{"url": "https://www.faktor.bg/bg/articles/botyo-botev-otvlichaneto-na-stayko-staykov-e-skalapena-istoriya", "text": "\"Тезата, че Стайко Стайков не е знаел, че е издирван от „Интерпол“, е несериозна и недостатъчно добре обмислена\". Така криминалистът Ботьо Богев коментира случая с отвлечения син на на алкохолния бос Миню Стайко пред БНТ.  \"Издирването винаги е било ахилесовата пета на криминалистиката. „Интерпол“ не е разследващ орган, а осъществява документалните действия за издирването на дадено лице, а работата се осъществява от полицейските служби. Смешно е да се предполага, че този човек не поддържа контакт с най-близките си. При една целенасочена и структурирана работа по разследването му, този човек щеше да бъде задържан\", допълни той.  \"Да вземем момента, че той е отвлечен. Кога? Кой знае? Ако подобно нещо е станало, дали нямаше да се повдигне въпросът? Тук имаме една недостатъчно обмислена хипотеза, която почива на едни неверни неща\" Такава е хипотезата на криминалиста\", смята Ботев.", "date": "2019.01.30", "title": "Ботьо Ботев: Отвличането на Стайко Стайков е скалъпена история"}
{"url": "https://www.faktor.bg/bg/articles/tsatsarov-razporedi-proverka-po-signala-na-yoncheva", "text": "По повод изнесените днес на пресконференция на ПП БСП от народния представител и журналист Елена Йончева данни за корупционни действия на министъра на културата Боил Банов от времето, когато е бил зам.-министър, главният прокурор Сотир Цацаров се самосезира и разпореди незабавно извършване на проверка. Проверката е възложена на Специализираната прокуратура предвид качеството на лицето, за което са представени данните и твърденията за извършени корупционни прояви, в резултат на които е опростена неустойка на изпълнителя в размер на 700 000 лева. Още днес ще се пристъпи към изискване на цялата документация по сключването и изпълнението на договора за строителство на обект „Ларгото“, културно комуникационен комплекс „Сердика“ 2- 3 етап. Ще бъдат снети и обяснения от лицата, имащи отношение към случая.", "date": "2019.01.30", "title": "Цацаров разпореди проверка по сигнала на Йончева"}
{"url": "https://www.faktor.bg/bg/articles/85-godishen-mazh-e-ubit-v-zhk-ovcha-kupel-zadarzhan-e-sinat-mu", "text": "85-годишен мъж е убит в жк. „Овча купел“. Синът на жертвата е задържан за 72 часа и е привлечен като обвиняем. Това съобщиха от пресцентъра на МВР. Сигналът за починал мъж в апартамент в жк. „Овча купел“ е подаден на 27 януари около 9.45 часа. Изпратените на място полицейски екипи установили самоличността - 85-годишен, живеещ на адреса.  При първоначалния оглед по тялото на възрастния човек са установени следи от насилие. В резултат на предприетите оперативно-издирвателни и процесуално-следствени действия е установено, че извършител на деянието е 68-годишният син на жертвата. Задържан е с полицейска мярка до 24 часа. След доклад на събраните материали в Софийската градска прокуратура мъжът е привлечен като обвиняем. Наложена му е мярка за неотклонение „Задържане под стража“ за срок до 72 часа.", "date": "2019.01.30", "title": "85-годишен мъж е убит в жк. „Овча купел“, задържан е синът му"}
{"url": "https://www.faktor.bg/bg/articles/obshtestvo/zakon-i-red/arnaudova-oshte-dnes-prokurori-shte-razpitat-ministara-na-kulturata", "text": "Прокурори още днес ще посетят в кабинета му и ще вземат показания от министъра на културата Боил Банов във връзка с изнесените данни от Елена Йончева, че той е спестил неустойка от 700 хиляди лева на фирмата, която е извършвала строителството на „Ларгото“. Това обяви говорителят на главния прокурор Румяна Арнаудова, която даде извънредно изявление по случая. Както вече стана ясно, бе наредена незабавна проверка. С нея вече са се заели трима спецпрокурори. Освен, че ще разпитат министъра, ще бъде иззета цялата документация по сключването и изпълнението на договора за строителство на обект \"Ларгото\", културно комуникационен комплекс \"Сердика\" 2- 3 етап. „Ще бъдат снети обяснения от всички лица, които имат информация по случая, за да бъде изяснено това, което ни е необходимо да решим дали да започнем наказателно производство. Когато прослушахме тези записи, рапознахме гласове на хора, които считаме за автори на престъпленията. Ще поканим тези хора на разговор“, уточни говорителят на главния прокурор. Ще бъде иззет и записът, представен от Йончева, като ще се установява дали той е автентичен. Румяна Арнаудова уточни, че още не е постъпил сигнал в прокуратурата от самата Елена Йончева, но въпреки това по думите ѝ има основание за проверка.", "date": "2019.01.30", "title": "Арнаудова: Още днес прокурори ще разпитат министъра на културата"}
{"url": "https://www.faktor.bg/bg/articles/spetsprokuraturata-vleze-v-ministerstvoto-na-kulturata", "text": "Шефът на Специализираната прокуратура Димитър&nbsp;Франтишек току-що влезе в сградата на Министерството на културата на столичния булевард \"Ал. Стамболийски\". Началникът на спецпрокурорите бе придружаван от двама мъже - прокурор и разследващ. Те ще изземат всички необходими документи по случая с изграждането и ремонта на \"Ларгото\", за което по-рано стана ясно от разследване на Елена Йончева за опростена неустойка от 700 хил. лв. от настоящия министър на културата Боил Банов на изпълнител на ремонтите.", "date": "2019.01.30", "title": "Спецпрокуратурата влезе в Министерството на културата"}
{"url": "https://www.faktor.bg/bg/articles/sotsialniyat-ministar-sabira-sindikati-i-rabotodateli-zaradi-promeni-v-kodeksa-na-truda", "text": "Социалният министър Бисер Петков събира днес на лидерска среща ръководителите на КНСБ, на Конфедерация на труда \"Подкрепа\" и на работодателските организации заради Кодекса на труда, предаде БНР. Преди дни Българската стопанска камара поиска стартиране на обществени дебати за съществени промени в Кодекса. Синдикатите обаче не са съгласни с драстични поправки в закона.  Социалното министерство също е подготвило промени, част от които срещат синдикално недоволство. Очаква се синдикатите да предложат на министър Петков към парламента да тръгне проект за промени в Кодекса на труда само с текстове, по които се постигне компромис. Жасмина Саръиванова от Стопанската камара заяви, че тези промени се налагат, защото голяма част от Кодекса на труда е доста архаичен. \"В днешно време с всички предизвикателства, с глобализацията, с новия тип икономически, социални отношения няма как да не се преразгледа, да не се направи един нов прочит“, каза Съръиванова и допълни, че предложенията не са \"кабинетни\".  Сред исканията на работодателската организация е облекчаване на реда за изчисляване на сумирано работно време, отпадане на забраната за полагане на извънреден труд, прецизиране на условията за ползване на отпуск по майчинство и по-гъвкави условия за почасова заетост.    Ваня Григорова от КТ „Подкрепа“ обаче изрази опасения, че това, което се предлага, не е в интерес на работниците. Едно от предложенията на Стопанската камара е т.нар. трудов договор с нулеви часове. Григорова коментира: „Работникът е резервиран от работодателя, но не му е гарантирано нито заплащане, нито някаква заетост. Работодателят може да му се обади тази вечер и той трябва да бъде на работа утре сутрин в 7 часа, но човекът не живее и не покрива сметките си само в деня, в който бива повикан.“ \"Още преди няколко месеца БСК заяви, че започва да пише нов кодекс на труда\", заяви Григорова и допълни, че социалният министър действа в услуга на работодателите, а предлаганите промени нямат единен дух.  Това, което работодателите не успеят да прекарат през работната група, те ще го прекарат при обсъжданията в Народното събрание, каза Григорова и допълни, че синдикатите се съмняват доколко трудов кодекс, написан от работодатели, ще е в интерес на работниците.", "date": "2019.01.30", "title": "Социалният министър събира синдикати и работодатели заради промени в Кодекса на труда"}
{"url": "https://www.faktor.bg/bg/articles/zadarzhaha-ruski-senator-obvinen-v-ubiystvoto-na-visokopostaveni-litsa", "text": "Руски сенатор бе задържан в горната камара на руския парламент - Съвета на федерацията по обвинение, че е замесен в убийствата на високопоставени лица, предаде ДПА. Сенатор Рауф Арашуков от Карачаево-Черкезката република (КЧР) бе задържан, след като Съветът на федерацията гласува да се отнеме имунитетът му от съдебно преследване.  32-годишният Арашуков е замесен в убийствата на две високопоставени лица от КЧР през 2010 г., както и в други престъпления, съобщи руският Следствен комитет. Арашуков е разследван по препоръка на властите на КЧР, уточни Следственият комитет.", "date": "2019.01.30", "title": "Задържаха руски сенатор, обвинен в убийството на високопоставени лица"}
{"url": "https://www.faktor.bg/bg/articles/banov-otgovori-na-yoncheva", "text": "\"От 4 години съм рекетиран с този запис, само че аз спя много спокойно и всички, които работят с мен знаят, че аз не се поддавам на рекет\". Това каза на брифинг министърът на културата Боил Банов, който беше обвинен от Елена Йончева за ощетяване на държавата със 700 000 лева.  \"Хайде да не употребяват по-силни думи, защото съм разгневен. Този проект \"Ларгото\" беше изключително важен и мащабен. Вероятно по онова време съм псувал, повишавал съм тон и ако ми се извадят думи от тия хиляди оперативки, могат да се скалъпят още 56 000 записа. Аз се казвам Боил Банов. Всеки, който се опитва да ме дискредитира по този начин, защото аз не го считам, като дискредитиране на мен, а дискредитиране на правителството и Министерство на културата - моите колеги, които работят усърдно за благото на България. Много е хубаво, че точно след като направихме вчера нещо наистина хубаво, с което да се гордеем с подносите и великолепната картина на Батенберг, много е хубава тази картина днес. Браво!\", каза Банов.  \"Не знам как да коментирам повече тези глупости\", каза още той. \"Има заведена искова молба от министерството и в момента тече процедура за тези пари. Това беше труден проект. Няма спестени пари на никого. Оставка съм готов да подам мигновено. Аз съм български режисьор, не министър\", добави той.  \"Вероятно ще заведа молба след всичко това. От години ме рекетират с този запис. Тези пари не са опростени. Всички тези пари са описани в исковете. Ще се консултирам с адвокати и ще съдя който мога по трасето\", заяви Банов.", "date": "2019.01.30", "title": "Банов: Готов съм да подам оставка, от 4 години ме рекетират със записи"}
{"url": "https://www.faktor.bg/bg/articles/novini/svyat/kitay-klekna-pod-natiska-na-sasht-priema-nov-za-on-za-chyzhdectpannite-invectitsi", "text": "Китaйcĸият пapлaмeнт щe глacyвa пpeз мapт нoв зaĸoн зa чyждecтpaннитe инвecтиции, ĸoйтo щe зaбpaни пpинyдитeлния тpaнcфep нa тexнoлoгии и нeзaĸoннaтa \"нaмeca\" нa пpaвитeлcтвo в чyждecтpaннитe бизнec пpaĸтиĸи, cъoбщaвa aгeнция Хіnhuа, цитиpaнa oт Rеutеrѕ. Гpaфиĸът пoĸaзвa, чe зaĸoнът би мoгъл дa бъдe oфициaлнo oдoбpeн oт пapлaмeнтa, ĸoйтo e пoд нaтиcĸ, ycĸopявaйĸи пpoцec, oбиĸнoвeнo oтнeмaщ гoдинa или пoвeчe, тъй ĸaтo Πeĸин бъpзa дa oтгoвopи нa иcĸaниятa нa Baшингтoн, зa дa дeecĸaлиpa нaпpaжeниeтo oт тъpгoвcĸaтa им вoйнa. Aдминиcтpaциятa нa Tpъмп oбвини Πeĸин в ĸpaжби нa интeлeĸтyaлнa coбcтвeнocт (ИC) и пpинyдитeлни пpexвъpляния нa ИC, ĸaтo изиcĸa пpoмянa и зaплaши c пo-нaтaтъшни митa, a Kитaй мнoгoĸpaтнo oпpoвepгa тeзи oбвинeния, пише money.bg. Двeтe cтpaни щe пpoвeдaт двyднeвни paзгoвopи във Baшингтoн, ĸoитo зaпoчвaт в cpядa. Te щe бъдaт нa нaй-виcoĸo paвнищe oтĸaĸтo aмepиĸaнcĸият пpeзидeнт Дoнaлд Tpъмп и ĸитaйcĸият пpeзидeнт Cи Дзинпин ca дoгoвopиxa 90-днeвнoтo пpимиpиe в тъpгoвcĸaтa cи вoйнa пpeз дeĸeмвpи. Peшeниeтo зa ycĸopявaнe нa зaĸoнoдaтeлния пpoцec дoйдe cлeд ĸaтo пocтoянният ĸoмитeт нa Haциoнaлния нapoдeн ĸoнгpec (HΠK) cвиĸa cпeциaлнa двyднeвнa cecия тaзи ceдмицa, зa дa нaпpaви втopи пpeглeд нa пpoeĸтa. Πъpвият пpoeĸт нa зaĸoнa бe пpeдcтaвeн нa 23 дeĸeмвpи, ĸaтo пpoeĸтът бeшe пpeдocтaвeн нa oбщecтвeнocттa зa ĸoмeнтap дo 24 фeвpyapи. Haлицe e \"cпeшнa нeoбxoдимocт\" тaĸъв зaĸoн дa бъдe пpиeт, тъй ĸaтo ceгaшнoтo зaĸoнoдaтeлcтвo \"eдвa ли мoжe дa нacтигнe пpoмeнящитe ce изиcĸвaния зa изгpaждaнeтo нa нoвa cиcтeмa нa oтвopeнa иĸoнoмиĸa\", ĸaзвa миниcтъpът нa пpaвocъдиeтo Фy Жънxya, цитиpaн oт Хіnhuа. Cлeд ĸaтo бъдe пpиeт, зaĸoнът щe зaмeни тpи cъщecтвyвaщи зaĸoнa, ĸoитo peгyлиpaт cъвмecтнитe пpeдпpиятия и изцялo чyждecтpaннитe пpeдпpиятия. Πocлeдният пpoeĸтoзaĸoн дo гoлямa cтeпeн cъoтвeтcтвa нa пъpвия, ĸoйтo вĸлючвa 39 и e члeнa c ocoбeнo cилeн фoĸyc въpxy зaщитaтa нa интeлeĸтyaлнaтa coбcтвeнocт. Hoвият зaĸoн cъщo тaĸa пpeдвиждa caнĸции пpи нecъoбщaвaнe нa инвecтициoннa инфopмaция нa cъoтвeтнитe opгaни. He e яcнo дaли втopият зaĸoнoпpoeĸт щe бъдe пpeдocтaвeн нa oбщecтвeнocттa зa ĸoмeнтap, ĸoeтo мoжe дa yдължи пpoцeca. Kъм oĸтoмвpи в Kитaй ca peгиcтpиpaни пoчти 950 000 фиpми, финaнcиpaни oт чyжбинa, ĸoeтo пpeдcтaвлявa инвecтиции, нaдxвъpлящи 2,1 тpилиoнa дoлapa, cпopeд Хіnhuа.", "date": "2019.01.30", "title": "Китaй клекна под натиска на САЩ, приема нoв зaĸoн зa чyждecтpaннитe инвecтици"}
{"url": "https://www.faktor.bg/bg/articles/eva-maydel-do-kraya-na-godinata-balgariya-mozhe-da-vleze-v-chakalnyata-na-evrozonata", "text": "Европа е на прага на важен избор - в края на май страните членки на ЕС ще излъчат представителите си в Европейския парламент на фона на невиждан трус - напускането на Великобритания. В България вълненията за предстоящите евроизбори също растат. За премиера Бойко Борисов присъединяването на България към чакалнята на еврозоната е приоритет. В момента българските банки са подложени на тестове, което е от ключово значение за това.  \"Вървим по план. За да станем член на еврозоната, трябва да изпълним всички критерии. Към момента изпълняваме номиналните критерии, но има още една, която е свързана с това - да престоим в чакалнята на еврозоната, където престоят е минимум две години. Ако минат стрес тестовете на банките, най-вероятно до края на годината ще влезем в чакалнята\", коментира евродепутатът от ГЕРБ Ева Паунова– Майдел в студиото на \"България сутрин\" на Bulgaria ON AIR.. Много хора се притесняват, че с приемането на еврото ще обеднеем. Според Ева Майдел това няма как да стане, тъй като когато 1 лев се превърне в 50 цента, стоката, която струва 1 лев, също ще струва 50 цента. По думите ѝ последните 5 страни, присъединили се към еврозоната, имат по-ниска инфлация. \"Еврото цели да ни направи по-сигурни. Има такива механизми в еврозоната, които позволяват спестяванията на хората да бъдат много по-добре защитени и случаи с проблемни банки да няма\", заяви евродепутатът пред Bulgaria ON AIR. Относно евроизборите Ева Майдел сподели, че листата на ГЕРБ ще стане ясна през март, а в момента се извършват номинационни събрания.", "date": "2019.01.30", "title": "Ева Паунова–Майдел: До края на годината България може да влезе в чакалнята на еврозоната"}
{"url": "https://www.faktor.bg/bg/articles/toma-bikov-bsp-se-prevarna-vav-falshiv-sayt-s-glaven-redaktor-sobstvenikat-na-ofshorka-elena-yoncheva", "text": "БСП от партия се превърна във фалшив сайт с главен редактор собственикът на офшорна компания Елена Йончева. Това каза народният представител от ПГ на ГЕРБ Тома Биков във връзка с разследването на говорителя на БСП Елена Йончева за корупционни схеми при строителството на \"Ларгото\", предаде Агенция „Фокус“. „БСП от партия се трансформира във фалшив сайт, каквито има достатъчно в България. Има и още един – той се нарича БСП. Негов главен редактор е г-жа Елена Йончева – собственик на офшорна компания. Тази партия, като гледам с какви темпове върви , е на път самата тя да се превърне в една офшорна компания“, каза още Биков. Той уточни, че министърът е казал, че е готов да подаде оставкат. „Ние като ПГ стоим зад него и зад политиката ,която провежда и неговото назначение за министър е политическо решение. Нашето политическо решение и да го подкрепяме, защото отказваме да вярваме на фалшивите новини на Йончева и не желаем изобщо да ги коментираме“, допълни Тома Биков.  „Бих призовал всички вас като журналисти да спрете да наричате г-жа Йончева разследващ журналист. Това преди време се наричаше долнопробно доносничество с фалшива информация“, заяви Биков. По думите му долнопробно доносничество е, когато подаваш в случая на обществеността, а не на органите на реда и когато целиш да опетниш политическия опонент с неполитически средства. „Това прави г-жа Йончева. Ние оттук нататък не се занимаваме с нейните „разследвания“. Очевидно тя е получател на информация от определени заинтересовани среди. Единственото, което прави е да бъде употребявана от БСП за целите на черната кампания ,която се води в момента срещу нас. Точно затова ние стоим зад министър Банов и не се съобразяваме с тези велики нейни разкрития и призоваваме журналистите да си пазят професията. Това понятие, заради такива хора като г-жа Йончева девалвира в момента. Да ви попитам вас откога г-жа Йончева е разследващ журналист“, каза още Тома Биков.  Той посочи, че тя от 2017 г. е разследващ журналист, когато е започнала да се занимава с политика. Биков попита кога Йончева се е интересувала от корупцията във всички години, в които е била журналист. „Тя се интересуваше от международна тематика. Тя кога разбра, че в България има нередности? Когато се върна от чужбина ли? Това прави г-жа Йончева две години и си лепи етикета разследващ журналист“, каза Биков. По думите му от това ще страдат най-вече разследващите журналисти.", "date": "2019.01.30", "title": "Тома Биков: БСП се превърна във фалшив сайт с главен редактор собственикът на офшорка Елена Йончева"}
{"url": "https://www.faktor.bg/bg/articles/novini/svyat/venetsuelski-deputat-s-ruskiya-samolet-rezhimat-na-maduro-iska-da-iznese-20-tona-zlato", "text": "Хосе Гера, депутат то венецуелския парламент обвини ръководството на Централната банка в опит да изнесат от страната част от държавния златен запас, съобщава  Voice of America.  По думите на Гера, златото ще бъде изнесено от Венецуела с руския самолет, който снощи кацна на летището в Каракас.  Ние получихме информация от служители на банката, че Boeing 777, който дойде от Москва сега се намира на летището и с него се готви изнасянето на 20 тона злато от държавния златен резерв. Поискахме обяснение от ръководството на Централната банка. Това злато не е собственост на Калисто Ортеги (директорът на банката), то е на венецуелския народ\", заяви той от парламентарната трибуна. Правителството на Николас Мадуро опита да изнесе от Великобритания 31 тона злато, които са депозирани 15% от държавния златен запас на сотйност около 1 млрд. долара.  Депутатът Гера съобщи, че самолетът от Москва е пристигнал В Каракас почти веднага след отказа на Лондон да предаде златото на Мадуро.  Гера, който преди е работил в отдела за икономически разследвания на венецуелската банка, каза още, че в централното отделение в Каракас се пазят около 150 тона злато. Припомняме, че руски пътнически самолет във венецуелската столица Каракас породи различни слухове в социалните медии в страната. Според руски медии на борда имало само екипаж, но не и пасажери. Самолетът \"Боинг 777\" на руската авиокомпания \"Нордуинд Еърлайнс\" е извършил директен полет от Москва. Нито властите във Венецуела, нито руският превозвач дават обяснение за целта на този полет. Предположенията са най-различни - от това, че самолетът е довел наемници от Русия, до версията, че е дошъл да отведе президента Николас Мадуро.  Агенция Reuters съобщи, че няколкостотин руски наемници от частна военна компания ще охраняват лично президента Николас Мадуро. Подозренията възникнаха заради, не само заради липсата на обяснения за задачата на полета, но и защото веднага след кацането му, самолетът е бил зареден, което означава, че Boeing е подготвен за екстрено излитане. Първа за полета на руския боинг до Каракас съобщи \"Новая газета\". Самолетът е собственост на компанията Nordwind Airlines и никога досега не е летял до Венецуела. Вестникът пише, че самолетът се е върнал сутринта от Тайланд и веднага е заминал на новия рейс за Каракас. По информация на сайта Boeing.Ru, самолети от серията Boeing 777 могат да превозват до 400 души и дължина на полета от 9,1 до 17,5 хиляди километра.", "date": "2019.01.30", "title": "Венецуелски депутат: С руския самолет режимът на Мадуро иска да изнесе 20 тона злато"}
{"url": "https://www.faktor.bg/bg/articles/ruski-ikonomist", "text": "Наемници от руската частна армия \"Вагнер\" няма да удържат режима във Венецуела. Те имат правото да отидат там като телохранители на Мадуро, да изкарват пари, имат и правото да загинат, ако армията премине на страната на новия президент.  Това заяви известният руски икономист и обществен деец Дмитрий Потапенко пред радио \"Ехото на Москва\".  Междувременно западни медии съобщиха, че създаването на частната армия \"Вагнер\" е  по идея на Генералния щаб на Русия, като почти сигурно е подкрепена от президента Владимир Путин.  Инвестициите на Русия във Венецуела, а и във всякакви псевдосоциалистически режими, са изгубени.  17 милиарда не са чак толкова много пари за Руската федерация, те ще бъдат опростени..., с ирония казва той. И допълва, че Кремъл очевидно е избрал да бъде първата сред изостаналите страни.", "date": "2019.01.30", "title": "Дмитрий Потапенко: Руските наемници няма да удържат режима във Венецуела, имат правото да загинат (ВИДЕО)"}
{"url": "https://www.faktor.bg/bg/articles/novini/balgariya/rashidov-reagiral-sam-po-sluchaya-s-largoto-oshte-togava-go-pratih-v-sada", "text": "Реагирал съм на случая с „Ларгото“ и съм го изпратил на съд още тогава. Въпросите са към друг. Това каза председателят на Комисията по култура и депутат от ГЕРБ Вежди Рашидов пред журналисти в НС във връзка с разследването на Елена Йончева по аферата „Ало, Банов съм“. Във връзка с документите за строителството на „Ларготото“, той заяви, че става въпрос за забавяне на строителя. „Казвам, че съм подписал заповед да отиде на съд тази неустойка за неспазване. Реагирал съм. За всичко останало въпросите са към друг“, каза още Вежди Рашидов. Той разясни, че след като се е върнал от лечението си от Германия е подписал заповед да се заведе дело да се изплати неустойка за забавени срокове. От думите му стана ясно, че е поискал проверка, по която в момента тече дело на втора инстанция. Рашидов обърна внимание, че са минали и европейски одити на проекта за „Ларгото“.", "date": "2019.01.30", "title": "Рашидов: Реагирал съм по случая с Ларгото, още тогава го пратих в съда"}
{"url": "https://www.faktor.bg/bg/articles/lavrov-kremal-shte-sledi-reaktsiite-na-evropeyskite-strani-spryamo-sasht", "text": "Външният министър на Русия Сергей Лавров предупреди, че разработването на нова ядрена бойна глава от страна на САЩ увеличава риска от ядрена война, съобщават руските медии. \"Миналата година вече изразихме сериозна загриженост, че разработването на такива боеприпаси с малка мощност намалява прага за използване на ядрени оръжия и увеличава рисковете от ядрен конфликт\", коментира Лавров. Изявлението на руския първи дипломат беше направено два дни след като Националната агенция за ядрена сигурност на САЩ обяви, че е започнало производството на неразкрит брой ядрени бойни глави с малка общност W76-2. Лавров също така отбеляза, че Москва ще следи реакциите на европейските страни спрямо САЩ за производството на новата ядрена бойна глава. Конструкцията на бойната глава е модификация на W76-1 за балистичната ракета Trident, която се използва от американските военноморски сили, чиято мощност според специализираното издание Defence News е по-малка от бомбата, хвърлена от американците над японския град Хирошима в края на Втората световна война през 1945 г.", "date": "2019.01.30", "title": "Лавров: Кремъл ще следи реакциите на европейските страни спрямо САЩ за производство на нови ядрени глави"}
{"url": "https://www.faktor.bg/bg/articles/radio-svoboda-nishti-mezhdunarodnoto-turne-na-chvk-vagnera-ukrayna-siriya-tsar-venetsuela-video", "text": "Информацията на агенция Ройтерс за четиристотин бойци на руската частна армия \"Вагнер\" във Венецуела на кара отново да обърнем внимание на международния размах на деятелността на тази структура, казват от \"Радио Свобода\"- Русия. Какви интереси преследва компанията, която се намира под покровителството на близки до властта руски бизнесмени?  Какви цели преследва самата  Русия  с нейната помощ на территорията на Сирия,  Украйна, ЦАР и Венецуела? В програмата \"Лицом к событию\"  тези въпроси обсъждат няколко експерти. Сред тях са разследващият журналист  от \"Новая газеа\" Денис Коротков,   журналистът-международник Андрей Осталски, политологът и граждански активист от сирийски произход Хасан-ал-Хури, политикът и предприемач Владимир Семаго и др.", "date": "2019.01.30", "title": "Радио \"Свобода\" нищи международното турне на ЧВК \"Вагнер\"- Украйна, Сирия, ЦАР. Венецуела? (ВИДЕО)"}
{"url": "https://www.faktor.bg/bg/articles/nikolas-maduro-donald-tramp-e-naredil-na-pravitelstvoto-i-na-kolumbiyskata-mafiya-da-me-ubiya", "text": "Президентът на Венецуела Николас Мадуро заяви, че президентът на САЩ Доналд Тръмп бил наредил на правителството на Колумбия и на колумбийската мафия да го убият, но настоя, че той е добре защитен от заплахата от убийство, съобщават руските медии. \"Без съмнение Доналд Тръмп даде заповед да ме убият, каза на колумбийското правителство, на колумбийската мафия да ме убият. Ако нещо се случи с мен, Доналд Тръмп и колумбийският президент Иван Дуке ще бъдат отговорни\", подчерта Мадуро пред руската новинарска агенция \"Новости\". \"Винаги съм защитен от венецуелския народ, имаме добри специални служби\", посочи той. Мадуро също така твърди, че съветникът по националната сигурност на Белия дом Джон Болтън е попречил на Тръмп да общува с правителството на Венецуела. Мадуро многократно се бил опитвал, но не успял, да се добере до американския държавен глава.", "date": "2019.01.30", "title": "Николас Мадуро: Доналд Тръмп е наредил на правителството и на колумбийската мафия да ме убият"}
{"url": "https://www.faktor.bg/bg/articles/novini/balgariya/yoncheva-kato-izvadite-razsledvane-za-koruptsiyata-v-bsp-shte-poluchite-kredit-na-grazhdansko-doverie", "text": "Първо, стана ясно, че от известно време Йончева се възползва от разследвания на други журналисти и екипи, с идеята да ги озвучи като свои и на БСП и вместо граждански - на гражданите срещу корумпираните, да ги направи актив на нейната партия в битка на едни корумпирани срещу други корумпирани партии. С това се подменя смисъла на тези разследвания и до голяма степен профанира тяхната стойност. Второ, самият факт, че тези разследвания се правят на пресконференция в БСП ги прави политически или партийни, което рязко свива, да не кажа принизява труда на истинските разследващи, полезната им стойност за обществото и за потърпевшите. До сега Йончева получаваше доста разследвания \"на готово\", като това за Барселона, благодарение на работата и средствата на редица \"доброволци\". Не съм сигурен, дали повечето от тях ще поискат изобщо да си сътрудничат с нея, особено след като тя взема кредита за стореното и ги използва за личен и партиен пиар. Пиша това, защото зная колко много рискуват тези момчета и момичета, някои от тях със заплахи за живота си и истински, а не измислени и режисирани, такива каквито могат да засегнат партийни елити, опаковани в памперси срещу всякакъв риск. Журналистът Йончева може и да предизвиква симпатии, особено в контекста на нападките на партийни велможи през прокуратурата, но партийният функционер Йончева в една корумпирана партия, разследвания за която тя не вади, не може да предизвиква нищо, освен съжаление. Елена, като извадите разследване за корупцията в БСП, тогава можете да получите кредит на доверие за разследванията си извън БСП. Не Ви е проблем прокуратурата, която е ясно, че нито един не е обвинила и осъдила за корупция, а доверието на хората. Защото битката с корупцията е тежка, достойна и  Първо, известно е, че от известно време Йончева се възползва от други разследвания с идеята да ги озвучи като свои и на БСП и вместо граждански - на гражданите срещу корумпираните, ги прави на един партии корумпирани срещу други партии корумпирани. С това се подменя смисъла на тези разследвания и до голяма степен профанира тяхната стойност. Второ, самият факт, че тези разследвания се правят на пресконференция в БСП ги прави политически или партийни, което рязко свива, да не кажа принизява труда на истинските разследващи, полезната им стойност за обществото и за потърпевшите. До сега Йончева получаваше доста разследвания \"на готово\", като това за Барселона, благодарение на работата и средствата на редица \"доброволци\". Не съм сигурен, дали повечето от тях ще поискат изобщо да си сътрудничат с нея, особено след като тя взема кредита за стореното и ги използва за личен и партиен пиар. Пиша това, защото зная колко много рискуват тези момчета и момичета, някои от тях със заплахи за живота си и то не измислени и режисирани, а такива каквито могат да засегнат партийни елити, като този в който се движи Йончева. Журналистът Йончева може и да предизвиква симпатии, особено в контекста на нападките на партийни велможи през прокуратурата, но партийния функционер Йончева в една корумпирана партия, разследвания за която Йончева не вади, не може да предизвиква нищо. Елена, като извадите разследване за корупцията в БСП, тогава можете да получите кредит на доверие за разследванията си извън БСП.поровете на Терсит, дръзките му и непристойни думи, съпроводени с чести гневни изблици", "date": "2019.01.30", "title": "Йончева, като извадите разследване за корупцията в БСП, ще получите кредит на гражданско доверие"}
{"url": "https://www.faktor.bg/bg/articles/novini/svyat/razuznavaneto-na-sasht-prez-2019-ta-rusiya-shte-prodalzhi-voennata-politicheska-i-ikonomicheska-destabilizatsiya-na-ukrayna", "text": "През 2019 година Русия ще продължи своята военна, политическа и икономическа кампания по дестабилизацията на Украйна, за да попречи на усилията на Киев за интеграция в ЕС и укрепване на връзките с  НАТО, се казва в доклад на националното разузнаване на САЩ. Американските експерти смятат за малко вероятно настъпление срещу Донбас както на украинската армия, така и на проруските военни части.  \"По наши оценки, мащабно настъпление от страна на Украйна или проруските сили е възможно от оперативна гледна точка, но е малко вероятно през 2019 година, освен ако едната страна не осъзнае, че другата сериозно нарушава създаденото статукво\", се казва в анализа. В същото време се прогнозира възможен ръст на напрежението в Черно и Азовско море. \"Двустранното напрежение ще нараства в Черно и Азовско море, доколкото всяка от страните отстоява своя суверенитет и военно-морски потенциал. Русия ще продължи своята военна, политическа и икономическа кампания по дестабилизацията на Украйна, за да попречи на усилията на Киев за интеграция в ЕС и укрепване на връзките с НАТО. Действията на Русия спрямо украниските кораби и моряци през ноември 2018 година демонстрарат готовността на Русия да ограничи украинската свобода на корабоплаване в този регион и да окаже политически натиск върху ръководството на страната, особено в предизборната кампания в Украйна през тази година\", се казва в документа. Разузнаването също така предупреждава, че Русия ще използва кибератаки, за да повлияе върху резултатите на президентските избори в Украйна.", "date": "2019.01.30", "title": "Разузнаването на САЩ: През 2019-та Русия ще продължи военната, политическа и икономическа дестабилизация на Украйна"}
{"url": "https://www.faktor.bg/bg/articles/novini/balgariya/visshi-voenni-s-dosieta-naznachavani-prez-poslednite-godini", "text": "Комисията по досиетата обяви резултатите от проверка за принадлежност към тоталитарните комунистически служби на висши военни, заемащи ръководни постове в отбраната, назначавани през последните години, съобщава сайтът  . Проверката е обхванала общо 89 души, заемащи или заемали следните длъжности:  началникът и заместник-началниците на отбраната, командващият, заместник-командващият и началникът на щаба на Съвместното командване на силите, командирите, заместник-командирите и началниците на щабовете на Сухопътните войски, на Военновъздушните сили и на Военноморските сили, главните секретари, генералните директори, заместник генералните директори, главните директори, заместник главните директори, директорите, заместник-директорите, началниците на отдели и началниците на сектори в администрацията на изпълнителната власт, други длъжности, които се заемат с акт на президента на България, Народното събрание, Министерския съвет или министър-председателя в Министерството на отбраната. От проверените 89 лица пет души са установена принадлежност към тоталитарните служби. Комисията по досиетата е обявила данните за четирима от тях, тъй като едно лице е починало (решение №2-1550 от 29 януари 2019 г.). Обявените сътрудници във висшия военен ешалон са: Митко Александров Петев, н-к на щаба на Военноморските сили от 01.07.2011 г. до 01.12.2011 г., командир на военноморските сили от 30.06.2015 г. – доверено лице, агент „СЛАВОВ” на Трето управление на ДС (ВКР, военното контраразузнаване) от 1987 г.; Никола Стоянов Каранов, н-к на щаба на Военноморските сили от 25.01.2016 г. до 01.07.2016 г., заместник-командир на Военноморските сили от 01.07.2016 г. до 23.02.2017 г. – агент „ЯВОР” на ВКР-ДС от 1986 г.; Николай Вичев Караиванов, н-к на щаба на Сухопътните войски от 29.06.2017 г. – агент „МАЙК” на ВКР от юни 1991 г.; Симеон Николов Цеков, н-к на щаба на Военноморските сили от 01.06.2006 г. до 02.05.2007 г., заместник-командир на Военноморските сили от 02.05.2007 г. до 30.06.2009 г., заместник-командващ (заместник-командир) на Военноморските сили от 02.05.2007 г. до 30.06.2009 г. – агент „ГЕНЧЕВ” на ВКР-ДС от 1980 г. Висшите военни длъжности се назначават по предложение на Министерския съвет след съгласуване. Горепосочените назначения са станали по време на правителствата на Сергей Станишев, Бойко Борисов – 1 и 2, както и на президентите Георги Първанов, Росен Плевнелиев и Румен Радев.", "date": "2019.01.30", "title": "Висши военни с досиета, назначавани през последните години на ръководни постове в отбраната"}
{"url": "https://www.faktor.bg/bg/articles/novini/svyat/maduro-se-gotvi-za-grazhdanska-voyna-vaorazhava-2-miliona-tsivilni", "text": "Венецуелският президент Николас Мадуро съобщи, че ще създаде 50 хиляди подразделения на \"народна отбрана\", съобщи телевизия Telesur. По думите на Мадуро, когото парламентът смята за нелегитимен, в състава на подразделенията на венецуелската \"народна отбрана\" ще влязат 2 милиона цивилни, които ще получат от него \"военни инструкции\". Те трябва да бъдат формирани до началото на месец май. Припомняме, че на 10 януари 2019 година Мадуро, който спечели най-много гласове на изборите за президент, положи клетва, а на 15 януари парламентът, в който доминира опозицията го обяви за узурпатор.  На 23 януари десетки хиляди венецуелци излязоха на масови протести срещу икономическата криза и режима на Мадуро. В същия ден председателят на парламента Хуан Гуайдо обяви, че ще изпълнява длъжността президент на страната до провеждането на честни избори. САЩ, Франция, Германия, Великобритания и Испания признаха това решение и дадоха на Мадуро 8 дневен срок да насрочи нови избори.", "date": "2019.01.30", "title": "Мадуро се готви за гражданска война, въоръжава 2 милиона цивилни"}
{"url": "https://www.faktor.bg/bg/articles/novini/svyat/financial-times-tramp-se-e-sreshtal-s-putin-bez-nito-edin-predstavitel-na-amerikanskata-administratsiya", "text": "По информация на вестник Financial Times, президентът на САЩ Доналд Тръмп се е срещнал миналата година с Владимир Путин без американски преводач или други служители на американската администрация. Разговорът се е състоял по време на срещата на Г-20 в Буенос Айрес през ноември. Заедно с Тръмп е била съпругата му Мелания, но от американска страна не е имало нито преводач, нито служител, който да стенграфира или конспектира срещата. При това, както пише Financial Times, Путин е бил придружен от преводач. Представител на руските власти е съобщил на изданнието, че разговорът е продължил окщоло 15 минути и е вкючвал обсъждане на ситуацията в Сирия и сблъсъка на руски военни кораби с украински моряци няколко дни преди това. По думите му, двамата са обсъждали и провежданетона официална среща. Белият дом призна, че Тръмп е провел \"неформален разговор\" с Путин, но отказа да разкрие подробности от срещата, както и засега не коментира публикацията на Financial Times.", "date": "2019.01.30", "title": "Financial Times: Тръмп се е срещал с Путин без нито един представител на американската администрация"}
{"url": "https://www.faktor.bg/bg/articles/novini/svyat/v-avstriya-osadiha-lider-na-kraynodyasna-grupirovka-prizovavala-putin-da-vavede-voyski-v-stranata", "text": "Моника Унгер, лидер на крайнодясна австрийска групировка беше осъдена на 14 години затвор, съобщава радио \"Свобода\". Тя е обвинена за това, че е провъзгласила себе си за президент на несъществуващата държава \"Федерация Австрия\", както и за подготовка на провокиране на военен преврат в Австрия. За да реализира плановете си тя е поскала помощ от руския президент Владимир Путин. По данни на австрийското контраразузнаване, в организацията на Унгер са членували 2 700 души, на които били издавани \"документи\" на несъществуващата държава. Защитата на Унгер се опита да намали присъдата с твърдението, че възгледите на членовете на организацията на Унгер са \"много странни, но не и опасни\". Съдията обаче аргументира строгостта на присъдата с думите, че \"антидържавната активност е недопустима\". Заместникът на Унгер, 71-годишен бивш офицер от полицията, е осъден на 10 години затвор, още 12 души са осъдени на затвор от 9 месеца до 3 години.", "date": "2019.01.30", "title": "В Австрия осъдиха лидер на крайнодясна групировка, призовавала Путин да въведе войски в страната"}
{"url": "https://www.faktor.bg/bg/articles/borisov-ministerski-savet-otpuska-dopalnitelno-5-mln-lv-za-direktsiya-veroizpovedaniya", "text": "Министерски съвет отпуска допълнително 5 млн. лв. за Дирекция \"Вероизповедания. Това каза министър-председателят Бойко Борисов в началото на правителственото заседание, предаде репортер на Агенция „Фокус“. „Патриархът лично ме помоли за парите, които им се полагат, да им бъдат преведени по-бързо, за да могат да изплатят заплатите на свещениците“, посочи Борисов. „Точка 10 е проектно постановление за одобряване на допълнителни разходи на Съвета на Министерски съвет за 2019 г. към Дирекцията за вероизповедания - 5 млн. лв. Да можете веднага да си свършите работа“, обясни той, като уточни, че българската църква се е обърнала с молба към правителството миналия четвъртък.", "date": "2019.01.30", "title": "Бойко Борисов: Министерски съвет отпуска допълнително 5 млн. лв. за Дирекция \"Вероизповедания\""}
{"url": "https://www.faktor.bg/bg/articles/valeri-simeonov-ne-vyarvam-na-elena-yoncheva-sled-glupostite-koito-dardori-za-ogradata-s-turtsiya", "text": "Бившият вицепремиер Валери Симеонов коментира пред \"Свободна зона\" по ТВ Европа разследването на елена Йончева срещу Боил Банов. Тя обвини културния министър в корупция. \"Скептичен съм за разследването на Елена Йончева. Има много лъжи в нейните думи и не ѝ вярвам след глупостите, които показваше за оградата с Турция. Целта е да се провеждат атаки чрез прокуратурата и медиите. Това е едно дърдорене\", коментира Симеонов.  \"Хората са определили кой да ги ръководи 4 години. Коалицията за евроизборите на патриотите не е толкова важна. Самите избори не са толкова важни. Ще подкрепяме правителството, докато се спазва предизборната програма, под която съм се подписал и аз\", каза още Симеонов.", "date": "2019.01.30", "title": "Валери Симеонов: Не вярвам на Йончева за Банов след глупостите ѝ за оградата с Турция!"}
{"url": "https://www.faktor.bg/bg/articles/elena-yoncheva-1-3", "text": "Елена Йончева разкри на пресконференция най-накрая какво толкова грандиозно разследване е направила. Оказа се, че на прицел е министърът на културата Боил Банов.  Тя помоли организаторите да \"загасят осветлението\", защото ще пуска записи на Банов, които обаче не се чували добре и имало субтитри, които трябвало да се прочетат.  \"През 2016 година сегашният министър на културата, тогава зам.-министър, е действал с цел \"да опрости\" 700 000 лева, които би трябвало да бъдат наложени като санкция за проекта за ремонт на Ларгото\", заяви Йончева.  На самата пресконференция, като доказателство тя пусна запис на телефонен разговор и на колеги на Банов, които са го записвали. Качеството беше като разговор с космонавти, които преди малко са кацнали на луната. Около 3,5 минути журналистите слушаха неразбираеми реплики, придружени със субтитри. От БСП обещаха да предоставят пълния запис, без монтаж. Разговорът бил записан от \"служител на министерството на културата\", а самият разговор бил воден от кабинета на министъра на културата. Червената депутатка кръсти разследването си \"Ало, Банов съм\". От БСП поискаха оставката на Боил Банов, както и отговорност от цялото правителство.", "date": "2019.01.30", "title": "Йончева разследва Боил Банов, пуска неразбираеми записи със субтитри (ВИДЕО)"}
{"url": "https://www.faktor.bg/bg/articles/novini/balgariya/levon-hampartsumyan-ne-biva-da-se-sazdavat-svrahochakvaniya-za-priemaneto-na-evroto", "text": "Банкерът Левон Хампарцумян заяви пред БНТ, че не бива да се създават свръхочаквания за приемането на еврото в България, тъй като левът е от много време във валутен борд с него. Той изтъкна, че влизането в еврозоната ще донесе стабилност и достъпност на средата в България, а ефект от приемането на европейската валута ще бъде усетен от \"икономически активните\" хора. \"Поставянето на дата за присъединяването на еврозоната е прибързано. Чакалнята за еврозоната е около две години, но има технически параметри, които могат да отнемат и повече време. Връщаме се в клуба на по-богатите и уредени държави\", заяви Хампарцумян. По думите му, не бива да се създават свръхочаквания за приемането на еврото, тъй като съществена част от промените вече съществуват заради валутния борд на лева. \"За българина дали в джоба има евра, или левове, почти няма никакво значение. Ефектът от приемането на еврото ще бъде усетен от „икономически активните. Средата, в която България работи и се развива, ще стане по-стабилна и достъпна\", допълни той. Покачването на цените още при влизането в чакалнята за еврозоната Хампарцумян определи като спекулация. \"Евентуални \"неблагополучия\" в отделна банка биха били по-лесно преодолими при влизането ни в еврозоната\", заяви Хампарцумян. Той изтъкна, че случаят КТБ така или иначе не може да бъде повторен, дори днес. \"Лихвите може да бъдат относително по-ниски\", подчерта Хампарцумян и обясни, че те зависят от устойчивостта на икономиката на националните държави, заради което и лихвите в ЕС са различни. \"Възможно е да настъпи стагнация на световната икономика, но не може да се очаква катастрофа. Онази криза няма как да се повтори вече, но следващата ще ни изненада\", допълни той.", "date": "2019.01.30", "title": "Левон Хампарцумян: Не бива да се създават свръхочаквания за приемането на еврото"}
{"url": "https://www.faktor.bg/bg/articles/yaponskiyat-premier-otryaza-rusiya-yuzhnite-kurili-za-nasha-izkonna-teritoriya", "text": "Япония счита „северните територии“ за свои изконни земи, няма промяна в тази позиция на японското правителство. Това заяви министър-председателят Шиндзо Абе по време на дебат в парламента, съобщава агенция TACC. „Северните територии – това са наши изконни земи. Няма промяна в позицията“, подчерта Абе. Той добави, че последователната позиция на японското правителство е да определи собствеността на „всичките четири острова“ (Кунашир, Итуруп, Шикотан и група от острови, които в Япония се наричат Хабомай) и на тази основа да се сключи мирен договор. „Преговорите с руската страна се провеждат въз основа на всички документи и споразумения, постигнати досега. Въпреки това, японско-съветската декларация от 1956 г. е единственият документ, който е ратифициран от парламентите на двете страни и все още е валиден“, заяви ръководителят на японското правителство.", "date": "2019.01.30", "title": "Японският премиер отряза Русия: Южните Курили са наша изконна територия!"}
{"url": "https://www.faktor.bg/bg/articles/novini/svyat/rezhimat-na-maduro-zabrani-na-huan-guaydo-da-napuska-stranata-zaporari-smetkite-mu", "text": "Върховният съд на Венецуела забрани на самопровъзгласилия се за президент опозиционер Хуан Гуайдо да напуска страната и наложи запор на банковите му сметки. Прокуратурата започна разследване за \"противодържавни дейности\" срещу 35-годишния председател на парламента. Според медиите в страната президентът Николас Мадуро се готви да използва всички административни лостове, за да спре конкурента си, който получи подкрепата на редица страни. Междувременно Съединените щати предупредиха Мадуро да не преследва или репресира Гуайдо. Те отново потвърдиха подкрепата си за опозиционния лидер и обявиха, че тези, които се опитват да саботират демокрацията и да преследват Гуайдо, ще си понесат последиците.", "date": "2019.01.30", "title": "Режимът на Мадуро забрани на Хуан Гуайдо да напуска страната, запорари сметките му"}
{"url": "https://www.faktor.bg/bg/articles/novini/svyat/arkticheski-stud-v-sasht-ezeroto-michigan-zamrazna", "text": "Арктически студ скова Съединените щати – замръзна езерото Мичиган, което е сред най-големите в Америка.   Снимки и видео кадри показват огромни парчета лед на повърхността на езерото, което е с площ над 50 хиляди квадратни километра и дълбочина близо 300 метра.  Няколко източни щати са обхванати от ледена вълна, придружена от обилни снегове – очаква се в близките часове температурите в района на Чикаго и Илинойс да паднат до минус 46 градуса. Издадени са предупреждения към хората да избягват излизането навън и да не пътуват надалеч.", "date": "2019.01.30", "title": "Арктически студ в САЩ: Езерото Мичиган замръзна"}
{"url": "https://www.faktor.bg/bg/articles/novini/balgariya/24-ot-28-oblasti-sa-v-gripna-epidemiya", "text": "24 от 28-те области на страната са в грипна епидемия. От днес обаче тя се отменя за Стара Загора. Броят на болните от остри респираторни заболявания и грип е намалял драстично през последните дни и това е причината извънредните мерки там да паднат. Перник беше първата област, в която грипната епидемия се отмени. От днес отново на училище са учениците в Пазарджик без епидемията да се отменя. В Кърджали обаче противогрипните мерки се удължават до петък включително. В грипна ваканция са над 1500 училища.", "date": "2019.01.30", "title": "24 от 28 области са в грипна епидемия"}
{"url": "https://www.faktor.bg/bg/articles/novini/svyat/ruski-samolet-chaka-da-evakuira-maduro", "text": "Необичаен полет на руски пътнически самолет във венецуелската столица Каракас породи различни слухове в социалните медии в страната. Според руски медии на борда на имало само екипаж, но не и пасажери, съобщава Voice of America. Самолетът \"Боинг 777\" на руската авиокомпания \"Нордуинд Еърлайнс\" е извършил директен полет от Москва. Нито властите във Венецуела, нито руският превозвач дават обяснение за целта на този полет. Предположенията са най-различни - от това, че самолетът е довел наемници от Русия, до версията, че е дошъл да отведе президента Николас Мадуро, дори, че е бил натоварен със злато.  Припомняме, че агенция Reuters съобщи преди дни, че няколкостотин руски наемници от частна военна компания ще охраняват лично президента Николас Мадуро. Първа за полета на руския боинг до Каракас съобщи \"Новая газета\". Самолетът е собственост на компанията Nordwind Airlines и никога досега не е летял до Венецуела. Вестникът пише, че самолетът се е върнал сутринта от Тайланд и веднага е заминал на новия рейс за Каракас. По информация на сайта Boeing.Ru, самолети от серията Boeing 777 могат да превозват до 400 души и дължина на полета от 9,1 до 17,5 хиляди километра.", "date": "2019.01.30", "title": "Руски самолет чака да евакуира Мадуро?"}
{"url": "https://www.faktor.bg/bg/articles/novini/balgariya/otnovo-mrasen-vazduh-v-nyakoi-ot-golemite-gradove-v-stranata", "text": "Три пъти над нормата е нивото на фините прахови частици в столичните квартали Павлово, Хиподрума, Дружба и Надежда, според данните \"Еър куолити\".  Нива над нормата се отчитат още в Пловдив, Димитровград, Горна Оряховица и Русе, като най-сериозно е превишението в пловдивския квартал \"Тракия\".", "date": "2019.01.30", "title": "Отново мръсен въздух в някои от големите градове в страната"}
{"url": "https://www.faktor.bg/bg/articles/novini/balgariya/parvanov-predlozhi-koalitsiya-s-bsp-na-radev-mu-bilo-rano-da-se-zanimava-s-politicheski-proekti", "text": "Създателят на АБВ и Георги Първанов предложи на БСП коалиция или поне сътрудничество за предстоящите избори. Според бившия президент, левицата трябва да се обедини, тъй като сами по себе си разделени не могат да спечелят срещу ГЕРБ. Той коментира управлението на Корнелия Нинова в БСП и констатира, че е добър опозиционен лидер, но намекна, че не може да се справи като част от евентуално управление на \"червените\".  Георги Първанов похвали президента Румен Радев за двете му години на \"Дондуков\" 2. Въпреки това, бившият държавен глава го предупреди, че още му е рано да се занимава с политически проекти. Първанов допълни, че президентът не трябва да се занимава с партии, въпреки, че самият той започна да прави своята АБВ още като беше действащ държавен глава и си основа движение.  Първанов посъветва Радев да има позиция, но тя да бъде за всички българи, а не само за една партия. Бившият лидер на АБВ подкрепи позицията на настоящия президент за закупуването на самолети. Според него, трябва да се наложи мораториум над преговорите за закупуването на Ф-16. По думите му, милиардите, които се предвиждат за отбрана, трябва да се насочат към инвестиции в социалния сектор.  \"На 4-ти февруари 1997 г. с Николай Добрев тръгнахме срещу партията си. Тогава започна модернизацията в левицата. Петър Стоянов заговори за двете папки. Така беше. Той ни върна двете папки. След това на \"Позитано\" 20 щяха да ни изядат, искаха да ни изключат с Добрев\", каза още Първанов.", "date": "2019.01.30", "title": "Първанов иска коалиция с БСП, на Радев му било рано да се занимава с политически проекти"}
{"url": "https://www.faktor.bg/bg/articles/novini/balgariya/prognoza-ako-ima-povishenie-na-lihvite-po-kreditite-to-shte-zapochna-nay-rano-prez-lyatoto-na-2019-g", "text": "\"Ако има повишение на лихвите по кредитите, то ще започна най-рано през лятото на 2019 г.\", прогнозира пред Нова телевизия председателят на Управителния съвет на Асоциацията на банките Петър Андронов. Той призова потребителите да бъдат много внимателни при взимането на заеми в момента, защото лихвите вероятно няма да останат все така ниски, каквито са в момента.  Според Андронов банките също трябва да бъдат внимателни относно това колко кредити отпускат. \"БНБ ни препоръча многократно да намалим броя на отпусканите кредити, защото тези за домакинствата надминаха доходите на хората през 2017 г.\", каза Андронов.  И добави, че през миналата година банките са заделили много повече пари за чистене на лошите кредити, но към момента техният брой намалява. Именно това, а не начисляването на такси, допринасяло за стабилността на финансовите институции и им носело печалба. \"Европейската администрация непрекъснато търси инструменти, с които да се ограничат националните различия в банковите такси\", каза още Андронов. Той бе категоричен, че банкерите у нас напълно подкрепят стремежа на държавата за влизане в Еврозоната. И допълни, че банките у нас трябва да свикват със стрестестовете, защото те ще се провеждат всяка година. \"Банковият съюз не е гаранция. И днес в Еврозоната има банки с проблеми\", каза още Андронов.", "date": "2019.01.30", "title": "Прогноза: Ако има повишение на лихвите по кредитите, то ще започне най-рано през лятото на 2019 г."}
{"url": "https://www.faktor.bg/bg/articles/parlamentat-s-tarzhestveno-zasedanie-vav-veliko-tarnovo", "text": "С гласуване на проект на решение за провеждане на  тържествено извънредно пленарно заседание на 16 април във Велико Търново, ще  започнат работа депутатите днес. Поводът е 140 години от Учредителното събрание  и приемане на Търновската конституция. Предложението е на председателя на Народното  събрание Цвета Караянчева.  В програмата на депутатите влиза и второ четене на  промените в Закона за финансовото управление и контрол в публичния сектор. А  целта, според вносителите, е да се осигури по-добра защита на интересите на  държавата и общините чрез прилагане на международно признат модел за вътрешен  контрол. На първо четене ще бъде обсъден и законопроект за  преброяване на населението и жилищния фонд през 2021 г. Необходимите данни ще бъдат събрани чрез преброителни  карти или по интернет. Предвидените разходи са за над 38 хил. лева.", "date": "2019.01.30", "title": "Парламентът с тържествено заседание във Велико Търново на 16-ти април"}
{"url": "https://www.faktor.bg/bg/articles/shefat-na-observatoriyata-v-rozhen-ban-praska-milioni-za-bezsmisleni-proekti-a-nie-6-dena-stoim-bez-tok", "text": "Шести ден учените в обсерваторията в Рожен са без ток – прекъснал е миналата седмица в петък. В сградата няма електричество, а единственият начин да се снабдят с храна и да заредят мобилните си телефони е като вървят пеш при зимни условия в планината. Най-близкото място с ток от генератор е хотел на 6 км от обсерваторията. Директорът на обсерваторията Никола Петров попита пред БТВ защо от БАН пръскат милиони за изследване на киселото мляко, например, но не могат да намерят пари за генератор. Той се възмути и от снегопочистващата фирма.  \"Тя дори няма ротор, а се ползва този на армията. Можели една машина да обслужи нуждите на цялата област\", попита реторично Петров. Той допълни, че с колегите му са били принудени да ринат кубици сняг, за да си проправят път, вместо да се занимават с наука. Той призна, че също има вина и си е мълчал години за проблемите в обсерваторията. По думите му, има опасност, след като дойде тока в Рожен, да се развали техниката заради течове в сградата и измръзване на компютрите. От област Смолян по-късно казаха, че днес пътят до обсерваторията ще бъде отворен.", "date": "2019.01.30", "title": "Шефът на обсерваторията в Рожен: БАН пръска милиони за безсмислени изследвания, докато ние 6 дена сме без ток!"}
{"url": "https://www.faktor.bg/bg/articles/liderite-na-chlenkite-v-es-othvarlyat-iskaneto-na-velikobritaniya-za-predogovaryaneto-na-brekzit", "text": "Лидерите на 27-те страни членки на ЕС се противопоставиха на искането на британските власти за предоговаряне на споразумението за излизане на Обединеното кралство от блока, съобщи Франс прес.  \"Споразумението за излизане е най-доброто средство за гарантиране, че Обединеното кралство ще излезе от ЕС в условията на ред. Предпазният механизъм (мярката за избягване на връщането на физическа граница между Ирландия и британската провинция Северна Ирландия) е част от споразумението за излизане, а споразумението не подлежи на предоговаряне\", каза председателят на Европейския съвет Доналд Туск. \"Заключенията на срещата на върха на ЕС от декември са много ясни по този въпрос\", припомни той. Доналд Туск разговаря по телефона с държавните глави и правителствените ръководители на 27-те членки на ЕС, за да потвърди общата позиция. Председателят на Европейската комисия Жан-Клод Юнкер ще говори днес в 16,30 часа българско време на пленарното заседание на Европейския парламент в Брюксел. Френският президент Еманюел Макрон заяви вчера, че постигнатото между Великобритания и ЕС споразумение за Брекзит е \"най-доброто възможно споразумение и не подлежи на предоговаряне\". Макрон, който участва на среща на върха на страните от Южното Средиземноморие в Кипър, призова британското правителство бързо да представи на главния преговарящ на ЕС Мишел Барние \"следващите етапи, които ще позволят да се избегне напускане без споразумение, което никой не желае, но за което все пак трябва всички да се подготвим\". Ирландският външен министър Саймън Ковини припомни в \"Туитър\", че \"мрежата за сигурност бе договорена между ЕС и Обединеното кралство като политика, гарантираща избягването на твърда граница при всички положения\". По думите му е важно станалото вчера в Уестминстър да не промени това.", "date": "2019.01.30", "title": "Лидерите на членките в ЕС отхвърлят искането на Великобритания за предоговарянето на Брекзит"}
{"url": "https://www.faktor.bg/bg/articles/novini/balgariya/oblachnostta-shte-e-znachitelna-na-mnogo-mesta-v-stranata-shte-vali-dazhd", "text": "Днес облачността ще е по-често значителна. На много места ще има превалявания от дъжд, в планинските райони над 1000 метра – от сняг. Отново повече като количество ще са валежите в западните райони и Рило-Родопската област. В Северозападна България, поради ниските температури, ще има условия за поледици. В източната половина от страната ще духа слаб до умерен югоизточен вятър и там ще е най-топло. Преобладаващите максимални температури ще бъдат между 3° и 8°, в Източна България до 12°-14°. Атмосферното налягане е по-ниско от средното за януари – още ще се понижи. По Черноморието облачността ще е значителна, на места ще превалява слаб дъжд. Ще духа слаб до умерен югоизточен вятър. Максимални температури на въздуха: 10-12°. Температурата на морската вода е 6-7°. Вълнението на морето ще бъде 2-3 бала. В планините ще е облачно, на много места с валежи от сняг, под 1000 метра – от дъжд. По-значителни ще са валежите в Рило-Родопската област. Ще духа силен южен вятър, който след обяд ще отслабва. Максимална температура на височина 1200 метра 3°, на 2000 метра – около минус 2°.", "date": "2019.01.30", "title": "Облачността ще е значителна, на много места в страната ще вали дъжд"}
