{"url": "https://www.faktor.bg/bg/articles/kitay-izrigna-sreshtu-sanktsiite-na-sasht-privika-amerikanskiya-poslanik-v-znak-na-protest", "text": "Китай е привикал посланика на САЩ в страната в събота, за да отправи официален протест срещу санкциите, наложени от Вашингтон срещу китайска военна компания, за това че е закупила руски бойни изтребители и ракети, предава AFP, като се позовава на държавния вестник „People’s Daily“. Заместник-министърът на външните работи на Китай Женг Жегуан е привикал посланик Тери Бранстад и е „отправил официален протест срещу американските санкции върху китайската армия“, се казва в информацията на вестника. Вчера Държавният департамент обяви, че е наложил финансови ограничения на китайската компания Отделение за развитие на оборудването (EDD) и на неговия директор Ли Шангфу съгласно закона, приет миналата година от Конгреса, който налага финансови санкции за всяко лице или фирма, които извършват значителни финансови транзакции с руски военни субекти, пише The Hill. „EDD и Шангфу са обвинени за закупуване на самолети Су-35 и оборудване за ракети С-400 от Русия в края на 2017 г. и началото на 2018 г.“, съобщава Държавният департамент. „Транзакциите са настъпили след влизането в сила на закона за санкциите привличат вниманието на американските наблюдатели заради високата стойност на включеното оборудване“, съобщи служител на Държавния департамент. Държавния департамент заяви, че администрацията иска „да подчертае, че крайната цел на тези санкции е Русия“ и „няма за цел да подкопае военните способности на която и да е държава“. Съгласно санкциите EDD и Шангфу вече не могат да се занимават с финансовата система на САЩ, да придобиват лицензи за износ в САЩ и да имат достъп до чуждестранни борси под юрисдикцията на САЩ. EDD и Шангфу също са спрени да осъществяват достъп до някое от своите активи в юрисдикцията на САЩ, а на Шангфу вече е забранено да придобива виза за посещение в САЩ. (източник: Епицентър.бг)", "date": "2018.09.22", "title": "Военните санкциите на САЩ ядосаха Китай - привика американския посланик в знак на протест"}
{"url": "https://www.faktor.bg/bg/articles/islyamska-darzhava-poe-otgovornost-za-karvaviya-atentat-v-iran", "text": "Групировката \"Ислямска държава\" пое отговорност за нападението, извършено днес по време на военен парад в Иран. Това съобщи пропагандният орган на джихадистката организация, агенция \"Амак\", предаде Франс прес, съобщава БТА. Най-малко 24 души загинаха, а повече от 50 бяха ранени, след като неизвестни лица откриха огън по участниците и зрителите на военен парад в югозападния ирански град Ахваз. Днес Иран чества деня на въоръжените си сили и на много места се проведоха подобни мероприятия. Техеран обвини днес \"чужд режим\", подкрепян от САЩ, че е отговорен за нападението.", "date": "2018.09.22", "title": "\"Ислямска държава\" пое отговорност за кървавата баня в Иран"}
{"url": "https://www.faktor.bg/bg/articles/balgariya-shte-ima-pochetno-konsulstvo-v-bali", "text": "България ще разкрие почетно консулство на индонезийския остров Бали. За това се договориха вицепремиерът и външен министър Екатерина Захариева и първият дипломат на Индонезия Рътно Марсуди в рамките на първата официална Среща на жените министри на външните работи, която се провежда в Монреал. „Индонезийският остров е все по-посещавано място от български туристи. Индонезия вече има двама почетни консули в България. Към септември на финален етап е даването на съгласие за назначаване на трети почетен консул у нас“, съобщава в официалния си Фейсбук-профил българският външен министър Екатерина Захариева. Последният случай, при който се наложи България да се намеси активно с консулска подкрепа на няколко десетки наши сънародници в Бали, бе при изригването на вулкана Агунг. Тогава координацията бе поета от кризисен щаб в посолството ни в Джакарта, в съдействие с консулските служби на други държави от Европейския съюз, намиращи се на остров Бали.", "date": "2018.09.22", "title": "България ще има почетно консулство в Бали"}
{"url": "https://www.faktor.bg/bg/articles/varnentsi-izpratiha-s-kontsert-polskiya-poslanik-u-nas", "text": "Посланикът на Полша у нас Кшищоф Краевски и съпругата му присъстваха на специално организиран за изпращането им концерт на ученици от Полското държавно училище \"Адам Мицкевич\" във Варна. Голямо сърце от плат с надпис \"Благодарим ви\" подариха децата на посланика, който е и почетен гражданин на Варна.  „Винаги, когато имам срещи с български приятели, помня, че съм почетен гражданин на Варна и започнах мисията ми тук, в България, преди 20 години. Много бързо минаха 4 години в София като посланик. Заминавам за Варшава с голяма любов към България, българите, към вашата култура, история, традиции. Обещавам, ще бъда почетен посланик на България в моята страна Полша, така че и в личен, и в професионален план България завинаги ще бъде в сърцето ми“, сподели Краевски пред БНР.", "date": "2018.09.22", "title": "Деца изпратиха с концерт полския посланик у нас"}
{"url": "https://www.faktor.bg/bg/articles/komunisti-i-levi-povedoha-mnogohilyadni-protesti-v-rusiya-sreshtu-pensionnata-reforma", "text": "Хиляди хора демонстрираха днес в различни градове на Русия в знак на протест срещу плановете на правителството да повиши пенсионната възраст с пет години, предаде Асошиейтед прес. Проявата в Москва, организирана от Комунистическата партия и други леви организации, се състоя с разрешението на властите. Лидерът на руските комунисти Генадий Зюганов призова управляващите да се откажат от намеренията си и да преразпределят ресурсите, за да не се налага повишаване на възрастта за право на пенсия. \"Те продължават да бъркат в джобовете ви\", заяви той пред митинга, над който се развяваха много червени знамена, предаде БТА. Подобни протести се състояха в много градове във всичките 11 времеви зони на Руската федерация, като повечето от тях бяха разрешени от властите. Решението на правителство да повиши пенсионната възраст до 65 за мъжете и 60 за жените разгневи широк кръг руснаци с различни политически убеждения. По-възрастните се опасяват, че няма да доживеят до пенсия, а по-младите - че ако старите останат по-дълго активни, това ще намали шансовете им да си намерят работа. Планираната пенсионна реформа понижи рейтинга на президента Владимир Путин. Той предложи някои отстъпки, но заяви, че повишаване на пенсионната възраст трябва да има, защото иначе средната продължителност на живота в Русия ще изтощи пенсионните фондове.", "date": "2018.09.22", "title": "Комунисти и леви поведоха многохилядни протести в Русия срещу пенсионната реформа"}
{"url": "https://www.faktor.bg/bg/articles/albanskata-opozitsiya-s-tezhki-obvineniya-parite-ot-kanabisa-otivat-v-dzhoba-na-premiera", "text": "Председателката на третата по големина партия в Албания - Социалистическото движение за интеграция, Моника Круемади отправи сериозни обвинения - тя каза, че парите от канабиса, който според нея се отглежда из цяла Албания, отиват в джоба на премиера Еди Рама или на международните представители, които мълчат за тази престъпност, предаде агенция МИА. \"Село Лазарат, което бе наречено фабрика за марихуана, беше унищожено и е много добре, че беше унищожено, но сега цяла Албания се превърна в Лазарат. Къде отиват всички тези пари от канабиса? Тъй като бедността нарасна, те не отиват у гражданите. Следователно или ги взима Еди Рама, или международните представители, които мълчат и не казват нищо за тази ситуация\", каза Круемади в предаване за тиранската телевизия Топ ченъл, предаде БТА. Според нея \"престъпността гледа на политиката като средство за контрол на системата\", а \"политиката вече е ратай на престъпността\". \"Престъпниците трябва да отиват в затвора, а не да бъдат отстранени от политиката и да печелят търгове. Чуваме, че издирвани престъпници предизвикват побоища по клубове, но няма никакво съобщение за това. Политката вече е ратай на прстъпността. Престъпниците са в държавните кабинети. Не само те, а и техните приятелки, сестри или съпруги\", каза Моника Круемади. Тя добави, че в нейната политическа кариера единствено премиерът Еди Рама е виждан с престъпници. В същото интервю тя каза, че ако има 92 депутати, ще освободи съпруга си Илир Мета от поста му на президент на страната, тъй като придавал сила на лидера на престъпността Еди Рама.", "date": "2018.09.22", "title": "Албанската опозиция с тежки обвинения: Парите от канабиса отиват в джоба на премиера"}
{"url": "https://www.faktor.bg/bg/articles/novini/balgariya/desislava-atanasova-za-blizo-2-g-mandata-prezidentat-ne-se-yavi-nito-vednazh-na-parlamentarnata-tribuna", "text": "Очевидно е, че сегашното управление няма алтернатива. Дори самият президент го призна преди известно време в едно свое обръщение към нацията, ако си спомняте. Това коментира в ефира на Канал 3 народният представител от ПГ на ГЕРБ Десислава Атанасова. Не смятам, че забавеният указ на Румен Радев за освобождаването на Младен Маринов донесе някакви политически дивиденти, още повече на самия президент. Също така си мисля, че не е добър отзвук държавният глава да прави коментари за който и да е член на Министерския съвет. Така се руши доверието. Ако иска да прави някакви изявления, да дойде в парламента. За почти двегодишен мандат беше редно президентът да се яви на парламентарната трибуна поне веднъж, отбеляза Атанасова. Мисля, че ще се справи. Той е един много удачен вариант, сигурна съм, че ще бъде успешен министър, заяви тя по адрес на новия транспортен министър Росен Желязков. Напрежението е видимо, но премиерът е изключително предпазлив и търпелив.  За него е ясно, че външните заплахи са много по-сериозни от това дребно закачане и удряне по кокалчета. Това трябва да се осъзнае и от президентската администрация, каза Атанасова. Позицията ни по Унгария е една и съща. Темата не е на дневен ред все още, а позицията е такава, каквато е заявена още в началото - ако се стигне до гласувен, ние ще гласуваме против налгането на санкции срещу унгарската държава, подчерта Десислава Атанасова. Народният представител от ГЕРБ потвърди, че вече имат ясна кандидатура за конституционен съдия, но отказа да разкрие името. Не мога да кажа дали ще има нови промени в Министерския съвет. Премиерът си избира екипа и той най-добре знае дали има нужда от промени, отговори Атанасова.", "date": "2018.09.22", "title": "Десислава Атанасова: За близо 2 г. бе редно президентът да се яви поне веднъж на парламентарната трибуна"}
{"url": "https://www.faktor.bg/bg/articles/aktiviraha-grazhdani-da-spasyavat-tsarskite-imoti", "text": "Петиция-протест срещу \"одържавяването на царските домове в България\" се разпространява в социалните мрежи. Тя е организирана от национален клуб \"Българска корона\" и вече е подписана от 140 души. Целта й е да събере подкрепа за цар Симеон срещу решението на Софийския градски съд, че дворецът \"Врана\" не е негов, а на държавата. Сред подписалите питицията са бившият зам.-министър на финансите в кабинета \"Сакскобургготски\" Илия Лингорски, бившите царски депутати Нина Радева, Анелия Атанасова, Владимир Дончев, Деница Димитрова, парламентарният секретар на Симеон като премиер Гадар Хачикян, бившият жълт общински съветник в столицата Кирил Арсов и др. \"Домовете наследени и стопанисвани от Н.В. Симеон II, са били изградени с частни средства. За пример - Официалните държавни резиденции като тази в Евксиноград на Северното черноморие и двореца в Центъра на София никога не са били обект на обсъждане на собствеността. Българският монарх е получавал официално сума-възнаграждение за изпълнението на служебните му задължения към държавата, както всеки друг служител и това се нарича Цивилна листа. Освен това българските монарси са имали и свои лични средства, които са наследени от техни роднини. Още повече на фона на всичките и постоянни скандали с незаконно строителство не само на вили, заведения и хотели, но и на цели селища и застрояването на Черноморското краебрежие, тази атака на Държавата срещу частната собственост е абсурдна и дава негативни съобщения на своите граждани и сигурността на тяхната собственост и права. За пример даваме другия възможен поглед върху ситуацията - в Черна гора са разписани правата, задълженията и собствеността на своите владетели, които помагат в дипломатическите мисии и са официални лица. Няма ли да е добре за България да имаме официален дипломатически представител, който е разпознаваем и уважаван в цяла Европа и дори Света? Който е на \"ти\" с големите, поради образование, потекло, качества и дори роднинство, а не обратното? (Само за сравнение - проверете в google колко изцепки имат американските президенти с английската кралица Елизабет II, поради непознаването им на етикет, липса на такт и тн.)\".", "date": "2018.09.22", "title": "Активираха граждани да спасяват царските имоти"}
{"url": "https://www.faktor.bg/bg/articles/skandalen-zapis-raztrese-italiya-govoritelyat-na-premiera-plashi-s-mega-vendeta-finansovoto-ministerstvo", "text": "В запис, предизвикал днес скандал в Италия, говорителят на премиера на страната заплашва с \"мега вендета\" служителите на финансовото министерство, предадоха Франс прес и Ройтерс. \"Ако те не намерят пари за гражданския доход, ние в Ем5Ес (Движението \"Пет звезди\") ще посветим цялата 2019-а на прогонването на куп хора от финансовото министерство\", заявява Роко Казалино, говорител на премиера Джузепе Конте, в запис от 2 минути, разпространен от редица италиански медии, предава БТА. Казалино очевидно говори в бар с журналист, когото моли да припише тези думи на \"парламентарен източник\" и споменава \"мега вендета\", която ще бъде извършена срещу тези боклуци от министерството. Той обяснява, че в министерството, служители наети от десетилетия, отказват да намерят \"тези 10 милиарда\" евро, които се необходими, за да се въведе гражданският доход. Движението \"Пет звезди\" държи това негово основно предизборно обещание да бъде заложено в бюджет 2019-а, но крайно дясната \"Лига\" настоява за силно намаляване на данъците. Министърът на финансите Джовани Триа предупреждава, че може да се стигне до още по-силно увеличаване на и без това вече огромния държавен дълг на страната. Антисистемното движение \"Пет звезди\" иска да въведе граждански доход, който предполага на всеки италианец да са гарантирани поне 780 евро месечно. Записът с острото изказване на Казалино предизвика истински гняв в Италия, където и дясната, и лявата опозиция поискаха оставката на говорителя на премиера. Казалино заклейми в медиите \"нарушаването на най-елементарните правила\", а Конте потвърди в комюнике доверието си към него.", "date": "2018.09.22", "title": "Скандал разтресе Италия: Говорителят на премиера плаши с \"мега вендета\" финансовото министерство"}
{"url": "https://www.faktor.bg/bg/articles/novini/balgariya/stryama-pochete-s-panihida-zhertvite-na-komunisticheskoto-klane-prez-septemvri-1944-g", "text": "Близки и сродници на избитите без съд и присъда от комунистите в пловдивското село Стряма ( виж   разказ за зловещото време, б.р.) се събраха днес да почетат паметта им. Преди 74 години, още в първите седмици след 9-ти септември партизани и ятаци садисти изколват 63-а мъже, изнудват семействата им за пари и злато, гаврят се с децата и жените им. Но и до днес никой не знае гробовете им на изкланите. Така Стряма се превръща в национален първенец по най-много невинни жертви на червения терор.  Отец Красимир отслужи заупокойна панихида пред паметника, издигнат още в първите години на демокрацията в тяхна памет. На възпоменанието участваха и наследници на репресирани семейства от цялата страна, сред които и Станка Георгиева, дъщеря на горянин от сливенската чета „Георги Бенковски”. Гюргина Велева, живата памет в Стряма на комунистическия терор отново призова, че не искат мъст, а само памет за невинно пролятата кръв на дедите и бащите им.", "date": "2018.09.22", "title": "Стряма почете с панихида жертвите на комунистическото клане през септември 1944 г."}
{"url": "https://www.faktor.bg/bg/articles/politika/hlyab-i-pasti/vrah-na-kazarmeniya-mantalitet-okolo-prezidentstvoto-veche-mirishe-na-degradirane", "text": "Когато прочетох думите на президента Румен Радев, че  махат министъра на вътрешните работи заради „мърлявата работа” на полицията, а, пък тя се координирала от главния секретар и всичко това било парадоксално, се сетих за две неща. Все странни, само периферийно, свързани в настоящето битие на държавния глава. Поне на пръв поглед. Сетих се веднага колко популярно е това словосъчетание в казармата, която явно никога няма да си отиде от главата на държавния глава. Нито на премиера Борисов, който първи го използва. Диалог като за плаца, не междуинституционален.   Нямаше изобщо да се изненадам, ако Радев беше събрал журналистките и беше казал по адрес на Борисов: Както беше модерно да се изразяваш в родната казарма през соца. А премиерът да вземе му отговори: „50 лицеви опори, киртак“.  Вече нищо не може да ме изненада.  Второто, което ми дойде на ум бе следното.. Доколкото си спомням, Валентин Радев изхвърча от министерския пост в МВР и  заради безобразието направено от полицаите в Харманли, които прикриха пътния инцидент с  бащата на същия този президент.  Или поне така беше намекнато от отговорните фактори, ако трябва да продължим в стилистиката на соца. И тази работа не е просто мърлява, тя граничи с престъпление. Да не говорим, че униформените изкараха виновен блъснатия инвалид, което биха направили винаги за някого, когото смятат за важен. Особено, ако е блъснат инвалид, който нищо не може да им направи. Щяха да го сторят и за всяка мутра. Това също е остатък от казармения манталитет на соца, който трови днешния ни живот.  Какво по-нормално от това за нашата държава на социалисти милиардери, които се борят за социално равенство.  А, за да е всичко по-равно могат да   После блесна още един ярък пример за този манталитет, една негова еманация.   Загубих ума и дума, когато президентът заяви, че подкрепя т.н. \"Инициативен комитет за единение на нацията\"(виж списъка с избрните в края на текста, б.р.) и прочетох имената на хората в него. Това явно е ядрото на политическия му проект. Няма лошо, ако му харесва да се прави на партиен лидер, но участниците могат да те докарат до делириум тременс сами по себе си.       По ще му подхожда да се казва Комитет за разяряване на нацията с неговите кохорти от агенти на ДС и чугунени другари от всякакъв род и калибър. Не очаквах дори от президент като Радев да се съюзи с професори от рода на „проф. д-р Искра Василева Баева, проф. Михаил Стоянов Мирчев, проф. д-р Боян Дуранкев“ и, разбира се, Стати Статев, ректор на УНСС,  който изстреля в лицата на студентите, осмелили се да протестират срещу кабинета Орешарски: \"Ако не ви харесва в България - отивайте в чужбина, но не пречете!“.   Но студентите, а и всички ние,  сами сме си виновни, че не го увесихме на стълба на позора, не го изгонихме с шутове, не го отказахме от възможността дори да си помисли за някаква висока позиция в обществото. Иначе се пеним, че искаме по-добра България, че младите са много ценни.    Лично аз бях разярен, когато прочетох това име.  Сигурен съм, че така е и с мнозина други, видели списъка на Инициативния комитет за лъже-единение и намерили там своите „герои“. Почти всяко име в него събужда такива чувства. Инициаторите определено не търсят единение, търсят  разяряване на хората. Друг въпрос е с каква цел.    Асоциацията, която ме връхлетя, когато прочетох този чутовен списък  е още по странна.  Сетих се за великия  „ — Те само ви плашат — обади се Швейк, — никой войник не бива да се бои от нищо. Даже и в някой нужник да хлътне през време на боя, той трябва само да се оближе и да продължи да атакува, а колкото се отнася до отровните газове, всеки е свикнал с тях още от казармата, където често дават пресен хлебец и грах с булгур. Но сега русите били изнамерили нещо против началствата…“ Де да бяха, добри войнико, първо себе си щяха да отърват от новите си фюрери...     Свърши се тя,  работата мирише на деградиране, би допълнил Школника от същия роман, който не е никой друг освен самия Хашек.Така мирише и около президентството, а и не само там.   А политологът Антоний Гълъбов го усуква във връзка с драмата около Младен Маринов: „Нека да го кажа така: време е най-сетне президентът да влезе в президентската институция, защото стоенето отвън не помага на качеството на демокрацията. Не става дума за война между институции. Това не е конфронтация между институции. Остава лошото усещане, че с процедурни средства се прави опит да се влияе върху политическия процес, което само по себе си не е добър стил.“  Стил ли, то не прилича на нищо на света. Освен на опит за разяряване на нацията. По салдафонски.", "date": "2018.09.22", "title": "Връх на казармения манталитет, около президентството вече  „мирише на деградиране“"}
{"url": "https://www.faktor.bg/bg/articles/obshtestvo/ulitsata/istorik-dnes-u-nas-lipsva-takav-natsionalen-ideal-kakavto-e-imalo-predi-110-godini", "text": "Днес уважават българската независимост толкова, колкото и в 1908 година. Въпрос на интереси и реална политика. Тогава е водена много гъвкава дипломация и отстояване на националния интерес. Ако това се случва и днес, няма да има българско правителство, което да не получи уважението и респект на партньорите ни. Това обясни в деня на Независимостта историкът проф. Петко Петков пред Нова ТВ. Той изрази съжаление, че в наши дни липсва такъв ярък национален идеал, какъвто е имало преди 110 години.   Когато княз Фердинанд и министрите прокламират Независимостта на България, знаят, че техният ход е рисков, въпреки че контекстът на Балканите е вече благоприятен за нас. И все пак се тревожат за това как ще реагират Високата порта и Великите сили. „Прогласявам съединената на 6 септември 1885 г. България за независимо Българско Царство и заедно с народа си дълбоко вярвам, че този ми акт ще намери одобрението на Великите Сили и съчувствието на целия просветен свят”. Това казва Фердинанд преди 110 години.", "date": "2018.09.22", "title": "Историк: Днес у нас липсва такъв ярък национален идеал, какъвто е имало преди 110 години"}
{"url": "https://www.faktor.bg/bg/articles/robart-redford", "text": "Месец след като обяви края на своята актьорска кариера, Робърт Редфорд изненадващо обяви, че повече не иска да говори за излизане в пенсия, предаде Франс прес. Това заяви 82-годишния актьор в отговор на въпрос на журналист на сп. \"Варайъти\" по време на премиерата на новия си пълнометражен филм \"Старецът и оръжието\" (\"The Old Man and the Gun\"). Той отказа да каже дали това ще бъде последната му актьорска изява. \"Няма да отговоря на този въпрос\", отсече Редфорд и допълни, че иска \"запази тайнствеността по темата\". В началото на август в интервю за сп. \"Ентертеймънт уикли\" Робърт Редфорд заяви ясно: \"Човек никога не трябва да казва никога, но стигнах до извода, че актьорството е приключило за мен\". \"Ще се пенсионирам, защото се занимавам с актьорство, откакто станах на 21 години\", допълни той. Сега обаче Редфорд признава, че е допуснал грешка, като е направил подобно изявление. \"Беше грешка. Не трябваше да казвам това\". Той допълни, че ако се пенсионира, ще го направи без много шум, защото като го обявява открито, това привличало много внимание. Режисьорът на филма \"Старецът и оръжието\" Дейвид Лоуър разкри неотдавна, че по време на снимките, Редфорд действително е споменал, че това му е последният филм като актьор.", "date": "2018.09.22", "title": "Робърт Редфорд неочаквано призна: Не ми се говори за пенсиониране"}
{"url": "https://www.faktor.bg/bg/articles/uspehat-na-us-open-be-porednoto-dokazatelstvo-za-zavrashtaneto-na-dzhokovich", "text": "В световния тенис често сме ставали свидетели на възходи и падения. Те са съвсем нормални за този спорт, в който е много трудно да се задържиш на най-високо ниво години наред, без да правиш грешни стъпки. Много подобни падения са донесли затриване на кариерите на някои тенисисти. За други обаче те са се превърнали в отправна точка за голям възход. Такъв през последните месеци видяхме от Новак Джокович. Сърбинът имаше труден период, съпроводен с контузия, но в крайна сметка той успя да се завърне и да покаже най-доброто от своята игра. Титлата от US Open в началото на Септември бе поредното доказателство за силната форма, в която се намира Джокович. Сега той е в позиция за атака на първото място в ранглистата. Ако върнем лентата назад към 2017 година, можем да отчетем, че последното участие на Джокович в турнир бе на Уимбълдън през Юли. Сайтове като Bet365 дори го наредиха сред едни от топ фаворитите за спечелването на турнира. Тогава той стартира силно участието си в надпреварата и стигна до ¼-финалите, където обаче трябваше да се откаже, заради контузия в ръката. Тя сложи край на сезона за сърбина. Новият сезон също не стартира според очакванията. Джокович се хвърли още на Аустрелиън Оупън, където обаче стигна само до осминафиналите. Джокера явно осъзна, че все още не е напълно готов да се завърне с максимални сили и забави темпото. Сръбският тенисист записа участия в 5 турнира от началото на Март до средата на месец Май. В периода от отпадането му на Australian Open до участието му на Индиън Уелс в началото на месец Март, Джокович не взе участие в нито един турнир. Въпреки скромното участие, Ноле не успя да запише нещо по-запомнящо се и на 3 пъти в тези 5 надпревари отпадна още в първия си мач. Експертите от Betenemy дори припомнят, че Новак Джокович се свлече до 22 позиция в ранглистата, което определено не беше характерно за играч с неговите качества. Все пак натрупаните проблеми след контузията си казваха думата и Ноле трябваше да продължи да се бори с тях. След средата на месец Май обаче сезонът му се промени драстично и играта му на корта започна да прилича на най-доброто, на което той е способен. Повратният момент през сезона за Новак Джокович сякаш бе турнирът в Рим. Преди година Новак бе загубил финала в него, така че имаше точки за защитаване, както и стремеж към поправяне на грешката за загубения последен мач. Той влезе в надпреварата под номер 18 в ранглистата и стигна до полуфинал, където бе отстранен от Рафа Надал. Въпреки това обаче представянето на сърбина беше променено и той загатна, че се готви нещо голямо. Последва вторият Голям шлем през сезона - Ролан Гарос. Под номер 22 в ранглистата, никой не поставяше Джокера в сметките, дори статистиците в сайта на Winbet го бяха поставили извън топ 10 на фаворитите за титлата. В крайна сметка очакванията им се оправдаха и Джоко бе отстранен на ¼-финал от италианеца Марко Чечинато. Сезонът на червените кортове беше приключен. В средата на Юни Ноле успя да затвърди добрите впечатления, които беше оставил предишните седмици и стигна до финал на турнира Fever-Tree в Лондон. Там се изправи срещу Марин Чилич, но загуби в 2-1 сета. Разочарованието отново беше на страната на Новак, който така и не успяваше да запише краен успех досега през сезона. Всички резултати на Новак Джокович до момента преди старта на Уимбълдън сякаш представляваха една натрупана основа към успехите. Така сърбинът се появи на Wimbledon - с наранено самочувствие, под номер 21 в ранглистата, но и с желание да се докаже. Амбицията на Джокера беше да стигне до края и точно тя го заведе там. Ноле имаше сравнително лек финал срещу Кевин Андерсън, когото разби с 3-0 сета във финала, но голямата битка се проведе на полуфиналите. Тогава Новак спечели с 3-2 сета срещу Рафа Надал, тогава сърбинът показа, че е обратно в играта, обратно сред най-добрите в световния тенис. Еуфорията от първата титла за сезона на Ноле не успя да му помогне в следващия турнир - Роджърс Къп, където сърбинът отпадна още на осминафинал. Въпреки това нещата си дойдоха на мястото в началото на Август, когато Джокович спечели титлата в Синсинати, побеждавайки Роджър Федерер с 6-4, 6-4 във финалния сблъсък. С този успех Джокович влезе в схемата на US Open и този път онлайн букмейкъри като Efbet го поставиха сред големите фаворити. Имаше защо. Представянето на Новак Джокович на US Open беше своеобразен показател за нивото и формата на сърбина. Той стартира с две победи от по 3-1 сета, а по пътя си до края нямаше кой знае какви препятствия. Може би първото тежко изпитание беше на полуфинал срещу Кей Нишикори, но дори то изглеждаше лесно след видяното от страна на двамата тенисисти на корта. А във финала срещу Дел Потро, Ноле беше просто зашеметяващ и победата бе най-нормалното нещо, което можеше да се случи в онзи ден. След първите 2 кръга, Ноле записа 5 поредни победи с по 3-0, без загубен сет, включително и във финала. Това показва колко жаден за победата е бил сърбинът, но и колко добре подготвен за нея. С успехите през последните месеци Джокера се изкачи до номер 3 в ранглистата. До края на сезона остават още няколко турнира, в които несъмнено ще видим името на Ноле сред участниците. Всички тях може да проследите, възползвайки се от стартовия бонус код за Палмс бет, който разполага с една от модерните платформи за проследяване резултати в реално време. Дали Джокович ще успее да оглави ранглистата в края на годината, предстои да видим. Засега Рафа Надал има убедителна преднина, но все пак всичко е възможно. Важното сега е, че Новак успя да възвърне формата си и да запише важни успехи през годината, които ще му дадат", "date": "2018.09.22", "title": "Успехът на US Open бе поредното доказателство за завръщането на Джокович"}
{"url": "https://www.faktor.bg/bg/articles/kultura/art-faktor/dano-svobodna-evropa-ne-se-prevarne-v-izdanie-na-starite-aonsovtsi", "text": "Преди месец или два мислех да пиша нещо за бъдещия сайт \"Свободна Европа\" за България. Ама се спрях...защо да преча? Не съм част от това радио от 27 години насам. Още тогава смятах, че няма смисъл от продължаване на предаванията, но си мълчах от лоялност. Дори съм помагал с каквото мога по времето на правителството на Филип Димитров радиото да вземе лиценз. Но за днешния ден...опасявам се възстановената американска медия да не се превърне в нещо като \"Дойче веле\". Там пишат същите хора, които така или иначе четем в \"Медиапул\", \"Дневник\", \"Капитал\" и \"Клуб Зет\". Нищо лошо...ама тези коментатори на \"Дойче веле\" с какво повече допринасят? Просто взимат по някой и друг лев от германската програма без някой да ги спира да пишат за български сайтове. Просто начин за припечелване... Днес научих, че Иван Бедров е назначен за шеф. Поздравления! Именно той е от тази група на пишещите в \"Дойче веле\" и в българските сайтове. Но е добър журналист и дано най-после даде шанс и на други хора да коментират. Ако пак същите...да не ги изреждам...бенефициенти на \"Америка за България\", \"Отворено общество\" и подобни намерят тих пристан и някой лев в \"Свободна Европа\"...цялата операция ще се изроди като \"Дойче веле\". Ще има ли кураж Иван Бедров  и да потърси други хора? Дано! Тези автори така или иначе ги четем. Не казвам, че са непременно слаби...но са изчерпани и нищо ново не казват. А същевременно има няколко блестящи коментатори в България, които никой не смее да публикува...е...в малки сайтове само. И също...при разюздения антиамериканизъм в момента ще потърси ли Иван за сътрудници българи в Америка, които да обясняват обективно американската политика? Няколко души са на световно равнище - политолози и журналисти, но почти никой не ги знае и не ги публикува. А става дума за сериозни професори. Дано не се обърне новият сайт отново към старите АОНСУ-вци*...Не искам да цитирам имена - всички ги знаят...", "date": "2018.09.22", "title": "Дано „Свободна Европа” не се превърне в издание на старите АОНСУ-вци"}
{"url": "https://www.faktor.bg/bg/articles/shefat-na-mitnitsa-burgas-ima-pismeni-zapovedi-za-zapechatvaneto-na-zavodite-na-minyu-staykov", "text": "Писмени заповеди за запечатването на трите фабрики и данъчните складове на \"Винпром Карнобат\" са предоставени на членове на Управителния съвет на фирмата. Това каза пред журналисти в Карнобат директорът на Митница-Бургас Валери Стефанов, цитиран от БТА. Той информира, че с писмена заповед са извършени оперативни действия по митнически контрол на складове на територията на карнобатските села Церковски и село Венец. В резултат на проверките по спазване на данъчното законодателство са установени много тежки административни нарушения, а за някои от тях има данни за извършени престъпления, за което е сезирана съответната компетентна институция, добави Стефанов. Той поясни, че за действията на митническите служители за всяка проверка във всеки един склад има протоколи. Проверките се извършват в присъствието на служители на складовете и те са подписали протоколите. Там са изложени ясни констатации и факти за нарушенията. Протоколите са разписани и приети от управителите на фирмата. Стефанов поясни, че в резултат на нарушенията се наложило запечатването на обектите в срок от 48 часа. Всички тези действията на митническата администрация са обжалваеми по съответния ред. Даден е достъп на технически лица да имат постоянно присъствие за да не се допуснат аварии в завода и по изключение е разрешено продукцията с грозде, която е договорена за изкупуване да влиза безпрепятствено в завода.", "date": "2018.09.22", "title": "Шефът на \"Митница\"-Бургас: Има писмени заповеди за запечатването на заводите на Миню Стайков"}
{"url": "https://www.faktor.bg/bg/articles/rabotnitsi-na-minyu-staykov-izlyazoha-na-protest-strahuvat-se-za-hlyaba-si", "text": "Стотици работници излязоха на протест пред заводите на Миню Стайков и днес. Те се събраха, за да изразят недоволството си от затварянето на обектите, и блокираха с автобус жп линията в района, съобщава Би Ти Ви. Докарани са организирано с автобуси, но казват, че са отишли на протеста по свое желание. Става въпрос за три фабрики за производство и бутилиране на алкохол – две в село Церковски и една в съседното село Венец. В тях по изчисления на компанията, заедно със заетите по кампанията за прибиране на гроздето, работят между 2 и 3 хиляди души. „Притесненията ни са от това, че загубваме прехраната си. Тези хора тук имат ученици, имат студенти. Искаме да знаем по чие разпореждане от вчера складовете на Винпром „Карнобат” и „Сис Индустрис” бяха запечатани. Питайки вчера представителите на Агенция „Митници”, на нас ни казаха, че по устна заповед се запечатва от най-високо ниво. Искаме да знаем кое е това най-високо ниво”, каза пред bTV една от протестиращите. \"Продължаваме борбата за хляб, за да спрем своеволията на това високо ниво”, посочи и друг служител. Проверките започнаха преди повече от 2 седмици, когато при акция на спецпрокуратурата беше арестуван Миню Стайков заедно с още 10 души. Тогава Във всичко обекти на бизнесмена влязоха данъчни, а в тези три фабрики, които на практика представляват и данъчни складове заради акцизните стоки – и митничари. Според Агенция „Митници” са открити сериозни нарушения и за да бъде проверена документацията, се налага фабриките да бъдат запечатани, първоначално за срок от 48 часа. Според търговския директор Емил Пилев данъчните складове са запечатани, без да бъде показана никаква писмена заповед. „Ние сме в гроздоберна кампания, пред завода има 200 тона грозде, има 4000 тона грозде само от нашите собствени лозя, които не са прибрани”, допълни той. Търговският директор подчерта, че винаги са съдействали на проверяващите. „На нас досега не ни е показан нито един акт за някакви констатирани нарушения”, категоричен беше той. По думите му на ден от заводите излизат най-малко 20 камиона с вина и спиртни напитки, във а всеки камион има по 30 палета. Продукцията в камионите гние вече трети ден. Ако не бъде приета, най-вероятно ще бъде изхвърлена. Това е продукцията на външни производители и лозари, която се изкупува, и те също не могат да си предадат гроздето, казаха още от заводите.", "date": "2018.09.22", "title": "Работници на Миню Стайков излязоха на протест, страхуват се за хляба си"}
{"url": "https://www.faktor.bg/bg/articles/obshtestvo/zakon-i-red/vks-prehvarli-v-plovdiv-delata-sreshtu-zlostornitsite-opitali-da-oberat-rozhenskiya-manastir", "text": "Върховният касационен съд (ВКС) определи делата и мерките на задържаните за нападението над свещеник и опита за обир в Роженския манастир да се гледат от Районен съд - Пловдив, съобщиха от пресцентъра на ВКС. Всички съдии от Районен съд – Сандански са си направили самоотвод по делото, на което трябваше да се гледат мерките на задържаните, заради това, че са работили професионално с един от обвиняемите, който е адвокат. Задържаните за нападението в Роженския манастир, което се случи в сряда, са обвинени за грабеж в съучастие и държане на незаконно оръжие. В ареста са двама непълнолетни и двама възрастни – един от които е действащ адвокат и кандидат-кмет от близкото минало.  Първоначално бяха задържани петима души, за които се твърдеше, че с кирки са разбили една от стените в манастира и след като не намерили нищо, си тръгнали. Опитът за обир се свързва с легендата, че в стените на манастира има скрити жълтици. При влизането си в манастира, нападателите завързали отец Теофил.", "date": "2018.09.22", "title": "ВКС прати в Пловдив делата срещу обирджиите на Роженския манастир"}
{"url": "https://www.faktor.bg/bg/articles/balgariya-se-naredi-do-sasht-i-rusiya-po-nay-neefektivno-zdraveopazvane", "text": "Искате да получите медицинска помощ без бързо да загубите цяло състояние? Пробвайте в Сингапур, Хонконг. Или Испания. И внимателно избягвайте България. Това сочи Годишният индекс за ефективност на здравеопазването на \"Блумбърг\", според който страната ни заема последното 56-о място по ефективност на здравеопазването. Класацията включва  държавите, в които продължителността на живота е поне 70 г., а БВП на глава от населението надхвърля 5000 долара, те трябва да са с население поне 5 млн. души. На върха на класацията са Хонконг, Сингапур, Испания, Италия и Южна Корея със средна продължителност на живота между 82 и 84.2 години. На дъното освен България са Азербайджан, САЩ, Русия и Сърбия. От съседните на България държави, отговарящи на критериите за включване в индекса, най-висока оценка за ефективност получава Гърция (14-о място), следвана от Турция (26), Румъния (36) и Сърбия (52). Американците не получават достатъчно за парите си, сочат анализите. Както и българите. Най-много пари ще трябва да дадете за лечение в САЩ, и в абсолютни стойности, и съотнесено към средните доходи. Същевременно средната продължителност на живота на американците - около 79 години - е надмината в 25 страни.  САЩ са втори в класацията за най-големи разходи на глава от населението за здравеопазване - с 9536 долара. Първа е Швейцария с 9818 долара средно. Но в европейската държава средната продължителност на живота е с 4,2 години по-голяма отколкото в САЩ. В сравнение с гражданите на Чехия, които са със средна продължителност на живота като в САЩ - американците дават почти двойно повече пари за здравни грижи съотнесено с БВП. 16.8 на сто спрямо 7.3 на сто. Харчовете за здраве в САЩ се смята, че ще нараснат до 18% от БВП - според прогнози на Altarum Institute. Испанската здравна система е с много добри показатели - тя е на трето място след Хонконг и Сингапур, следва Италия. Италия освен това е №1 в друга класиция на \"Блумбърг\" - тя е най-здравата нация на света. Тайланд се качва с 14 места - до №27, това е най-големият скок тази година. Разходите на глава от населението там са паднали с 40 на сто до едва 219 долара, продължителността на живота стига до 75,1 години. Медицинският туризъм е една от най-бързо развиващите се индустрии в държавата. Чили, държавата, която е с най-добри показатели в Южна Америка през миналата година, се срива с 23 места до 31-вата позиция, като изпада от топ 10. Изпреварват я и Мексико и Коста Рика.  В Близкия изток най-добре се представят Обединените арабски емирства и Израел - като си запазват местата сред първите 10. В класацията тази година влизат за първи път Коста Рика, Ирландия, Ливан и Нова Зеландия след като преминаха прага от 5 млн. жители. Всички те са  сред първите 25 държави. Великобритания, страната, в която действа Националната здравна служба, темата здравеопазване е сред основните. След Брекзит тя изпада с 14 позиции в класацията до 35-ото място. В България разходите за здравеопазване са по-високи, отколкото в редица други страни, а българите получават най-лошите услуги сред средно и силно развитите икономики. България е на последното 56-о място по ефективност на здравната си система. Спрямо миналата година страната е слязла с 10 позиции в класацията, което е поставя сред петте държави с най-сериозно пропадане надолу. По отношение на парите обаче нашата страна е сред най-харчещите държави. С относителен дял от 8.2% от БВП България е в първата половина на класацията, напред е дори и по отделена абсолютната сума – в горните две трети на списъка.  И същевременно е държавата с най-ниска продължителност на живота в Европейския съюз. Според данните от 2015 г. всеки българин е дал 572 долара годишно (951 лева). Това означава, че едно четиричленно семейство например отделя средно над 3800 лева годишно само за здравеопазване. Което показва, че парите не са толкова малко и недостатъчно, както непрекъснато се опитват да ни убедят с вечното изречение, че \"здравната система е недофинансирана\", а че не са добре управлявани и че системата е неефективна. Така новите предложения за промени - с още 12 лв. от гражданите, отиващи задължително в частен здравен фонд или преустановяването на монопола на НЗОК, са обречени, ако не се спре неконтролираният теч на средства от здравеопазването. Турция, Румъния, Малайзия, Иран, Перу, Алжир и Тайланд, за които абсолютната цена варира от 455 до 219 долара годишно, също са преди България и средната продължителност на живота на гражданите им е между 74.8 и 75.9 години. (източник: КлубZ)", "date": "2018.09.22", "title": "България се нареди до САЩ и Русия по най-неефективно здравеопазване"}
{"url": "https://www.faktor.bg/bg/articles/initsiativa-na-mo-zheni-s-kartechnitsi-i-detsa-s-granatometi-prevzeha-tsentara-na-sofiya", "text": "Граждани успяха да се докоснат до военна техника днес в столицата. Бронирана машина \"Хамър\", бойни бронирани колесни машини \"Командо\", \"Гардиан\" и \"Пустинна котка\", гранатомети, картечници и други видове огнестрелно оръжие бяха изнесени пред сградата на Министерството на отбраната. Военнослужещи, пък асистираха на гражданите и им демонстрираха как се борави с оръжията и им позволиха да разгледат бойните машини отвътре. Поводът бе отбелязването на Деня на независимостта, като това бе част от инициативата \"Това сме ние\", с която Министерството на отбраната цели да популяризира военната служба. Присъстващите имаха възможност да се запознаят с условията за участие в курсове за начална и специална военна подготовка. На място беше лично вицепремиерът и министър на отбраната Красимир Каракачанов. В инициативата се включи и Представителния духов оркестър на Сухопътните войски, който поднесе няколко изпълнения на гостите. Министерство на отбраната отбелязва Деня на независимостта по аналогичен начин в още 16 града -  Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол.", "date": "2018.09.22", "title": "Жени с картечници и деца с гранатомети \"превзеха\" центъра на София в дена на Независимостта"}
{"url": "https://www.faktor.bg/bg/articles/novini/svyat/papata-s-parva-vizita-v-pribaltiyskite-strani-sled-25-godini-malchanie", "text": "Папа Франциск започва обиколка в балтийските републики. Очаква се по време на визитата си да отправи послание за солидарност. Четиридневната обиколка на светия отец в Литва, Латвия и Естония е първата папска визита в региона от 1993 г. Първата му спирка ще е Литва. В столицата Вилнюс той ще посети Музея на жертвите на геноцида, някогашен затвор на КГБ, където са били убити стотици хора и откъдето хиляди, включително свещеници, са били изпратени на заточение в Сибир. Посещението на папа Франциск съвпада със засилващото се безпокойство от агресивната политика на Русия в региона.", "date": "2018.09.22", "title": "Папата с първа визита в прибалтийските страни след 25 години мълчание"}
{"url": "https://www.faktor.bg/bg/articles/novini/svyat/meteorolozi-kam-britantsite-gotvete-se-za-neshto-po-strashno-ot-zvyara-na-iztoka", "text": "Зимата за Великобритания ще е доста сурово, като този път синоптиците прогнозират да се има буря, по-страшна от „Звяра от Изтока” миналата година.  Според метеоролозите се задават четири месеца сняг и ниски температури. Въпреки високите градуси това лято, зимата ще е доста студена и няма да има никакъв спомен от горещите месеци, пише Novini.london. Има вероятност да завали сняг още през ноември, а Коледата най-вероятно ще е „бяла”. Студеният фронт идва от Атлантика и Арктика, заради който ще има снежни бури. Студеното време най-вероятно ще се задържи до края на февруари, като температурите ще са около нулата и под нея.", "date": "2018.09.22", "title": "Метеоролози към британците: Гответе се за нещо по-страшно от \"Звяра на Изтока\""}
{"url": "https://www.faktor.bg/bg/articles/tsvetanov-shtastliv-sam-kogato-vizhdam-mladi-hora-da-otdavat-svoyata-obich-i-pochit-kam-nashite-geroi-istoriya-i-traditsii", "text": "Председателят на ПГ на ГЕРБ и зам.-председател на партията Цветан Цветанов се срещна днес с ученици от Велико Търново, с които заедно се включиха в Националния поход „По стъпките на Ботевата чета“.  Тогава Цветанов и младежите се видяха на 2 юни на връх Околчица, където всъщност бе последната спирка на похода. Именно благодарение на финансовата помощ на Цветан Цветанов младите хора имаха възможността да преминат по Ботевите стъпки. „Поздравявам тези момчета и момичета, техните семейства и техните ръководители за всичко, което правят. Щастлив съм, че през последните години имам възможността да подкрепям ученици от всички великотърновски училища, които желаят да се включат в похода. Изключително радостно е да виждам истинската обич и почит, която тези млади хора изпитват към България, към българските герои, към нашата история и традиции“, сподели Цветанов и пред младежите съобщи, че ще продължава с голяма радост да ги подкрепя. По време на срещата председателят на ПГ на ГЕРБ и учениците от Велико Търново обсъдиха и възможностите за развитие пред младите хора в България, ролята на образованието и държавните инвестиции в него. „По време на всяко свое посещение във Велико Търново виждам как градът се развива. Тези отлични резултати са вследствие от работата на силния екип в Общината, начело с кмета Даниел Панов, и от стабилността в страната“, обясни той. Цветанов, който е и председател на Комисията по вътрешна сигурност и обществен ред, коментира с младите хора и темата за трафика на хора и колко важна е превенцията в борбата срещу това явление. На срещата присъстваха още зам.-председателят на Народното събрание Емил Христов и евродепутатът от ГЕРБ/ЕНП Ева Майдел. В нейния край учениците зарадваха Цветанов с благодарствено писмо, в което изразяват своята признателност за неговата подкрепа. Благодарствено писмо получи и кметът на Велико Търново Даниел Панов.", "date": "2018.09.22", "title": "Цветанов: Щастлив съм когато виждам млади хора да отдават обич и почит към нашите герои, история и традиции"}
{"url": "https://www.faktor.bg/bg/articles/hongong-pusna-visokoskorosten-vlak-do-kontinetalen-kitay", "text": "Хонконг откри днес високоскоростна железопътна връзка с континентален Китай, която съществено ще съкрати времето на пътуването, но наред с това буди опасения от растящото влияние на Пекин в полуавтономния китайски район, предаде Асошиейтед прес. Съоръжението струва над 10 милиарда долара и е изградено за повече от осем години. Очаква се по линията между азиатския финансов център със 7-милионно население и промишления град Шънчжън в провинция Гуандун да пътуват над 80 000 пътници на ден, посочи БТА. Високоскоростният влак изминава 26-те километра между Хонконг и Шънчжън само за 14 минути, при около час досега. Директният влак до столицата на Гуандун - Гуанчжоу (Кантон) - ще стига там за малко повече от половин час, с 90 минути по-малко, отколкото сегашния жп транспорт. След като прекосят границата, пътниците могат да използват китайската национална високоскоростна жп мрежа, която обслужва над 44 дестинации, включително Шанхай, Пекин и западния град Сиан.", "date": "2018.09.22", "title": "Хонгонг пусна високоскоростен влак до континетален Китай"}
{"url": "https://www.faktor.bg/bg/articles/novini/svyat/vsichko-tova-napomnya-za-nay-loshite-godini-na-studenata-voyna", "text": "Анджей Дуда очевидно умее да ухажва самовлюбени домакини. По време на посещението си в Белия дом той намери най-точните две думи: „Форт Тръмп“. Зад тях се крие желанието на Полша да подслони американски войници – за дълго време и по възможност цяла дивизия. „Агресивното поведение на Русия“ създавало големи грижи на Полша, каза Дуда във Вашингтон. На същото мнение е и Доналд Тръмп. Президентът на САЩ смята, че тъкмо поляците са образцовите европейци. Те споделят неговите резерви към Москва, нямат доверие в многонационални съюзи, каквито са ЕС и НАТО, и на първо място биха предпочели да сключат директно военно споразумение с Вашингтон. И то не по приятелска линия, а срещу кеш. А това е музика в ушите на Доналд Тръмп, който смята, че западноевропейците – и най-вече германците – чрез НАТО паразитират на гърба на САЩ и получават безплатна закрила. В източния край на Европа Полша фактически е преден пост на ЕС във взаимоотношенията с могъщата Русия и в този смисъл открай време е особено загрижена за сигурността си. В хода на историята си Полша три пъти е била поделяна, после десетилетия наред беше васал на московските сърп и чук, а днес, в ерата Путин, непрекъснато е нащрек. Особено пък след анексирането на Крим. През януари 2017 година поляците ентусиазирано посрещнаха 3500 американски войници, които се настаниха край Жаган в Силезия заедно със своите 87 танка и 400 хамъра. Този ротационен контингент на всеки девет месеца се подменя с нови войници от НАТО, но все още е твърде недостатъчен, смятат поляците. Национално-консервативното правителство във Варшава иска трайно военно присъствие, а не ротационни корпуси. И най-вече: то иска американски войски. Един документ под заглавие „Предложение за трайно американско присъствие в Полша“ вече от някое време циркулира през ръцете на американски правителствени служители, конгресмени и експерти в мозъчните центрове. По конкретно става дума за една цяла танкова дивизия, за която Варшава е готова да плати до два милиарда долара. Бившият полски външен министър Радослав Сикорски казва в интервю за ДВ, че в Полша трябва да има авангард – нищо, че една дивизия едва ли ще може да спре евентуално руско настъпление. Политически Берлин следи дистанцирано, ако не и критично полските домогвания. Що се отнася до политиката за сигурност, „трайното военно присъствие на САЩ в Полша само ще увеличи напрежението между НАТО и Русия, казва в интервю за ДВ външнополитическият експерт на социалдемократите Ролф Мюцених. На сходно мнение е и депутатът от ХДС и бивш офицер в Генералния щаб Родерих Кизеветер. Според него, трайното стациониране на американски войски в Полша навярно ще бъде в нарушение на основните договорености между НАТО и Русия. Според тези договорености, по източните граници на НАТО не бива да бъдат разполагани сериозни военни сили. Не бива да бъдат разполагани трайно. Тъкмо тази формулировка по интерпретацията на НАТО означава, че военните сили могат да ротират през няколко месеца. Засега Русия реагира сдържано на плановете за „Форт Тръмп“. Сваленият руски военен самолет над Средиземно море временно засенчи тази тема. По принцип обаче в Москва описват НАТО като заплаха за Русия. След като, подир анексирането на Крим, натовски войски бяха изпратени в Полша и в Балтийските държави, Кремъл използва повода, за да увеличи войските по своите западни граници. Включително и да стационира ядрени ракети „Искандер“ в ексклава Калининград. Всичко това напомня за най-лошите години на Студената война. Но плановете са едно, а фактите – съвсем друго. „Не мисля, че Пентагонът е особено въодушевен“, казва в интервю за ДВ военната експертка Хийтър Конли от Центъра за стратегически и международни изследвания CSIS. Тръмп смята Полша за „сърцето на Европа“, но ако реши да удовлетвори желанията на Варшава, Конгресът също ще има думата. Освен това едно евентуално двустранно военно споразумение между САЩ и Полша трябва много тясно да се координира и с НАТО. И най-късно в този момент в главната квартира на НАТО в Брюксел ще трябва да извадят от чекмеджето договореностите с Русия от 1997 година. Всъщност, ако внимателно се взрем в политическите приоритети на Доналд Тръмп, ще установим, че разполагането на войски по източната граница на Полша едва ли е сред тях. Сегашният американски президент предпочита САЩ да играят по-малка роля в Северноатлантическата организация – нека други да плащат повече, смята той. А ако изпълни искането на Варшава, ще се получи точно обратното: САЩ изведнъж ще поемат още по-голяма отговорност по източната граница на НАТО.", "date": "2018.09.22", "title": "Всичко това напомня за най-лошите години на Студената война"}
{"url": "https://www.faktor.bg/bg/articles/bsp-nominira-yanaki-stoilov-za-konstitutsionen-sadiya", "text": "Янаки Стоилов ще е предложението на БСП за конституционен съдия от квотата на парламента, е решила червената група, съобщава \"24 часа\". Предложението за него дошло лично от соцлидерката Корнелия Нинова, а групата я подкрепила без възражения и без други предложения. Предстои парламентът да избере от своята квота един конституционен съдия. ГЕРБ и ДПС все още нямат официални номинации. Доц. Стоилов е един от най-ярките червени юристи. Той е един от авторите на новата ни конституция. Беше депутат 7 мандата, включително във ВНС. В момента се е посветил основно на студентите си. Преподава теория на правото и политология в Софийския университет. А за 50-ия си рожден ден наскоро издаде и книга на юридическа тема. Стоилов е лидер на лявото крило в БСП и макар да се води вътрешна опозиция на Нинова, има пропуск за парламента именно като неин съветник по правните въпроси.", "date": "2018.09.22", "title": "Нинова номинира свой критик за конституционен съдия"}
{"url": "https://www.faktor.bg/bg/articles/tsvetanov-radosten-sam-da-vida-tarnovo-prepalnen-s-hora-v-denya-na-nezavisimostta", "text": "Председателят на ПГ на ГЕРБ и зам.-председател на партията Цветан Цветанов присъства днес на откриването на реставрирания Багрилов надпис във Велико Търново. На откриването присъстваха още кметът на Велико Търново Даниел Панов, евродепутатът от ГЕРБ/ЕНП Ева Майдел, депутатът от ГЕРБ-Велико Търново Станислава Стоянова и председателят на Общински съвет – Велико Търново Венцислав Спирдонов, както и много жители и гости на старопрестолно Търново. Десет години след провъзгласяването на българската Независимост, върху скала в подножието на хълма Света гора били изписани паметните слова: \"Българино, помни, че ти, въ царуването на НВ. Фердинанд Първи царъ на българите се бори юнашки и освободи Македония на 29 -XI-1915 г., а Добруджа на 4-I-1917 г.\". Така нареченият Багрилов надпис бил изсечен по идея на великотърновския общественик Димитър Багрилов, за да напомня на бъдещите поколения за тези събития, но и като израз на стремежа за обединение на всички български земи. Буквите били заличени през 50-те години по време на социалистическия режим.  Точно 100 години след неговата поява, заличеният надпис бе възстановен по инициатива на Ротари клуб – Велико Търново и с дарения от родолюбиви граждани.  „С възстановяването на паметника се отстрани една гигантска несправедливост и поругаване на нашето достойнство като нация.  Този надпис е изключително знаков, тъй като той свързва независимостта и идеята за национално обединение. Войните за национално обединение, и особено първата световна война, която по вина на комунистическия режим беше изтикана някъде жестоко в периферията на нашата памет, е всъщност най-благородната война, водена от нашия народ в цялата ни история и тя неслучайно е наречена от нашите прадеди отечествена война. Неслучайно и в този надпис е казано, че ние тогава сме освободили поробените части на отечеството – Македония и Добруджа”, каза при откриването историкът проф. Пламен Павлов, преподавател във Великотърновския университет. По-рано в старата ни столица Цветанов бе част от официалните прояви по повод 110-ата годишнина от провъзгласяването на българската Независимост. Рано сутринта той присъства на празничната Света литургия, която по традиция бе отслужена в църквата „Свети 40 мъченици“. В двора на църквата председателят на ПГ на ГЕРБ изслуша изчитането на Манифеста на Независимостта, присъства на освещаването на бойните знамена и положи цветя на гроба на цар Калоян. След това тържествата се пренесоха на крепостта Царевец, където с военен ритуал бе издигнат националният трибагреник и жители и гости на Велико Търново, сред които и Цветанов, поднесоха венци пред Пирамидата на Независимостта. По-късно зам.-председателят на ГЕРБ се включи и в общоградското празнично шествие, което премина от крепостта Царевец до паметника „Майка България” в центъра на Велико Търново.  „Радостен съм, че градът отново е препълнен с хора, стекли се за националните чествания на българската Независимост. За пореден път имах възможността да разговарям с множество жители и гости на старата столица, която е център на събитията, и да ги поздравя лично по случай празника“, сподели Цветанов. Официалната празнична програма в Деня на Независимостта ще завърши в 19.30 часа с тържествена заря проверка на площад „Цар Асен І”.", "date": "2018.09.22", "title": "Цветанов: Радостен съм да видя Търново препълнен с хора в деня на Независимостта"}
{"url": "https://www.faktor.bg/bg/articles/the-bell-vlastta-v-rusiya-kani-golemi-kompanii-da-investirat-v-proekti-na-shterkata-na-putin", "text": "Руските власти предложиха на най-големите металургични и нефтохимически компании да вложат „доброволно“ пари в повече от 340 инвестиционни проекти, съобщава The Bell. В така наречения „списък на Белоусов“, (Андрей Белоусов е съветник на президента Владимир Путин – бел.ред.), са включени и проекти на фонда „Инопрактика“, който се ръководи от дъщерята на руския президент – Катерина Тихонова. Инвеститорите са поканени да инвестират 1,05 милиарда рубли, с които ще бъдат финансирани само пилотни проекти, които се очаква да бъде реализирани на територията на Красноярск. След това се очаква проектите да бъдат изготвени и за други региони на Русия, утонява изданието.  По-рано обаче беше съобщено, че правителството не споделя идеята на Белоусов бизнесът да отдели 500 млрд.рубли за изпълнение на подписания „майски указ“. Въпреки това съветникът на Путин заяви, че на среща с компаниите те са изразили готовност да инвестират „доброволно“ в социални проекти.", "date": "2018.09.22", "title": "Тhe Bell: Властта в Русия кани големи компании да инвестират \"доброволно\" в проекти на щерката на Путин"}
{"url": "https://www.faktor.bg/bg/articles/kosovskiyat-premier-bez-izvinenie-ne-mozhe-da-ima-pomirenie-sas-sarbiya", "text": "Първо условие за постигането на договор за помирение със Сърбия, което да доведе до признаване на независимостта на Косово, е Сърбия да се извини за престъпленията, извършени срещу косовското население, заяви премиерът на Косово Рамуш Харадинай, цитиран от агенция МИА. В диалога между Прищина и Белград за постигане на окончателен договор между двете страни \"не може дори да започнат\" каквито и да са дебати за корекция на границите, подчерта Харадинай, предаде БТА. В телевизионно интервю снощи косовският премиер заяви, че няма да участва в никакъв процес, в който се говори за подялба на Косово. \"Позицията ми е ясна - не позволявам, не приемам, не подкрепям и не участвам в нито един процес, който засяга границите на моята страна\", заяви Харадинай. \"Признати сме от над 110 държави в тези граници, член сме на международни институции в тези граници. Отварянето на въпроса за границите в какъвто и да е вариант представлява връщане във времето преди независимостта и носи рискове, които не могат да се контролират\", каза той. Все пак диалогът със Сърбия трябва да продължи и трябва да се постигне помирение между двете страни, добави Харадинай.", "date": "2018.09.22", "title": "Косовският премиер: Без извинение не може да има помирение със Сърбия"}
{"url": "https://www.faktor.bg/bg/articles/tam-kadeto-shpionite-debnat-i-slushat", "text": "Нарастващата роля на Брюксел като седалище на Европейския съюз и НАТО превръща белгийската столица в мишена за чуждестранните тайни служби, посочва \"Политико\" в обширна статия под заглавие \"Брюксел - градът на шпионите\". Ето по-важните моменти от публикацията:  Печатните медии във Великобритания осъмнаха неотдавна със заглавия, отнасящи се до подозренията на европейските власти за таен шпионаж от страна на Обединеното кралство, свързан с плановете за Брекзит. За мнозина в Брюксел това не е новина, тъй като следенето и подслушването на приятели и врагове в столицата на ЕС се оказва част от ежедневието и се смята за нещо нормално. За повечето чуждестранни разузнавателни служби Брюксел е мишена - заради факта, че там се намират седалищата на Европейския съюз и НАТО. За други африкански и близкоизточни служби за сигурност акцентът попада върху големите диаспори в Брюксел, които оказват влияние върху политиката на съответните държави. През месец юни тази година директорът на австрийското контраразузнаване Петер Гриндлинг обяви, че “Брюксел е изместил Виена”, що се отнася до присъствието на “така наречените тайни служби oт страни извън ЕС”. Шпионажът винаги се е приемал за даденост в Брюксел, но откакто важността на Европейския съюз нарастна и в града изникнаха нови и нови посолства, броят на разузнавачите в него също чувствително се увеличи. “Студената война се завърна”, заяви преди време бивш агент от белгийските тайни служби и допълни, че в момента в Брюксел действат много повече шпиони, отколкото в годините преди падането на Берлинската стена. “Най-много са китайците, американците, руснаците и мароканците”, твърди той, позовавайки се на правото да остане анонимен. Според него, в последните години на Службите за сигурност в Белгия дори се е налагало да молят някои чуждестранни агенти да напуснат страната, пише изданието. Бившият американски посланик в Белгия Хауърд Гутман разказва, че нарастващият брой на чуждестранните разузнавания в страната е проблем за всички. Неговият офис, например, редовно е бил проверяван за подслушвателни устройства, а употребата на мобилни телефони в сградата е била строго забранена. “Всички знаехме, че когато излезем отвън, все някой ни подслушва”, посочва пред изданието Хауърд Гутман. “В резиденцията няма кой да се занимава с проверки за “бръмбари”...толкова много хора влизат и излизат от сградата, че няма как това да се предотврати. Просто трябва да приемеш, че руснаците и китайците слушат всяка твоя дума”, допълва Гутман. Любимите поводи на тайните служби да изпратят свои разузнавачи на терен са националните празници - това са случаите, в които дипломатите обикновено посещават посолствата за официални приеми. Според Гутман, аташетата, които придружават посланиците често пъти са агенти под прикритие. \"Заради Европейския съюз и НАТО, другите държави имат важни дипломатически и икономически мисии в Брюксел, с което създават благоприятна среда за всички шпионски агенции”, казва бившият служител на Брюкселското разузнаване, цитиран от изданието. Америка също не остава по-назад в шпионажа - през 2013 германското списание “Шпигел” съобщи, че документите на Едуард Сноудън разкриват, че американското контраразузнаване е провело операция по електронно подслушване на Европейските институции в Брюксел, както и на дипломатическите мисии във Вашингтон и Обединените нации. Две години по-късно списанието написа, че американските служби са се опитали да използват германски учреждения, за да шпионират други правителства, компании и институции, включително Европейската комисия. Европейската комисия, Европейският съвет, Европейският парламент и НАТО имат свои собствени служби за сигурност, чиято цел е да предотвратяват проникване в техните сгради и достъпа до важни документи. През 2003 г. в сградата на Европейския съвет бяха открити подслушвателни устройства, а белгийското разследване по-късно заподозря израелското правителство в извършване на шпионаж. Отговорните за сигурността предупреждават служителите на европейските институции да бъдат внимателни, когато говорят за работа извън офисите, защото “има външни сили, които се опитват да получат достъп до данни\". л Според информация на бившия агент от Белгийското разузнаване “всяка шпионска служба има агенти в европейската столица”, които следят за абсолютно всичко - от теми, свързани с енергетиката до отбраната, включително и политически въпроси свързани с миграцията. Чуждестранните разузнавачи по принцип работят под прикритие като дипломати и обявяват своето присъствие при пристигането си в Брюксел пред Държавната служба за сигурност. Докато международните институции се опитват да контролират какво се случва вътре в техните сгради, именно Белгийската държавна служба за сигурност се грижи за контраразузнаването в града, пише по-нататък изданието. В държава, известна с важните управленски структури, разположени на територията й, координацията между белгийските и европейските институции за сигурност на моменти не е на необходимото ниво, казват експертите. Белгийските власти също са изправени и пред редица други предизвикателства, особено след като Брюксел стана цел на ислямисткия тероризъм. Държавната служба за сигурност, която разполага с персонал от няколкостотин души, е отговорна за разследвания, свързани с тероризъм, шпионаж, разпространение на оръжия и организирана престъпност. \"Всички в момента са съсредоточени върху тероризма\", казва бившият агент на белгийските тайни служби, като допълва, че освен това в местното разузнаване съществува голям проблем с персонала, със средствата и с ресурсите. \"Фокусът върху тероризма не би трябвало да означава да се измества вниманието от кибершпионажа и отт класическия шпионаж\", заключава той. \"Когато не инвестирате в откриването на нови източници, губите своята разузнавателна позиция, която трудно да се възвръща след това\". (източник: Дойче веле)", "date": "2018.09.22", "title": "Там, където шпионите дебнат и слушат..."}
{"url": "https://www.faktor.bg/bg/articles/politika/hlyab-i-pasti/samo-22-septemvri-otsicha-vednazh-i-zavinagi-tuk-e-nezavisima-balgariya", "text": "Разбираме смисъла на 20 април 1876 г., ясни са ни явните и тайни договорки на чужди държави направени зад гърба ни на 3 март  и 6 юли 1878 г., високо ценим 6-ти септември,  китим венци на 24 май, но ИСТИНСКИЯТ НИ НАЦИОНАЛЕН ПРАЗНИК Е ДЕНЯТ НА НЕЗАВИСИМОСТТА – 22 септември 1908 г.  Това е нашият рожден ден като държава. Преди него са „предродилните” болки –  борба за църковна независимост, революционно движение, въстания,  участия  във войната между две империи. Преди него е великият ден на Съединението, който ни направи „силата”. Но само Денят на Независимостта отсича веднъж и завинаги – тук е Независима България.   Но можеше ли да имаме своя Ден на независимостта без Съединението? А можехме ли да имаме княжество, макар и зависимо, което да осъществи Съединението без преди това да имаме Освобождение? Но нима щеше да има Освобождение, ако ги нямаше българските борби за национално освобождение и руско-турската война от 1877-1878 г.?  Задаването на тези въпроси означава, че продължаваме да мислим върху сложния и противоречив път към нашата Независимост – истинският ни национален празник.  Означава, че разбираме възстановяването на българската държава  като  исторически процес, а не като еднократен акт –  две империи подписали там някъде край Истанбул споразумение помежду си.  Този процес започва с призива на отец Паисий да знаем своя род, език, древна слава. Преминава през борбите за църковна независимост, когато верски се самоопределяме, но и очертаваме етническите граници на мечтаната си бъдеща държава. Върхови събития в този процес са Априлското въстание от 1876 г., участието на българското опълчение в руско-турската война от 1877-1878 г. и 6 септември 1885 г. – Денят на Съединението. Приемането на датата 3 март за национален празник е   която е трябвало ние сами да свършим. Вероятно и затова след този тежък труд  „освободителите” ни сервират сметката. Налагат ни свое управление, храним и поим армията им, настояват да им платим колосални за времето и възможностите ни суми. Но любопитно е, че самата Русия, която много държи да я славим като „освободител” на 3 март, не е избрала за свой национален празник  денят, в който тя се е „освободила” от 250-годишно монголо-татарско иго в края на XV век.  Приела е за свой национален празник  12 юни 1990 г. – денят на суверенитета или „Ден на Русия”. Но нима руснаците не ценят „освобождението” си?  Ценят го, естествено, но не го превръщат в национален празник. Защото подобно на почти всички държави по света – в това отношение САЩ са пример за тях,  приемат, че по-авторитетен е Денят на Независимостта. И не само заради международно правният статут. А ние имаме своя ден на Независимостта 82 години по-рано.  135 държави имат за свой национален празник Денят на независимоста. Със своя Сърбия е избрала за национален празник сходен ден – Деня на държавността (приемането на първата конституция от 1835 г.). Косово обяви за свой национален празник Денят на независимоста. Стори го на 17 февруари 2008 г., 100 години след обявяването на българската независимост. Гърция чества като национален празник годишнината от въстанието през 1821 г., довело до освобождаване от османско владичество и до създаването на независима гръцка държава. Деня на независимостта е национален празник и на трите балтийски държави – Естония, Литва и Латвия. Това е независимост от Съветския съюз постигната през 1918 г., но отнета им от същата „империя на злото” по-късно. Както и до голяма степен българската независимост бе ликвидирана през 1944 г. от същата империя. В периода на тази „ликвидация” наш национален празник бе Денят на държавния преврат 9-ти септември, а като втори национален празник чествахме националния празник на окупаторите – 7 ноември.  А 3 март си беше най-обикновен работен ден, както и  6 септември – Денят на Съединението. Комунистите решиха да утвърдят 3 март за национален празник едва когато видяха, че властта им приключва.  И причината не бе, че ценят „националното” и „независимостта”, а че тази дата им дава възможност  за всичко. Защото без Русия те власт нямаше да помиришат. А и Берлинската стена бе рухнала. И Македония има за свой празник денят, в който през 1991 г. обяви независмостта си от Югославия.  Сходна с нас е Нова Зеландия.  На 6 февруари тази страна празнува годишнината на договора от Вайтанга от 1840 г. Ние пък празнуваме т.нар. Санстефански договор.  Национален празник на Нидерландия е рожденият ден на кралица Беатрикс. А ние цар Фердинанд го прогонихме и едва ли има българин, който да знае кога е той роден. А синът му Борис, чийто рожден ден също не знаем, го отровиха „освободителите” ни.  Държавата Оман има за национален празник  рожденият ден на султан Кабус бен-Саид ал-Саид. Румъния чества като национален празник годишнината от възвръщането на Трансилвания и обединението си през 1918 г. Танзания  също празнува обединението между Танганика и Занзибар. Беларус е като нас  – ние благодарим на руската императорска армия на 3 март, а белорусите благодарят на съветската армия на 3 юли – Ден на освобождението. Комунистическа Куба още празнува Деня на свободата  от 1959 г., но обикновените кубинци мило и драго вече дават да се отърват от тази комунистическа „свобода”.  Германия има от 1990 г. за свой национален празник Денят на германското единство, ден сходен с нашия Ден на Съединението. Спирам дотук с примерите, но не за друго, а за да подчертая отново, че 135 държави са приели Денят на независимостта като най-достоен за национален празник. Ние сме в малцинството.   Отдавна е ясно, че датата 3 март не обединява, а разделя българският народ и все повече се превръща в   На 3 март 1878 г. няма реално нито освобождение, нито независимост, нито суверенитет. Получаваме за управник руски княз – Владимир Черкаски, а след него още един княз –  генерал Александър Дондуков-Корсаков, днес почетен гражданин на Разград. Премиери в един момент ни стават руските генерали Йохан Казимир Ернрот и Леонид Соболев. А по-късно съветски граждани  –  по лично желание  или по рождение, стават български премиери: Георги Димитров, Васил Коларов, Вълко Червенков, Гриша Филипов, Андрей Луканов, Сергей Станишев. Имаме дори държавен глава – Тодор Живков, който предлага България да стане 16 република на Съветския съюз, т.е. напълно да ликвидираме дори и малката независимост, която при социализма ни бе останала. Това бе главно независимостта да пишем и четем на български език, но не напълно, защото бяхме задължени да изучаваме и руското четмо и писмо.   Задавам си и друг логичен въпрос: защо и до днес Русия настоява събитие, свързано с нейно участие в нашата история, да бъде наш национален празник. Спомняме си как нахално по този въпрос се държа руският патриарх Кирил и как български вицепрезидент му се кланяше под расото, целувайки му ръката. Сякаш  си нямаме български патриарх и чуждият е наш духовен водач. Но е ясно защо Русия е доволна от нашия избор на 3 март за национален празник. Защото знае отлично, че т.нар. Санстефански мирен договор, сключен от нея с Османската империя,  налага ЗАВИСИМОСТ на България. Така го разбират и чужденците – друга държава ни е „подарила”  „свободата”.  А мнозина нашенци допълват: без Русия ние сме нищо. Така 3 март се превърна в ден на благодарност към чуждата ни руска държава.  Нашите опълченци дълги години оставаха на заден план, независимо, че от известно време с кичозни възстановки си спомняме и за тях. Сегашният български нацонален празник 3 март е СЪВМЕСТЕН ДЕН, празник по съвместтителство. Затова и е спорен празник. Едни приемат тази „съвместност”, а други категорично я отричат. А аз не смятам, че националният ни празник трябва да се превръща в Ден на благодарността към друга държава, в какъвто практически се е превърнал денят 3 март.    Всъщност, вече 140 години 3 март е основанието Русия да се намесва във вътрешните работи на нашата държава, като тази намеса най-често има трагични последици.  През септември 1944 г. т.нар. „освободители” окупираха независимата ни държава и ни наложиха чужд на националните ни интереси диктаторски режим. Избит бе елитът на нацията, изградиха концлагери, изолираха ни от света, врътнаха ни икономически катастрофи и чак накрая техният първи слуга у нас , известния на всички българи „бай Тошо”, призна, че „социализмът е едно недоносче”. Но преди това същият се опита да ни пробута за 16 република на СССР.   Има спорове, има различни мнения. Но е факт,  че  т.нар. „освобождение” премахва част от зависимост, налагайки ни друга зависимост. Не премахва цялата зависимост. В международноправен аспект и Съединението от 6 септември 1885 г. не премахва зависимостта. Продължава да стои тогава открит и въпросът за Обединението. Въпрос, който се опитваме да решим едва след като обявяваме своята независимост.   Тя е независимост от всички останали държави. С нея  продължаваме към обединението си. Преминаваме през войни, побеждаваме и губим в тях,  но вече сме си само ние – Независима България.  След окупацията ни от Съветския съюз през 1944 г. и последвалото монтиране на марионетни комунистически  правителства,  датата 22 септември бе заличена от календара на официалните ни призници.  А самата мисъл тя да бъде национален празник се смяташе за опасна и враждебна на „социалистическия строй”.  През 1990 г. българският народ пожела отново своята независимост. Затова и българската демокрация, колкото и крехка и плаха да бе в началото, имаше за своя цел да възстанови независимостта на България като ни освободи от съветската, от руската зависимост. Защото ние разбирахме, разбираме това и днес, че България може да е истински независима само когато е независима от Русия. И затова сами избрахме живот в Европейския съюз и сигурност чрез колективната отбрана на НАТО, а не съюз – икономически или военен, с Русия.  Това е да бъдеш независим. Сам да можеш да направиш избор.    Годината след  обявяването на Независимостта е година за дипломация. Турция се отказва от финансовите претенции към България. Но се задължаваме да изплатим на Руската империя в срок от 75 г. колосалната сума от 82 милиона златни български лева, равняваща се на близо   Русия винаги е обръщала всичко в пари и в зависимост. Нейните действия спрямо нас никога не са били безкористни  и благородни. Така е и днес. Руският окупационен корпус, както в официалните документи се наричат „освободителите” ни по това време,  се е канел да векува у нас. Но на Берлинския конгрес през юли 1878 г.  нашите приятели от Запад дават срок на руснаците да се изнесат от България. И същите западни държави 7 години по-късно подкрепят нашето Съединение, докато Русия противопоставя, защото било станало без нейно съгласие. Но това, че Русия ни се мръщи е най-малкият проблем. Няма усмихнати мечки. По-големият е, че  тя насъсква нашите съседи сърбите да ни нападнат. Сетне прави и опит за държавен преврат у нас, за русофилски бунт, опитва се да прогони героят на Съединението – достойният български княз Александър I Български. И той, милият наш княз, за да запази България цяла и разбирайки отлично каква заплаха за нашата свобода е Руската империя, решава сам да абдикира, за да се омиротвори ситуацията и за да се омилостиви източния звяр. Но Съединена България продължава към своята Независимост. Огромна е заслугата за изминаването на този труден път на поета- революционер и държавник Стефан Стамболов. Негови са думите:   Като министър-председател той прави сечено на руския император и след това е съсечен в центъра на София от руски агенти.  А председателят на Народното събрание Захари Стоянов, който е бил негов съратник в борбата за независимост, е отровен в Париж като следите отвеждат отново там, където днес отвеждат следите от престъплението в Солсбъри.  Мисълта ми е, че е време да приемем българската Независимост като един завършен монумент –  изваян от един творец. И това е българският народ. В наливането на основите му участват работници от други народности – руснаци, украинци, румънци, поляци, литовци. Те са от „строителната бригада” на руския император. Скулптурата на Съединението си я извайваме сами. Но завършеният монумент, пред който застават в почит и уважение към България всички държави и народи се нарича НЕЗАВИСИМОСТ.  В неговото величие ние съзираме и ОСВОБОЖДЕНИЕТО И СЪЕДИНЕНИЕТО. Виждаме ги обединени в една завършена композиция наречена НЕЗАВИСИМОСТ!  И този паметник на Независимостта на България трябва да бъде поставен на мястото на фалшивия и изпълнен с омраза към българския народ паметник на съветската армия в центъра на нашата столица.  Монументът наречен НЕЗАВИСИМОСТ трябва да бъде наш национален празник. Манифестът на независимостта от 22 септември ни поставя на картата на независимите държави в света. Това е нашият национален празник. Всичко преди него е предистория. Важна, съдбовна, но...предистория. След този ден ние сме ние. Това е денят, който като българи, а не като чуждопоклонници, трябва да запишем в Конституцията си като национален празник. Както са го направили, с малки изключения, почти всички народи по света. Този ден ни говори за дългия път който сме изминали, за да постигнем независимостта си. Говори за собствените ни усилия като народ. Затова и само ако истински ценим своята независимост другите държави и народи ще ни уважават и ценят.", "date": "2018.09.22", "title": "Само 22-ри септември  отсича веднъж и завинаги – тук е Независима България"}
{"url": "https://www.faktor.bg/bg/articles/novini/balgariya/radev-tragvam-si-ot-mvr-s-dvoynstveno-useshtane-za-dobre-svarshena-rabota-i-neshto-nedovarsheno", "text": "\"Напускам МВР с двойнствено усещане - на добре свършена работа, но и разбира се с тъга, в известна степен и с това, че винаги остава нещо незавършено\". Това заяви вече бившият на вътрешните работи Валентин Радев в интервю за БНТ след оттеглянето от поста си. Той посочи, че това, което не успял да довърши е структурната реформа, която е процес и не е имало как да стане за кратък период от време като година и четири месеца. \"Това, ако успеят да продължат, ще бъде много добре\", пожела Радев и добави: \"Исках да направя това, което го виждах в Министерството на отбраната – да се фокусираме върху хората, върху това всеки един служител да бъде осигурен и да мисли само за това, което му е работата, да осигурява сигурността на хората\". Според него Министерството на вътрешните работи отговаря за прекалено много неща и това трябва да бъде преподредено. За пример даде пътнотранспортните произшествия, за които трябва да отговаря и Министерството на транспорта. В тази връзка стигна и до тежката катастрофа с автобус край Своге, при която загинаха 17 души, вследствие на която се стигна и до неговата оставка. \"Трагедията край Своге. Това някак си преля чашата, това не трябваше да се случва. Разбира се това не сме го искали. Борехме се постоянно с пътнотранспортните произшествия и всъщност, и преди съм казвал, броят на жертвите намалява. Всеки един трябва да чувства вина за случилото се, всеки един на тези постове, които отговаряме за това. И не само трите министерства. На последно място даже е МВР. Не мога да предпоставям кой точно носи вина – винаги има субективен фактор – може би автомобила, може би пътищата... И накрая идва контролния орган. Ние сме направили предписания, но очевидно не сме могли да направим всичко”, изтъкна бившият министър. Относно самия акт на подаването на оставка, въпреки че наглед той и колегите му нямат пряка вина, Радев коментира: \"Така се прави\". По повод казуса с указа за Младен Маринов и подписването му от президента Румен Радев, Валентин Радев обяви, че не може да дава оценки на държавния глава и че той като министър е направил необходимото. \"Младен Маринов е подготвен. Беше дясната ми ръка. Навътре в нещата е. Трябва му политическа подкрепа и той ще я получи\", заяви Радев по отношение на въпроса дали е добре министър на вътрешните работи да стане човек от системата. \"Да не изпусне златната нишка, да внимава и да се съсредоточи върху хората\" - такива съвети даде на наследника си на поста Радев. Той не се нае с прогноза и мнение кой ще бъде новият главен секретар на МВР, но според него има достатъчно подготвени кадри в ръководството на ведомството.", "date": "2018.09.22", "title": "Радев: Тръгвам си от МВР  с двойнствено усещане - за добре свършена работа и нещо недовършено"}
{"url": "https://www.faktor.bg/bg/articles/tragichen-intsident-vze-zhivota-na-9-detsa-v-severna-afrika", "text": "Девет деца загинаха снощи при експлозия на взривно устройство в провинция Фаряб в Северен Афганистан, предаде ДПА, като се позова на властите.  В резултат на експлозията в окръг Шерин Тагаб има и четирима ранени, каза член на регионалния съвет. Друг представител на съвета съобщи, че загиналите са осем, а ранените - петима. Бомбата била заложена близо до контролен пункт на силите за сигурност, казаха източниците, според които атентатът е дело на талибаните. В доклад от февруари Мисията на ООН за подпомагане на Афганистан (UNAMA) съобщи, че в Афганистан през 2017 г. са били убити над-малко 3438 и ранени 7015 цивилни. Макар тези данни да показват спад от 9 процента в сравнение с 2016 г., докладът подчертава високия брой на загиналите и ранените при самоубийствени бомбени атентати и други нападения със самоделни взривни устройства.", "date": "2018.09.22", "title": "Трагичен инцидент взе живота на 9 деца в Северна Африка"}
{"url": "https://www.faktor.bg/bg/articles/borisov-shte-vodi-delegatsiyata-za-sesiyata-na-oon", "text": "Министър-председателят Бойко Борисов ще ръководи българската делегация в 73-ата сесия на Общото събрание на Организацията на обединените нации в Ню Йорк. Там премиерът ще изнесе реч, свързана с основната тема на Общия дебат, която тази година е „ООН за всички хора: глобално лидерство и споделени отговорности за мирни, равнопоставени и устойчиви общества“. Това съобщиха от правителствената информационна служба. В рамките на визитата премиерът Бойко Борисов ще участва в Срещата на високо равнище „Глобален призив за действие за справяне с проблема с наркотиците“, организирана по инициатива на президента на САЩ Доналд Тръмп. България е съдомакин на събитието.  Българският министър-председател ще участва в срещата на върха за мира “Нелсън Мандела”. Целта на форума е международната общност да препотвърди ангажимента си към глобалния мир, предотвратяването на конфликти, защитата на правата на човека. По време на посещението си българският министър-председател ще проведе двустранни срещи с държавни и правителствени ръководители на държави членки на ООН, както и с представители на неправителствени организации. Посещението на българският премиер в САЩ е между 23 и 29 септември. В делегацията, водена от министър-председателя Бойко Борисов, е вицепремиерът и министър на външните работи Екатерина Захариева.", "date": "2018.09.22", "title": "Борисов с реч в Ню Йорк пред Общото събрание на ООН"}
{"url": "https://www.faktor.bg/bg/articles/britanskata-lira-se-srina-sled-rech-na-mey-za-brekzit", "text": "Цената на лирата се срина след като Тереза Мей предупреди, че Великобритания трябва да се готви за Брекзит без споразумение, предава London Evening Standard. Министър-председателят изнесе реч след участието си на срещата на ЕС на високо равнище в Залцбург, заявявайки, че Великобритания трябва да се подготви за „Брекзит без споразумение\".  Лирата се срина с 1,3% след речта а Мей спрямо долара и с 1,31% спрямо еврото. Това е най-голямото падане на стойността на лирата от ноември месец миналата година. „Не можем да приемем нищо, което не уважава резултата от референдума, както и нищо, което не е в интерес на народа\", заяви Мей.", "date": "2018.09.22", "title": "След реч на Мей за Брекзит британската лира се срина"}
{"url": "https://www.faktor.bg/bg/articles/ekvador-se-otkaza-da-pravi-asanzh-svoy-diplomat-v-rusiya", "text": "Еквадор, който миналата година обеща основателя на сайта Уикилийкс Джулиан Асанж дипломатически пост в Русия, неочаквано е отменил назначението, след като Великобритания отказала да предостави дипломатически имунитет на австралиеца, предаде Ройтерс, като се позова на еквадорски правителствен документ. Това навежда на мисълта, че еквадорският президент Ленин Морено е ангажирал Москва да реши случая на Асанж, който остава блокиран в посолството на Еквадор в Лондон от шест години, за да не бъде арестуван от британските власти по обвинение, че е нарушил условията по по гаранцията си. Назначението бе разкрито в писмо на еквадорското министерство на външните работи до депутат, който поискал информация по случая. В текста пише, че на 19 декември Еквадор е одобрил \"специалното назначаване\" на Асанж на позиция в посолството на страната в Москва. \"Жалкият нищожен червей Асанж трябва да се предаде\" Под тази формулировка се има предвид правото на еквадорския президент да назначи свои политически съюзници на определен дипломатически постове, дори да не са дипломати от кариерата. На 21 декември обаче британското министерство на външните работи заявило, че не приема назначаването на Асанж за дипломат и че той не се ползва с никакви привилегии и имунитет в съответствие с Виенската конвенция. Малко по-късно Еквадор отменил назначението. Адвокатите на Асанж, представители на Уикилийкс и служители на еквадорското външно министерство не са били открити от Ройтерс за коментар", "date": "2018.09.22", "title": "Еквадор поряза Асанж - отказа да го прави дипломат в Русия"}
{"url": "https://www.faktor.bg/bg/articles/samoubiystven-atentat-po-vreme-na-parad-v-iran-ima-zhertvi-i-raneni", "text": "Атентат по време на военен парад в Иран. Няколко души са убити, над 20 са ранени, съобщи държавната телевизия в Техеран.  Група въоръжени лица открили огън по трибуната с официалните лица в югозападния град Ахваз. В провинцията, чиято столица е градът, има спорадични протести на арабското малцинство, живеещо в Иран.", "date": "2018.09.22", "title": "Самоубийствен атентат по време на парад в Иран, има жертви и ранени, сред тях и журналисти"}
{"url": "https://www.faktor.bg/bg/articles/novini/balgariya/radev-uspehat-na-balgarskata-nezavisimost-e-primer-kak-narodat-ni-mozhe-da-bade-gospodar-na-sadbata-si", "text": "Прокламацията на Независимостта бе триумф на българската държавност, ясен знак към Европа и света, че млада България ще отстоява с всички сили своето място сред самостоятелните, благоденстващи и цивилизовани нации. Това заявява президентът Румен Радев в свой адрес по повод тържественото отбелязване във Велико Търново на 110 години от обявяването на българската Независимост, съобщиха от прессекретариата на държавния глава. „Този мащабен исторически акт не бе случайна стъпка. Със самочувствие и достойнство, с дипломатическа мъдрост и историческа дързост българската нация успя за броени години да изгради завиден политически, икономически и духовен потенциал, който да гарантира здравите устои на нова България“, се казва още в поздравителния адрес на българския държавен глава. Румен Радев припомня, че за по-малко от три десетилетия нашите предци уверено и последователно изминаха трудния път от Освобождението през Съединението на Княжество България и Източна Румелия до извоюването на пълния и безспорен суверенитет на страната ни. „Вярвам, че успехът на Българската независимост бе нагледен пример как с воля, единство и решителност нашият народ може да бъде господар на съдбата си“, посочва още в своя адрес президентът Румен Радев.", "date": "2018.09.22", "title": "Радев: Успехът на българската независимост е пример, как народът ни може да бъде господар на съдбата си"}
{"url": "https://www.faktor.bg/bg/articles/karakachanov-za-20-godini-4-pati-oryazaha-parite-za-balgarskata-armiya", "text": "За последните 20 години бюджетът за здравеопазване е увеличен 4 пъти, а този на армията орязан 4 пъти. Това каза вицепремиерът и министър на отбраната Красимир Каракачанов по време на представянето на военна техника пред Министерство на отбраната, предаде \"Фокус\". Министър Каракачанов честити празника и отбеляза, че по повод Деня на независимостта в 17 града се показва бойна техника. \"110 години България съществува като независима държава, въпреки политическите превратности, благодарение на Българската армия\", допълни той. \"Десетилетия наред армията беше \"орязвана\". За последните 20 години бюджетът за здравеопазване е увеличен 4 пъти, а този на армията орязан 4 пъти. Последният път беше орязан с 40%. Въпреки недоимъка на армията, тя си изпълнява задълженията. Не е лесно, рисково е, но въпреки това хората имат дух\", уточни министърът на отбраната.", "date": "2018.09.22", "title": "Каракачанов: Въпреки недоимъка българската армия запази своя дух"}
{"url": "https://www.faktor.bg/bg/articles/novini/svyat/-nyu-york-tayms-zam-glaven-prokuror-na-sasht-iskal-tayno-da-zapisvat-tramp-za-da-mu-vzemat-glavata", "text": "Заместник главният прокурор на САЩ Род Розенстайн, който отговаря за разследването за предполагаемата намеса на Русия в президентските избори в страната през 2016 г., предложил миналата година президентът Доналд Тръмп да бъде записван тайно и членове на кабинета да бъдат убедени да се позоват на конституционна поправка, за да бъде отстранен държавният глава, пише в. \"Ню Йорк таймс\", цитиран от Ройтерс и БТА. Розенстайн направил тези предложения през пролетта на 2017 г., след като Тръмп уволни директора на ФБР Джеймс Коми. Те така и не се реализирали, твърди \"Ню Йорк таймс\", като се позовава на хора, уведомени за тези развития лично или от паметни бележки, написани от служители на ФБР, включително Андрю Маккейб, който оглави временно агенцията след уволнението на Коми. Друг американски ежедневник, \"Вашингтон пост\", също съобщава за предложенията на Розенстайн, цитирайки бележките на Маккейб, който в началото на тази година бе принуден да се оттегли като и. д. директор на ФБР.   В изявление заместник главният прокурор на САЩ опроверга публикацията на \"Ню Йорк таймс\" като \"неточна и фактически невярна\". Розенстайн обвини анонимните източници на вестника, че преследват користни цели. Първоначално президентът на САЩ не реагира на тези медийни публикации. Тръмп отказа да отговори на репортерски въпроси по случая. По-късно президентът на САЩ обаче намекна за конфликтите си с представители на министерството на правосъдието в реч на многолюден предизборен митинг в щата Мисури на републикански кандидат за Сената. \"Просто погледнете какво бива извадено на показ в нашето министерство на правосъдието. Имаме страхотни хора в министерството на правосъдието. . . Но и някои наистина лоши. Видяхте какво се случи във ФБР. Всички те си отидоха. Все още обаче има останала воня и ще се отървем и от нея\", каза Тръмп. Според \"Ню Йорк таймс\" и \"Вашингтон пост\" Розенстайн е инициирал дискусии за 25-ата поправка в конституцията на САЩ, която се отнася за въпроса за наследяването на президентите, включително при неспособност да изпълняват техните задължения, и очертава в общи линии как кабинетът може да реши дали даден държавен глава вече не е способен да се справя със своите функции. \"Ню Йорк таймс\" пише още, че американският заместник-главен прокурор казал на служители на министерството на правосъдието и на ФБР, че тайните записи на Тръмп може да бъдат използвани, за да бъде изложен на показ хаосът в администрацията. Розенстайн често е взиман на мушка от привържениците на президента на САЩ за това, че през май миналата година назначи специалния прокурор Робърт Мълър да води разследването за предполагаемата руска намеса в американските избори и евентуалната координация между Москва и предизборния щаб на Тръмп, отбелязва Ройтерс.", "date": "2018.09.22", "title": "\"Ню Йорк таймс\": Зам-главен прокурор на САЩ искал тайно да записват Тръмп, за да му вземат главата"}
{"url": "https://www.faktor.bg/bg/articles/novini/balgariya/tsvetanov-kogato-ima-izbori-polititsi-ot-razlichni-partii-idvat-v-tarnovo-na-22-septemvri-kogato-nyama-izchezvat", "text": "Цветан Цветанов във Велико Търново: Когато има избори, висши политици от различни партии идват в Търново на 22 септември, когато няма – изчезват Когато 22 септември – Денят на българската Независимост, съвпадне с предизборна кампания, във Велико Търново пристигат политици от най-високо ниво от различни партии. Когато обаче няма избори – като днес, всички изчезват. Това коментира пред журналисти във Велико Търново председателят на ПГ на ГЕРБ и зам.-председател на партията Цветан Цветанов, който за 11-а поредна година неизменно е в старата ни столица на 22 септември. По думите на зам.-председателя на ГЕРБ много политици, които в днешни дни лансират послания за независимост и единение, днес не са във Велико Търново. „Това повдига въпроса доколко искрени са те в тези свои думи и дали отдават необходимото уважение на този много голям български празник“, отбеляза той и благодари на всички онези хора, които ежегодно почитат Деня на българската Независимост в града, който е бил център на всички онези славни събития през 1908 г. „За мен Денят на Независимостта е най-силният и истински български празник. В началото на месеца отбелязахме навършването на 133 години от Съединението на Княжество България и Източна Румелия. Имено тези две думи „независимост“ и „съединение“ трябва да бъдат идеал за всеки български гражданин и политик, към който да се стремим непрекъснато в своето ежедневие“, подчерта Цветанов.", "date": "2018.09.22", "title": "Цветанов: Когато има избори, политици от различни партии идват в Търново на 22 септември, когато няма – изчезват"}
{"url": "https://www.faktor.bg/bg/articles/novini/svyat/pompeyo-potresen-ot-kitayskite-vlasti-internirali-stotitsi-hilyadi-uyguri-v-prevazpitatelni-lageri", "text": "Държавният секретар на САЩ Майк Помпейо осъди отношението на китайските власти към мюсюлманското малцинство уйгури, предаде Франс прес, цитирана от БТА. Интернираните уйгури \"са подложени на строго политическо индоктриниране и на други ужасни злоупотреби\", каза Помпейо в реч за свободата на религиите по света. Той отбеляза, че \"стотици хиляди, може би милиони уйгури са задържани против волята им в т. нар. лагери за превъзпитание\". \"Техните религиозни вярвания са унищожавани\", допълни Помпейо в много твърдото си изказване. Китай отрича информациите, че един милион представители на това мюсюлманско малцинство са интернирани в лагери в Синцзян-Уйгурския автономен район в северозападната част на страната, припомня Франс прес. В писмо до държавния секретар на САЩ и до министъра на финансите Стивън Мнучин от края на миналия месец републиканци и демократи от Конгреса призоваха за налагане на санкции на представители на китайските власти, участващи в затварянето на уйгури в центрове за превъзпитание. Помпейо обаче не каза, че е готов да обмисли подобни наказателни мерки. Държавният секретар на САЩ изрази безпокойство и за християните в Китай. Той обвини китайското правителство, че \"затваря църкви, изгаря библии и задължава вярващите да подписват документи, че се отказват от вярата си\".", "date": "2018.09.22", "title": "Помпейо потресен от китайските власти - интернирали стотици хиляди уйгури в превъзпитателни лагери"}
{"url": "https://www.faktor.bg/bg/articles/posleden-leten-den-slanchev-s-vremenni-prevalyavaniya", "text": "Атмосферното налягане ще остане без съществена промяна и ще е по-високо от средното за месеца. Днес отново ще бъде слънчево с временни увеличения на облачността. Ще духа слаб до умерен вятър от запад-северозапад, в Източна България - от югоизток. Максималните температури ще са между 27° и 32°, за София – около 28°. Това съобщи за Агенция „Фокус“ дежурният синоптик от НИМХ Евгения Егова.  Над Черноморието ще бъде предимно слънчево. Ще духа до умерен вятър от изток-югоизток. Максималните температури ще са 24-26°. Температурата на морската вода е 23-24°. Вълнението на морето ще бъде 1-3 бала. Над планините ще бъде предимно слънчево с временни увеличения на облачността. Ще духа умерен и силен вятър от запад-северозапад. Максималната температура на височина 1200 метра ще е около 21°, на 2000 метра – около 15°.", "date": "2018.09.22", "title": "Последен летен ден - слънчев, с временни превалявания"}
{"url": "https://www.faktor.bg/bg/articles/novini/balgariya/ivan-bedrov-e-noviyat-shef-na-svobodna-evropa-balgariya", "text": "Журналистът Иван Бедров, ще оглави \"Свободна Европа\" за България, която бе възстановена тази година с решение на президента на медията Томас Кент. Той ще встъпи в длъжност от 15 октомври, обяви медията в официално съобщение. Преди години Бедров вече е работил в \"Свободна Европа\" като репортер. Освен това той има опит като тв водещ в bTV и RE:TV, както и като коментатор в \"Дойче веле\" и още няколко сайта. През юли тази година стана ясно, че радио \"Свободна Европа\" се завръща в България след 14-годишно отсъствие. В официално съобщение президентът на медията Томас Кент анонсира, че възнамерява да помогне за \"ръста на свободната преса, демократичните ценности и информираната дискусия за мястото на България в НАТО, Европейския съюз и други западни организации\".", "date": "2018.09.22", "title": "Иван Бедров ще е новият шеф на \"Свободна Европа\"-България"}
{"url": "https://www.faktor.bg/bg/articles/tarzhestvata-za-110-godini-nezavisimost-zapochnaha-vav-v-tarnovo", "text": "С тържествена света литургия в историческата църква \"Св.40 мъченици\" започнаха тържествата за 110 години от обявяването Независимостта на България във Велико Търново. Преди да влязат на службата в Иван Асеновия храм, кметът Даниел Панов, шефът на ПГ на ГЕРБ Цветан Цветанов, евродепутатът Ева Майдел и другите официални лица запалиха свещ в средновековния параклис в двора. По-късно те ще се поклонят на саркофага на цар Калоян в галерията на храма, а великотърновския митрополит Григорий ще поръси за здраве знамената на Военния университет и други обществени и патриотични организации. В \"Св.40 мъченици\" отново ще прозвучи манифеста, с който Фердинанд обявява васалното княжество за независимо царство България.", "date": "2018.09.22", "title": "Тържествата за 110 години Независимост започнаха във В.Търново"}
{"url": "https://www.faktor.bg/bg/articles/novini/balgariya/tsvetanov-urokat-po-nezavisimost-e-zadalzhitelen-za-pokoleniyata-tryabva-da-im-go-predadem", "text": "Скъпи сънародници, днес се навършват 110 години от обявяването на Независимостта на България. Дръзкият, но изключително премерен политически акт на цар Фердинанд, министър-председателя Александър Малинов и др. вече повече от един век блести ярко и ни дава поводи за гордост.  Съединението на Княжество България с Източна Румелия и по-късно обявяването на българската Независимост не идват даром, а са плод единствено на смелостта, далновидността и родолюбието на нашите предци. Да си независим днес, както и преди 110 години, означава сам да определяш пътя си и да можеш да поемеш рисковете от това. Урокът по независимост е задължителен за поколенията и именно ние трябва да им го предадем. Единствено гласът на сплотена, силна и независима нация може да отеква осезаемо както в Европа, така и в света. Поклон пред смелостта на героите от миналото и честит празник, българи!", "date": "2018.09.22", "title": "Цветанов: Урокът по независимост е задължителен за поколенията, трябва да им го предадем"}
{"url": "https://www.faktor.bg/bg/articles/borisov-1-9", "text": "\"Честит Ден на Независимостта на всички българи! Днес нашият национален интерес е свързан със запазването и развитието на обединена Европа, но никога не трябва да забравяме саможертвата и смелите действия на нашите предци, довели до независимостта на България\". Това написа министър-председателят Бойко Борисов по случай днешния празник в профила си във \"Фейсбк\". \"Ние трябва да продължим твърдо да отстояваме интересите си на световната политическа сцена, да пазим идентичността си, да се гордеем с нашите традиции и култура и винаги да помним смелия и борбен дух на българина, благодарение на който днес живеем в свободна държава\", написа още министър-председателят.", "date": "2018.09.22", "title": "Борисов: Да помним бойния дух на предците ни, благодарение на които живеем в свободна държава"}
{"url": "https://www.faktor.bg/bg/articles/sarbiya-izchisti-poruganiya-balgarski-pametnik-kostnitsa-v-nish", "text": "Сърбия почисти от вандалския надпис българския паметник-костница в град Ниш. Надписът се появи в четвъртък, а в петък се наложи полиция да охранява паметника, докато работници на комуналната служба във втория по големина сръбски град се опитваха да го премахнат. Вандалските надписи започваха с думите \"българските окупатори\". Там са погребани повече от 2000 български войници и офицери, убити по време на освобождението на Ниш през Втората световна война, съобщават сръбски медии. Този вандалски акт бе осъден от министъра на труда, заетостта, ветераните и социалните въпроси Зоран Джорджевич. Извършителите на гаврата са се подписали като \"Службата за млади сърби\". Те призовават президента Александър Вучич да им помогне за преместване на костите на мъртвите българи от Ниш в София. \"Българските нашественици не могат да бъдат освободители. Премести това в София, Вучич, реагирай\", са написали вандалите на паметника-костница.", "date": "2018.09.22", "title": "Изчистиха поругания български паметник-костница в Ниш"}
{"url": "https://www.faktor.bg/bg/articles/novini/svyat/-deyli-telegraf-ministri-plashat-mey-s-ostavki-ako-ne-smeni-kursa", "text": "Някои британски министри ще поискат от премиера Тереза Мей да представи другата седмица \"План Бе\" за Брекзита и може да подадат оставка, ако тя не промени курса, пише в. \"Дейли телеграф\", цитиран от Ройтерс и БТА. Според британския ежедневник въпросните министри ще призоват Мей на заседание на кабинета в понеделник да излезе с алтернатива на плана \"Чекърс\". Сегашното предложение на британската министър-председателка бе подложено на остри критики от лидерите на ЕС на неофициалната среща на съюза в Залцбург в сряда и четвъртък. Това накара Мей да прикани ръководителите на блока да представят свои планове за Брекзита. В петък някои членове на Консервативната партия на британската министър-председателка приветстваха предизвикателния й тон, но планът \"Чекърс\" има и много критици у дома, отбелязва Ройтерс. Има предположения, че британският министър на труда и пенсиите Естер Маквей може да напусне правителственото заседание в понеделник, ако премиерът не излезе с ново предложение, пише \"Дейли телеграф\". Според британския ежедневник министърът на международното развитие Пени Мордонт също е споменавана като потенциален кандидат за напускане, въпреки че нейни приятели отрекли тя да има намерение да подава оставка. По-рано вчера Мордонт заяви, че отношението на ЕС увеличава подкрепата във Великобритания за излизане от съюза, дори ако не бъде постигнато споразумение.", "date": "2018.09.22", "title": "\"Дейли телеграф\": Министри плашат Мей с оставки, ако не смени курса"}
