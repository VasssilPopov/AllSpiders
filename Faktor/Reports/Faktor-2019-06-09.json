{"url": "https://www.faktor.bg/bg/articles/novini/balgariya/otnovo-poroi-i-letni-buri-v-13-oblasti-v-stranata", "text": "Отново порои и летни бури в много райони на България.  В сила през целия ден е жълд код за опасно време в 13 области. Най-застрашени са Централна и Източна България. Интензивни валежи паднаха в областите Шумен, Варна, Бургас, Ямбол, Сливен, Хасково и Кърджали. Валежите бяха придружени с гръмотевици, а на места паднаха и дребни градушки. Във Варна се изви и смерч.  Типично за пролетта и утре времето да страната ще бъде нестабилно. Въпреки слънчевото утро – след обяд отново очакваме валежи – на места интензивни и значителни по количество. Затова за 12 области в сила е жълт код за опасно време.  Количествата валежи ще са до около 30 литра на квадратен метър, локално и до 50. Има опасност от нови градушки, а бурите ще са придружени от гръмотевици и временно усилващ се вятър, съобщава Нова телевизия.", "date": "2019.06.09", "title": "Отново порои и летни бури в 13 области в страната"}
{"url": "https://www.faktor.bg/bg/articles/rusentsi-se-pokloniha-pred-tlennite-ostanki-na-alpinista-ivan-tomov", "text": "Иван Томов беше отличен алпинист, добър приятел, светъл човек. Това каза днес алпинистът от Азербайджан Исрафил Ашурлъ пред катедралния храм \"Света Троица\" в Русе, където се състоя поклонението пред тленните останки на 35-годишния русенец. Томов загина на спускане от връх Лхоце на 17 май т.г., след като ден по-рано го изкачи успешно. Ашурлъ разказа, че през юни 2013 г. са били заедно в \"Лагер 2\" на връх Нанга Пар ат, когато терористи застреляха 10 алпинисти в базовия лагер. ,,Бяхме заедно и в експедицията на връх Лхоце. Този път за съжаление стана трагедията и беше с фатален край. Не сме предполагали, че опитен алпинист като него би могъл да попадне в подобна ситуация. На 2 май отбелязахме 35-ата му годишнина. Бяхме абсолютно неподготвени, че може да се случи подобна трагедия. Това е трагедия за всички'', каза Ашурлъ. Председателят на туристическо дружество \"Приста\" в Русе Сашо Попов заяви, че Иван Томов е бил близък човек, различен. ,,Това е човекът, който направи най-много и то с чисто сърце, по етичен начин. Обикновено при големите спортисти има напрежение и удряне с лакти. При Иван го нямаше това, което го прави различен'', каза Попов.", "date": "2019.06.09", "title": "Русенци се поклониха пред тленните останки на  Иван Томов"}
{"url": "https://www.faktor.bg/bg/articles/plevneliev-1-2", "text": "„Държавният глава трябва да знае къде стоим, а днес трябва да знаем, че вече се е скарал със САЩ няма никакво доверие от правителството, след като го обвини в корупция заради сделката с F-16, а тя е одобрена от вече от Сената и президента на САЩ. Радев прави всичко възможно, за да раздели ЕС и неговите лидери заради санкциите срещу Русия, заради което и там няма доверие.\" Това заяви в студиото на БНТ президентът Росен Плевнелиев (2012-2017). Според него дебатът за изтребителите е изкривен.  Покупката на F-16 е стратегическо решение на българската държава, за да покаже къде стоим. Дали искаме да се интегрираме с военни способности към НАТО, или искаме да стоим в разкрачено положение - между Изтока и Запада. Ако ние не купим F-16, ще изпаднем в изключително тежка геополитическа ситуация и ще изгубим доверието на американската държава. Покупката не е само пари, а е геостратегическо решение с огромни последствия за България. Ако ние се откажем - това ще бъде национален провал”, категоричен бе Росен Плевнелие. По темата с доставките на газ за България, Плевнелиев заяви, че не бива да разчитаме на гориво единствено от Русия.  Винаги, когато сме зависили само от един монопол, за съжаление \"Газпром\", България никога не е имала добри условия, нещо повече - беше източено националното богатство на страната. Нещо повече - Русия инсталира у нас олигарси, като Топенерджи, Овъргаз и кой ли още не. Гордея се с това, че през 2012 година казах ясно на българския народ - приключваме с Големия шлем на трите руски проекта и заставаме зад три смислени приоритета за българската енергетика и икономика - енергийна диверсификация, енрегийна ефективност и енергийна либерализация. По тези проекти правителството направи много, но не президентът. България започва да бъде център и когато имаме алтернативни източници, страната ни ще спечели“, обясни Плевнелиев.  Що се отнася до идеята за намаляването на партийните субсидии, той обясни, че е неработеща и популистка като философия, защото в дългосрочен план няма да сработи. Според него е нормално да има държавно субсидия за политическите партии, за да има прозрачност колко, къде и как се харчат държавните пари.", "date": "2019.06.09", "title": "Плевнелиев: Радев се скара със САЩ, сега иска да разцепи ЕС"}
{"url": "https://www.faktor.bg/bg/articles/gl-redaktor-na-meduza-ot-13-mesetsa-presledvat-ivan-golunov-zaradi-skandalno-razsledvane", "text": "Главният редактор на \"Медуза\" Иван Калпаков изрази своето удовлетворение, че колегата му Иван Голунов, който беше задържан по подозрение за трафик на наркотици, вече е под домашен арест, а не в центъра за задържане на нарушители. Той благодари за проведената безпрецедентна кампания на журналистическа солидарност и нарече случилото се с Голунов \"наша победа\". \"Ние всички в редакторите на \"Медуза\" сме 100% сигурни, че преследването на Иван Голунов е свързано с неговата журналистическа работа. Колкото повече време минава от момента на задържането му, толкова по-ясно разбираме кой точно би могъл да организира операцията срещу него. Поне от 13 месеца Иван Голунов получава заплахи от героите на негово разследване, което  още не е публикувано. Няколко часа преди задържането Иван предаде част от текста на своя редактор Алексей Ковалев\", коментира Калпаков. По думите му на този етап не е целесъобразно да се разкриват подробности около това разследване, което Иван не е завършил, за да не му навредят. Но смята, че когато текстът бъде готов, ще го предложи за публикуване и в други издания, включително в чужди медии.  \"Моля ви, нека да не спираме, докато не отпаднат обвиненията и Иван Голунов не бъде отново на свобода\", призовава Иван Калпаков.", "date": "2019.06.09", "title": "\"Медуза\": От 13 месеца преследват Иван Голунов заради скандално разследване"}
{"url": "https://www.faktor.bg/bg/articles/novini/balgariya/pusnaha-dvizhenieto-prez-gkpp-zlatarevo", "text": "От 15.00 часа се възстановява движението на товарни превозни средства през Митнически пункт \"Златарево\". Това съобщиха от пресцентъра на Агенция \"Митници\".  Митническата обработка на товарни автомобили бе прекъсната временно поради пожар, засегнал административната сграда, намираща се в непосредствена близост до трасетата за митническа обработка на камиони. Обгорялата конструкция вече е разчистена и са създадени условия за нормална обработка на товарни превозни средства.  Движението на леки автомобили и автобуси също се осъществява нормално.  Скоростта на движение на превозните средства на територията на пункта е ограничена до 5 км/ч.", "date": "2019.06.09", "title": "Отпушиха движението през ГКПП \"Златарево\""}
{"url": "https://www.faktor.bg/bg/articles/chernobil-ili-zashto-svetofarite-v-bryuksel-svetyat-zeleno", "text": "Прибрах се от Брюксел и исках веднага да споделя впечатленията си. Но първо реших да изгледам филма „Чернобил”. Какво да кажа? Дано Господ вразуми онези български политици, които искат да строят АЕЦ „Белене”. Дано се сетят, че освен бизнес и пари, съществуват и хора, човеци – деца, майки, бащи. Господи, дай им разум да проумеят това! „Чернобил” само потвърди верността на това, което пиша и говоря от много години по тази тема. Този филм трябва да бъде показан в град Белене, както и трябва да го гледат във всеки дом в Свищов, Плевен и Русе, във В. Търново, Габрово и Ловеч. Това е радиусът на „мъртвата зона”. Щели сме били да загубим няколко милиарда, защото вече сме били платили за тия пусти опустели руски реактори. Но кое е по-важно. Да загубиш едни пари или да се простиш с живота си? Ако зависеше от мен бих подарил реакторите на Китай или Венецуела. Но толкова засега по този въпрос. Първите ми три дни в Брюксел ме убедиха, че ние в България можем да се „оправим”, когато проумеем защо и как другите преди нас са се „оправили”. Брюксел е свят, в който хората живеят нормално. Тях Русия не ги е „освобождавала”. Това обяснява тяхната нормалност и успехи. У нас има празноглавци, които смятат, че Запада ни пречи и спъва развитието ни. Истината е, че ако има държава, която ни е пречила да се развиваме нормално това е Русия – и като империя и като болшевишки „колос” на глинени крака. И днес Кремъл не престава да ни пречи. По-трудно е, но не се отказва. Мине се не мине време и току ни навре някой свой „стратегически проект”. За да ни вгорчи за десетилетия живота. Западът не е попречил на Белгия да бъде подредена богоугодна държава. Затова и докато си пиех ранното кафе на Place du Luxembourg, си мислех все същото. А именно, че нашата българска оправия ще настъпи, когато си избием от кратуните вредната за националното ни самочувствие мисъл, че Русия ни е „освобождавала”. И дваж по-вредната, че Съветският съюз ни е донесъл „свобода”. Защото  Тогава, когато в Западна Европа се завръща свободата, в България пада мрак. Мракът на несвободата. За България днес „светофарите” в Брюксел са включени на зелена вълна. Въпросът е дали искаме да се възползваме от нея. Или ще продължим да влачим на гърба си зависимостта ни от Русия и същевременно да се правим на европейци, т.е. да го раздаваме и вако, и тако. Подкараме ли я така, със сигурност ще ни хване червеният светофар в Брюксел. Европейският съюз ни мисли доброто, но и три дни в Брюксел ми бяха достатъчни, за да се уверя, че той мисли доброто на проевропейска, а не на проруска България. Поляците имат една поговорка: Сърбия е любовница, а България е съпруга на Русия. Но това „съпружество” и извънбрачно „съжителство” в нормалния свят не е за хвалба. В Брюксел срещнах и много българи европейци. Всички живеят нормално. Получават нормално трудово възнаграждение, защото са попаднали в държава, която не е „освобождавана” от съветската армия. Работят и живеят в държава, която не е ликвидирала частната собственост, не е отнемала основните човешки права и свободи – правото на гражданите си да пътуват, да работят и живеят, където искат. Но защо комунистите бяха отнели тези права на българските граждани? Защото се водеха по руски болшевишки акъл. Белгия през 19 век става конституционна монархия с крал от династията Сакс-Кобург и Гота и парламентарна демокрация. И така си кара и до днес. И ние някога сме били като белгийците. И нашият цар е бил от същия род. Но след 1944 г. комунистите премахват вековната ни монархия,  И сетне какво? Сетне – Димитровград и половин век вегетиране извън нормалния свят. За пореден път проклех тези български политици, които продължават да заблуждават народа ни, че на Изток било нашето „добро”. Вятър и мъгла. В Брюксел дори и градушка като пада, а и това преживях, някак си пада по-артистично, по-весело, а не така мрачно и намусено като у нас. Претупа тя за кратко и изчезна, за да се усмихне отново северното слънце. Отводнителните шахти не са задръстени с боклуци и след броени минути улиците са вече сухи. Автомобилното движение е голямо, но всеки спазва правилата. Пешеходецът е на почит. По население Брюксел е по-малък град от София. Няма нервни хора, няма улични врясъци, няма дънеща чалга. То и каква ли ще да е „чалгата” в Брюксел? Да не се самозалъгваме. Това че като стандарт на живот сме далеч от страните от Западна Европа си има своето обяснение. И то е у „нашенско”, а не в Брюксел. И нека спре глупавата пропаганда, че брюкселската „бюрокрация” ни била пречила. Пречим си самите ние. Сами себе си лъжем, сами себе си крадем, сами себе си мразим. Да не би белгиец да открадна парите от КТБ? Ние живеем зловидно. А като прибавим към това и продължаващият проруски слугинаж, не е трудно да разберем, защо българите в Брюксел не горят от желание да се върнат в България. Накратко казано, европейските българи не обичат двойната игра. Харесват живот с правила. Ужас! Не ми излиза от главата \"Чернобил\". Съветският съюз пропадна, защото се опита да скрие истината за Чернобил. И защото десетилетия насаждаше само лъжи. Самото създаване на тази болшевишка империя бе една от най-големите, ако не и най-голямата лъжа в историята на човечеството. Направете един „експеримент”. Тръгнете по пешеходната пътека на зелен светофар. Но подминете ли средата спрете, почешете се по тила, обърнете се и тръгнете обратно. Ще ви засече червен светофар. Затова по-добре не спирайте, а продължете на зелено. България премина на зелено пешеходната пътека водеща към Европа през 2007 г. И би било безразсъдно да се връщаме назад. Защото, както стана ясно и от последната визита в грешната посока на президента Румен Радев, тръгнем ли обратно ще ни засече със сигурност червеният светофар. Опасност за живота! Та, това са моите първи впечатления от Брюксел.", "date": "2019.06.09", "title": "Чернобил или защо светофарите в Брюксел светят зелено"}
{"url": "https://www.faktor.bg/bg/articles/novini/svyat/turtsiya-mezhdu-chuka-i-nakovalnyata-sled-sdelkata-sas-s-400", "text": "Анкара е длъжна да се откаже от сделката с руските ракети и вместо това да вземе американската противоракетна система \"Пейтриът\" - смята американският президент Доналд Тръмп. За да постигне тази цел, неговото правителство е готово на всичко. Но Анкара изглежда никак не се впечатлява от това: турското правителство се е споразумяло с Русия и няма никакво намерение да се отказва от сделката, заяви президентът Реджеп Тайип Ердоган пред Анадолската информационна агенция. А министърът на отбраната Хулуси Акар уточни, че турски войници вече се обучават в Русия как да обслужват зенитно-ракетния комплекс S-400. Най-късно през юли ракетите щели да бъдат доставени на Турция и до есента вече да са в оперативна готовност. За да накара турското правителство да промени решението си, американското правителство от месеци насам оказва огромен натиск над своя съюзник от НАТО: президентът Доналд Тръмп многократно разкритикува покупката на руския противоракетен комплекс, а външният министър Майк Помпео заплаши Анкара със санкции. По данни на телевизия CNBC, Вашингтон дори бил поставил ултиматум на турското правителство. Освен това американците заплашват, че няма да доставят на Турция обещаните изтребители F-35 по технологията \"Стелт\". Това би било тежък удар за турските въоръжени сили, поръчали 100 машини от тази клас, още повече, че подготовката на турските пилоти вече е започнала. На пръв поглед, подобен натиск от американска страна няма как да не окаже сериозно въздействие над турското правителство. Още повече, че от около година Турция се намира в тежка валутна и икономическа криза. През август миналата година пък се видя колко силно вредят чуждите санкции на икономиката на страната: тогава правителството на Тръмп въведе наказателни мита за стоманата и алуминия, след като турски съд първоначално беше отказал да пусне на свобода задържания в Турция американски пастор Андрю Брънсън. Именно в тази стъпка икономическите експерти виждат една от причините за задълбочаването на икономическата криза в Турция. Германският експерт по въпросите на сигурността Улрих Кюн проявява разбиране за твърдата позиция на турското правителство. По думите му, в сделката за руските ракети се пресичат различни интереси: \"Става дума за дипломатически шахматен ход. С тази сделка турците отмъщават на САЩ затова, че Вашингтон отказа да екстрадира ислямския проповедник Фетхуллах Гюлен. Освен това САЩ се съюзиха в Сирия и Ирак с кюрдските милиции, които Турция разглежда като терористи. Сега Анкара има възможност да си го върне на Вашингтон, изпращайки му същевременно и сигнал, че Турция играе много важна геополитическа роля и знае как да брани собствените си интереси.\" Според Кюн, сделката с Русия има и своя военна логика: \"Зенитно-ракетният комплекс S-400 е предназначен за един несигурен регион край южната граница на страната\", казва той. Вярно е, че Турция не е застрашена от военно нападение от страна на съседните ѝ държави, но руските установки навярно ще бъдат използвани срещу кюрдските милиции. Освен това покупката разширява познанията на Турция за този вид военна техника. \"След като обучи достатъчно персонал и получи съответните лицензи, някой ден Турция и сама би могла да произвежда отделни компоненти за зенитно-ракетния комплекс\". Засега турското правителство изтъква предимно търговски аргументи за решението си. Анкара щяла да купи американските \"Пейтриът\", само ако Вашингтон предложи също толкова изгодни условия, като тези на руснаците, заяви през президентът Ердоган. Турция купува две батареи S-400 за 2,5 милиарда долара, което е значително по-евтино от американските \"Пейтриът\". Освен това руската система се смята за модерна и високо ефективна. Покупката на руските ракети обаче не е обикновена търговска сделка – в случая става дума за игра на власт и надмощие. А САЩ и партньорите им от НАТО са сериозно разтревожени. Първо, защото руската военна техника не е съвместима със системите на НАТО, и второ: Москва би могла да се добере до секретна информация за \"невидимите\" американски изтребители самолети F-35 – защото руските ракети и американските самолети ще бъдат елементи от турската въздушна отбрана.  Турция обаче се намира в безизходица: ако Анкара се огъне под американския натиск и откаже руските ракети, тя ще избегне американските санкции, но ще разгневи Москва. Тогава руското правителство също би могло да прибегне до санкции, както това се случи през 2015 година, след като един руски изтребител беше свален над турска територия. И независимо в чия полза ще отсъди накрая президентът Ердоган, една от великите сили ще остане крайно разгневена.", "date": "2019.06.09", "title": "Турция - между чука и наковалнята след сделката със С-400"}
{"url": "https://www.faktor.bg/bg/articles/ne-edinodushniyat-balgarski-natsional-populizam", "text": "Би могло да ни се стори, че и след евроизборите в България нищо кой знае колко не се е променило. „Партията на властта“ ГЕРБ, въпреки широко тиражираните „скандали“ запази водещата си позиция; БСП, която напразно си въобразяваше, че вече е готова да я замени, загуби със солидните 7% по-малко от „хората на Борисов“; ДПС си „заработи“ етно-корпоративния вот, националистите – въпреки „смразеността“ си се справиха (в лицето на ВМРО), а „градската десница“ успя да покаже, че не е изчезнала напълно. Само че според мен има неща от последната година, които би трябвало да забележим и да анализираме по-грижливо, защото те лежат под повърхността на банално очевидното. На първо място, за разлика от Европа като цяло, ние не бихме могли, струва ми се, да се успокоим че „новите“ фашизоидни (т. нар. „консервативни“ или национал-популистки) настроения не са се оказали така обезпокоително масови у нас, както се струваше на мнозина. Не бихме могли, казвам, защото е достатъчно и днес човек да се „гмурне“ във Фейсбук или във форумите на електронните медии, за да установи веднага, че колкото и иначе да са антагонистични едни спрямо други на повърхността, както немалко традиционни „десни“ („антикомунисти“), така и практически всички „леви“ („комунисти“), както „тръмпофилите“, така и „русофилите“, „гербаджиите“ и „антигербаджиите“, тутакси стават базисно единодушни колчем се заговори за „бежанците и мигрантите“, за „проблема с циганите“ или за „настъплението на джендър идеологиите“. Да, стане ли дума за който и да било от тези „проблеми“, всякакви идеолого-политически различия бързо се изпаряват като на тяхно място се възцаряват… фобията и конспирацията. При това – внимателният наблюдател би трябвало да го забележи – въпросните фобии са с твърде висока емоционална температура, във всеки случай с такава, че другите (и традиционни) различия започват да изглеждат по-скоро рутинни и даже „дежурни“. Впрочем, същото ни разкриват и някои представителни социологически изследвания. Така например, още през 2008 г. 48,3% от хората в България не желаят да имат за съседи цигани, а през 2018 г. техният брой вече е достигнал 60%. Тоест, повече от половината българи не желаят да имат дори досег с представители на това малцинство. По същия начин, през 2008 г. 42,3% от съгражданите ни не желаят да имат хомосексуални за съседи, а днес те са вече 57,8% (обръщам внимание, че не желаят да ги имат не за приятели или сътрудници, а за съседи, сякаш хомосексуалността е нещо заразно). Помним, по-нататък, масовите протести в определени градове против идеите край тях да бъдат устроени лагери за бежанци. Помним и прогонването на католическия свещеник о. Паоло Кортезе от жителите на Белене само защото бе приютил семейство сирийски бежанци. Във всеки случай, ако би могла да се „измери“ ксенофобията в България, днес сигурно би се оказала по-масова и по-„гореща“ от когато и да било в обозримото минало, а традиционната „битова“ подозрителност към малцинствата би се разкрила като сменена от същинска омраза. Още по-симптоматично е, че фобиите, свързани с чужденци и малцинства (от всякакъв вид) определено се свързват от съвременните българи с… Европа. Именно политиката на днешна Европа се вижда като базисна причина националното мнозинство да се усеща заплашено (отвън и отвътре), а „традиционната му култура и морал“ – застрашени от ерозиране. И аз съм убеден, че при адекватно проведено социологическо изследване би се установило, че свързването на тези фобии с „духа на съвременна Европа“ е почти еднакво разпространено и при „левите“, и при „десните“, и при „антикомунистите“, и при „носталгиците“, и при „русофилите“ и при „русофобите“. Като добавим към това резистентното българско убеждение, че и в  (ето, „изсмукват младите ни генерации и обезлюдяват България, в която утре ще останат само цигани и турци“) – картината, в която Европа е по-скоро антагонист, става пълна. На какво тогава се дължи това, че въпросните масови ксенофобски, антималцинствени и евро-скептични настроения не успяха през последната година-две (не успяват и до днес) да постигнат капацитета да се превърнат във фокусирана политическа енергия и по този начин да ни наредят сред страните на – условно казано – „Вишеградската Европа“? Важно е да схванем причините на това явление, за да знаем дали следва да се успокояваме или да бъдем нащрек. А какви са те? Първата, струва ми се, е тази, че бидейки забелязани като такива, масата от фобийни настроения бе подгрявана и експлоатирана по общо взето един и същи начин от твърде много на брой политически субекти, чиито „електорати“, както отбелязах в началото, традиционно имат различни „профили“. Да, несъмнено ми се струва, че фобиите от „бежанците и мигрантите“, от настъплението на „джендър идеологиите“, реактивността спрямо „циганите“ и обобщаващата всички тях враждебност към „либералната идеология на постмодерна Европа“ са еднакво присъщи както на гласувалите за БСП, така и за тези, гласували за ВМРО, Атака и „Патриотите“ на Валери Симеонов, на поне половината от гласувалите за ГЕРБ, на „клиентелата“ на „Воля“ на Марешки и на радикалните русофилски фашисти на „Възраждане“. Но това, както се вижда, са твърде, твърде много политически субекти. Ето защо, макар съвсем да не е невъзможно тяхното базисно единодушие да бъде артикулирано политически в бъдеще, днес на това препятства обстоятелството, че например, традиционният електорат на БСП едва ли би могъл да приеме за „съюзен“ този на ВМРО, особено след като партията на Красимир Каракачанов кооптира в своята листа и определени (псевдо)-десни млади „консерватори“-тръмпофили от самодейния снобски кръг „Консерваторъ“ (иначе базисно единодушен с Нинова по отношение на „брюкселската пасмина“). От своя страна, специфичният електорат на ВМРО, макар пропит от същите „фобски“ настроения като „старите комунисти“, в други отношения е формиран различно. Той, да го кажа така, е възрожденски-патриотичен („Велика България“, „нашата Македония“, „Западните покрайнини“ и т. н. са съществени в сантименталния му фонд) и поради това стилизира себе си като „борец срещу Великите сили“ на европейска територия. Вярно е, от друга страна, че клакьорите на „Атака“ и „Патриотите на Валери Симеонов“ не се различават по нищо съществено от възнамеряващия „да брани България“ в Брюксел „македонски воевода“, но те пък имат тази специфика, че са традиционно емоционално (или бизнес) свързани със своите лидери (при всичката си сходност с тях ВМРО не е лидерска партия). А пък доколкото тези последните са в конфликт както помежду си, така и с ВМРО, те са неспособни за общ „българозащитен“ и „еврофобски“ фронт. Неприкритата – манталитетно-мутренска – егоцентрираност на Веселин Марешки по-нататък, чиято „Воля“ е и част от бизнес-империята му, разбира се не би позволила зависещата от него клиентела да се прелее в други, собствено единомислени с неговата, „западофобски“ формации. От всички български еврофоби само той си има Льо Пен и Льо Пен си има само него в България. От трета страна, макар и свързани от откритата си русофилия (темперираща по специфичен начин собствено тяхното еврофобство) електоратите на БСП и „Атака“ трудно биха могли да се „припознаят“ един друг поради участието на Волен Сидеров в „голямата коалиция“ на Борисов. Накрай, всички гореизброени трудно биха приели като напълно „своя“ радикално нихилистично-фашистката „Възраждане“, чийто електорат от своя страна ги нарежда сред заслужаващата тотален „отстрел“ предателска „политическа класа“. Но ето как над 38% откровени и базисно единомислени национал-популисти и еврофоби (с цели 8% повече от победителя на последните избори ГЕРБ) все пак се разделят днес съответно на 24,26% БСП, 7,3% ВМРО, 3,62% „Воля“, 1,15% „Патриоти на Валери Симеонов“, 1,07% „Атака“ и 1,04% „Възраждане“, като запазват на България образа на незаразена от „Вишеградския“ национал-популизъм страна. Втората (и по-дълбоко лежаща) причина натрупаната под повърхността критична маса ксенофобски, антималцинствени и евро-скептични настроения у нас да не се артикулира във фокусиран политически вот се крие в  Той не се решава да се разрази в агресивна настъпателност, не се решава да инвестира открито агресивни желания за справяне с фобиите си. Собствено така е било и в годините на Втората световна война при възхода на антисемитизма и расизма. Ние съвсем не бива да се самооблащаваме, че сме едва ли не „по природа толерантни“, защото далеч по-скоро сме предпазливи и боязливи. Видяхме това за последен път по времето на т. нар. „възродителен процес“, когато съзнателното събуждане на историческия травматизъм по отношение на „турците“ се изрази колкото в отмъстително несъчувствие към жертвите му, толкова обаче и в подмолен страх, че за това може „да ни сполети наказание“. Но тъкмо на тази специфика на българската ксенофобия и антипатия към „другите“ се дължи фактът, че макар и – както се вижда – овладени до критичен предел от национал-популизъм, българите продължават да не се решават да „инвестират“ тези свои настроения в откровено агресивен политически вот, не са склонни да „заръчват“ крайни действия. Аз например съм почти уверен, че ако определена политическа формация би обещала днес да прогони всички мюсюлмани от „християнското ни отечество“ или да предложи „радикално решение“ на „циганския въпрос“ българите едва ли биха ѝ гласували масово политическо доверие. И с риск да бъда обвинен в „нелюбов към народа си“, ще повторя, че това едва ли ще се дължи на някаква „родова“ доброта и толерантност на мнозинството му, а по-скоро на предпазливост и боязливост. На тези последните според мен се дължи и предпочитанието на немалка част от ксенофобски, антималцинствено и еврофобски настроените българи, вместо за откровено национал-популистки партии (които иначе харесват), да гласуват за ГЕРБ – партията, успяваща като никоя друга да съчетае национал-популизма с усещането, че ще „ни пази“ от враждебните сили по неафиширан и „хитър“ начин. Всъщност, макар да минава (навън) за „проевропейска партия“, едва ли някой знае съвсем точно колко от национал-популисткия вот на българите се „крие“ във формацията на Борисов. Но нима тази „предпазливост“ на българите и „щастливата“ парцелираност на експлоатиращите ксенофобско-евро-скептичните им настроения политически партии у нас към днешния ден може да ни успокоява? От сбора на процентите, получени на последните евроизбори от всички национал-популистки формации (и от „скрития“ в ГЕРБ национал-популистки вот) става ясно, че тези настроения са масови у нас и оцветяват, макар и не-очевидно най-ярко политическия ни „пейзаж“. Но значи и биха могли в бъдеще да размият политическите разлики между днес твърде многобройните политически субекти, които ги олицетворяват (и които само поради тази си многобройност не могат да ги овладеят напълно). Ще ми се накрая да кажа няколко думи и за специфичните причини, поради които не постигна особен изборен успех толкова старателно извършваното през последните две години от Корнелия Нинова и нейните задкулисни ментори „консервативно превъоръжаване“ на БСП. Да, не може да има никакво съмнение, че електоратът на тази „столетна партия“ споделя масово всички и ксенофобски, и антималцинствени, и еврофобски настроения, разпространили се сред българите. Нещо повече, той ги споделя далеч преди всички други, които ги усвоиха по-късно. Това „гуру“-тата на „орбанизирането“ на Нинова забелязаха съвсем точно. Онова обаче, което те не отчетоха е, че електоратът на бившите комунисти има в себе си един дълбоко залегнал своеобразен „аристократизъм“, който базисно не му позволява да се вижда неразличим сред много други. Защото повече от всичко – носталгично и твърдоглаво – той държи на съхраняването на старо-комунистическото водачество на партията си. А ето, именно то – трябваше да отчетат лидерите на БСП – започна да се губи в процеса на „консервативното превъоръжаване“ – приближи и почти сля „бесепарите“ с многобройните „патриоти“, „традиционалисти“, православни „зилоти“ и т. н. и така в края на краищата… демотивира „ядрото“. Зазвучаването в БСП на различните актуални „консервативно“-европейски визии като „Европа на отечествата“, „Вишеградска (не-Брюкселска)“ Европа също не ентусиазира нейния електорат, който по-скоро „не ще никаква Европа“ и държи партията да си остане – въпреки неизбежното съобразяване с днешните реалности – „партията на едното време“. Още повече, че – и това лидерката ѝ също трябваше да отчете – този електорат е почти напълно остатъчен – най-многобройни сред избирателите на БСП, според данните продължават да бъдат хората над 70 години. Новите „консерватизми“, възникващи сред българите, ги тласкат към различните „патриоти“ от последното десетилетие, а не към БСП. Това е тъжната истина за възмечталите да превърнат Нинова в „българския Орбан“ нейни евразийски кукловоди. И тъй, още веднъж – нищо от казаното по-горе за „подводния“ политически пейзаж на България не може да ни успокоява. Той – трябва да си дадем сметка – в голямата си част стремително се де-европеизира и фашизира през последните година-две и това че този процес не е очевиден на повърхността се дължи само на твърде многобройните, както видяхме, партии, които се мъчат да го обсебят, както и на специфичните, не можещи все още да се преодолеят ментално-политически различия на електоратите им. Инак – кафявото вече прозира изпод разнообразните им цветове.", "date": "2019.06.09", "title": "(Не)-единодушният български национал-популизъм"}
{"url": "https://www.faktor.bg/bg/articles/izraelski-polkovnik-verbuvaniyat-ot-id-plovdivski-uchenik-e-izgubena-dusha", "text": "Не съм запознат с конкретния случай, но когато си в пубертета, понякога личността ти е толкова объркана, че е много лесно джихадистите да уловят такива подрастващи. Това каза по БТВ израелският експерт по антитероризъм и ветеран от осем войни полковник Амир Горен по повод задържания за подготовка на атентат 16-годишен пловдивски ученик. Сигурен съм, че това момче няма някакви корени за радикализация. По-скоро считам, че момчето е изгубена душа. Той е от добро семейство, нормално пубертетче е. Няма някаква реална причина да стигне до такава радикализация. Сигурен съм, че това момче не разбира какви ще са последиците от действията му, заяви полковник Горен. Ислямска държава има глобална мрежа, на много езици и ловят такива младежи. Първоначално ги заговарят приятелски, проверяват в какво вярват и след това вече ги хващат. Това е точно като лов – ловят объркани тийнейджъри, посочи експертът. Той уточни, че засега в Израел нямат информация за други българи, вербувани от Ислямска държава.", "date": "2019.06.09", "title": "Експерт: Вербуваният от ИД пловдивски ученик е по-скоро изгубена душа, но не и радикализиран"}
{"url": "https://www.faktor.bg/bg/articles/mogerini-prizova-za-spokoystvie-i-sdarzhanost-po-povod-krizata-v-moldova", "text": "Върховният представител на ЕС по външната политика и сигурността Федерика Могерини призова днес за \"спокойствие и сдържаност\" в Молдова, която е разтърсена от политически криза, предаде Франс прес, цитирана от БТА. ЕС настоятелно призовава отново към спокойствие и сдържаност. Диалогът между демократично избраните представителите трябва да остане ключът към намирането на решение на сегашната политически криза, посочва Могерини в общо комюнике с еврокомисаря по въпросите на съседството Йоханес Хан. Проруският президент на Молдова Игор Додон днес бе освободен от поста от Молдовския конституционен съд, който назначи за временен президент бившия премиер Павел Филип. Павел Филип е политически противник на Додон и незабавно разпусна парламента и свика предсрочни избори на 6 септември. Тази политическа криза, която не е нещо необичайно за страната, започна с парламентарните избори през февруари, на които не се очерта ясно мнозинство. В комюникето си Могерини и Хан посочват, че ЕС е готов да работи с демократичното легитимно правителство. Зачитането на правовата държава и на демокрацията трябва да остане стожера на нашите отношения, се допълва в общото им комюнике.", "date": "2019.06.09", "title": "Могерини призова за \"спокойствие и сдържаност\" по повод кризата в Молдова"}
{"url": "https://www.faktor.bg/bg/articles/opasnost-ot-eksploziya-v-plovdiv-teche-gorivo-ot-avariral-tir", "text": "Аварирал ТИР създаде опасна ситуация на надлеза на Скобелева майка в Пловдив, съобщава trafficnews.bg. На мястото има полиция и районът е отцепен, тъй като има теч на гориво и съществува реална опасност от пожар и експлозия. Според информацията на МВР под тепетата, сигналът е подаден в 13:40 часа на спешния телефон 112. Поради техническа неизправност се е скъсал маркуч и е изтекло голямо количество нафта. Създадена е своевременна организация за почистване на пътното платно.", "date": "2019.06.09", "title": "Опасност от експлозия в Пловдив, тече гориво от аварирал ТИР"}
{"url": "https://www.faktor.bg/bg/articles/protestari-sreshtu-upravlyavashti-iskat-referendum-za-spravedlivost", "text": "Двучасово шествие с искане за оставка на правителството и разпускане на парламента е планирано да започне в 14 часа пред Министерски съвет, за да стигне впоследствие пред НДК. То е организирано чрез Фейсбук страницата \"Референдуми за справедливост''. Освен за оставка на сегашните власти, исканията, отправени чрез нея, включват честни доходи, обществени допитвания по всички въпроси, механизъм за отзоваване на властимащи и независима съдебна система, предаде БНР.", "date": "2019.06.09", "title": "Протестъри  срещу властта - искат \"Референдум за справедливост\""}
{"url": "https://www.faktor.bg/bg/articles/darzhavata-podhvashta-kashtite-za-gosti-aktsiyata-startira-ot-lyaskovets", "text": "Експерти от земеделското министерство започват допълнителни инспекции на проекти по Програмата за развитие на селските райони. Под прицела на проверяващите са тези, които са поискали финансиране и за басейни, джакузита и ресторанти. Инспекцията започна от Лясковец. Една от къщите, които се проверяват днес, е получила финансиране от 68 хил. лева. Собствениците са кандидатствали за допълнителни подобрения – басейн, който и към момента е действащ, но се нуждае от допълнителни съоръжения. Проверяваните къщи за гости са общо 14. Те са в цялата страна. Техните проекти все още не са одобрени. ,,Проверките бяха оповестени от министър Танева. Ще проверяваме дали обектите функционират по предназначение и дали проектите, които са подали за новия програмен период, ще се използват по предназначение, а не за лични нужди'', каза пред камерата на bTV Стефан Спасов от МЗХГ. По думите му проверките не са предвидени и са били провокирани от информация в медиите.", "date": "2019.06.09", "title": "Държавата подхваща къщите за гости, акцията стартира от Лясковец"}
{"url": "https://www.faktor.bg/bg/articles/menda-stoyanova-pri-pazarna-ikonomika-svalyaneto-na-dds-ne-garantira-po-niski-tseni", "text": "„Когато говорим най-често за намаляване на ДДС, трябва да сме наясно, че компенсацията има един единствен източник – увеличаване на подоходното облагане“. Това обясни председателят на Комисията по бюджет и финанси в НС Менда Стоянова пред БНР. Тя е категорична и че е необходим разговор за цялата данъчна система. „Разговорът за това с какви данъци трябва да се облага българинът, какви приходи трябва да генерира държавата от тези данъци и по какъв начин тези приходи да се разпределят чрез държавата за различните сфери на живота, трябва да бъде много по-широк разговор, в който да влязат и самите граждани. Това, което се предлага всяка година, е разговор на парче. Същото е и сега. Дебатът за данъчната система трябва да се води въобще“, категорична е тя. „Ако българинът е готов да промени данъчната си система, да въведе по-високо подоходно облагане, да въведе по-високи данъци и такси, тогава, компенсирайки загубата, да намали ДДС за определени стоки и услуги, наистина ще говорим за нещо сериозно, а не за популистки предложения“, обясни още тя. „Трябва да е ясно дали намаляването на ДДС ще намали цените. При свободна пазарна икономика няма кой да гарантира това“, подчерта Менда Стоянова. Според нея, когато се говори за намаляване на ДДС на основни стоки, за да бъдат компенсирани загубите за бюджета, трябва да започнем да говорим за увеличаване на другите данъци-на коли, имоти, доходи. „Еднаквото облагане, означава стабилни приходи – над 50% от приходите в бюджета са от косвеното облагане. Еднаквото облагане с ДДС означава, че всички плащат съобразно това колкото потребяват. Подпомагането на хората в неравностойно положение трябва да се случи през социалната система. Намаляването на косвения данък означава, че ако паднат цените, то по един и същи начин биха се облагодетелствали и хора с високи, и хора с ниски доходи“, заяви тя. Менда Стоянова коментира и темата за разпределението на партийните субсидии: „Методиката за определяне на партийните субсидии е от 2001 година. Действителните гласове подадени за партии и коалиции, които не са преминали бариерата за влизане в парламента, се преразпределят към тези, които имат право на субсидия. По този начин, за нуждите на изчисленията, се увеличават действителните гласове, подадени за тях. Това е механизмът и за преразпределяне на гласовете във връзка с изчисляване на мандатите. Тази формула винаги е била прилагана по този начин. Заради този факт, който възбуди духовете, правителството внесе закон за изменение на Закона за политическите партии, където тези текстове се пренаписват, за да стане ясно, че субсидията се изчислява на един действителен глас, подаден за съответната партия или коалиция, влязла в парламента. Съдът ще се произнесе дали има грешка в методиката“. Според нея премиерът Бойко Борисов е внесъл предложението за намаляването им от 11 на 1 лев на глас, защото много партии използват това за популистки цели. БСП е една от тях, но никога не е внесла в пленарна зала предложение за намаляването им. Парламентарната група на ГЕРБ ще защитава предложението на премиера Бойко Борисов партийните субсидии да бъдат намалени от 11 до 1 лев на глас на последните парламентарни избори, но очаква от другите политически сили да бъде на намерен консенсус за решение за по-висока сума, бе позицията на Стоянова. След като обясни, че е по-добре партиите да имат ясно финансиране от държавата, а не да получават пари от фондации, неправителствени организации и др., Менда Стоянова заяви: \"Премиерът е прав. ГЕРБ не може да търпи негативите върху нея\". От думите й се разбра, че сега е ред на другите партии да проведат дебата и да стигнат до консенсус, както ГЕРБ е търсила такъв толкова години в парламента. \"Ако другите имат друго мнение, да вземат друго решение\", каза още Стоянова. Тя допълни, че ГЕРБ ще подкрепи само предложението на Министерския съвет за 1 лев на глас, макар и дълги години да е отстоявала друга позиция.", "date": "2019.06.09", "title": "Менда Стоянова: ГЕРБ ще гласува за 1 лев на глас, но очаква консенсус от другите партии за по-висока субсидия"}
{"url": "https://www.faktor.bg/bg/articles/g-20-sled-sreshtata-v-yaponiya-ima-risk-za-svetovnata-ikonomika-zaradi-targovskata-voyna-sasht-kitay", "text": "\"През втората половина на тази година се наблюдава възстановяване на световния икономически растеж, но има и рискове за понижаването му\", се казва в декларацията. Растежът на световната икономика показва признаци на стабилност от края на текущата и до 2020 г тенденцията е към постепенно покачване, пишат още министрите. Документът обаче отбелязва, че много зависи от факта, че \"напрежението в сферата на външната търговия не е оказало въздействие върху икономиката\". Това отразява загрижеността, изразена от всички участници, относно въздействието на американско-китайското външнотърговско противопоставяне върху световната икономика. Декларацията изразява \"загриженост относно степента на прозрачност на инвестициите в развиващите се икономики\" и подчертава необходимостта от инвестиции в инфраструктура, като се вземат предвид съществуващите дългове на тези страни. Специално внимание се обръща на необходимостта от засилване на регулирането на дружествата, работещи в областта на криптовалутите под формата на регистрация и лицензиране. Отразена беше и темата за въздействието на застаряващото население върху икономиката, сферата на заетостта и пазара на труда. Срещата на финансовите министри и ръководителите на централните банки на страните от Г-20 се проведе в японския град Фукуока на 8 и 9 юни.", "date": "2019.06.09", "title": "Г-20 след срещата в Япония: Има риск за световната икономика заради търговската война САЩ-Китай"}
{"url": "https://www.faktor.bg/bg/articles/sport/11-godini-po-kasno-dimitar-berbatov-i-petar-vasilev-otnovo-krastosaha-shpagi", "text": "Спортният коментатор на БНТ Петър Василев - Петела и Димитър Бербатов отново се забъркаха в задочен спор след 11 години затишие. По време на мача Чехия - България, който загубихме с 2:1, Василев на няколко пъти констатира, че на терена \"материалът ни е лош\", недоволен от слабата игра на националите в Прага. \"Всички обичаме да критикуваме. Аз също мога да си позволя да кажа много неща. Няма смисъл, защото не съм част от отбора и не съм близо до нещата, за да мога да си позволява да говоря, каквото и да е. От опита, който имам като футболист, мога да кажа много неща. Лошото е, че загубихме, защото тръгнахме много добре\", коментира Бербатов по време на детски футболен турнир. „Не съм съгласен, че материалът не е добър. Аз самият се имам за част от този материал и имам високо мнение за футболните си качества. Винаги трябва да си оптимист специално за националния отбор. Познавам Краси Балъков, но не мога да давам оценки за това какъв треньор е. Надявам се момчетата да спечелят мача с Косово“, каза още бившият нападател на Манчестър Юнайтед.   Бербатов не е съгласен с твърденията, че в България няма добри футболисти и даде себе си за пример. \"Аз съм част от този материал и имам високо мнение за себе си като футболни качества. Момчетата се стараха и опитаха това, което могат\", допълни Берба. По повод думите на Петела за \"лошия материал\", Димитър Бербатов предположи, че явно журналистът си е изкарал яда, че падаме върху футболистите. \"Аз не мога да търся вина в това, че не са дали всичко от себе си. Винаги трябва да си оптимисти за всичко в живота. Винаги съм бил оптимист за националния отбор. Винаги ще го подкрепям\", каза още Бербатов.   Faktor.bg припомня, че това не е първият задочен словесен сблъсък между футболиста и спортния коментатор. През 2008 година още в 30-та минута на мача със Сърбия, който загубихме с 6:1, а Петър Василев нахока в ефир нападателя. Тогава журналистът попита на живо по време на коментара си треньорския щаб кому било нужно да се викат футболисти като Димитър Бербатов, които само разхождали фланелката на терена и играят без мотивация. В края на мача стана ясно, че нападателят е изваден от Пламен Марков заради контузия, но Петела така и не се извини.  По-късно мениджърът на футболиста изрази позицията на екипа около него, че хора, като Петър Василев са изгонили Христо Стоичков от националния отбор и искат да направят същото с Димитър Бербатов. Действително година и половина по-късно нападателят хвърли фланелката с трикольора и обяви, че повече няма да се състезава за представителния тим на България.", "date": "2019.06.09", "title": "11 години по-късно: Димитър Бербатов и Петър Василев отново кръстосаха шпаги"}
{"url": "https://www.faktor.bg/bg/articles/sport/svetat/bagata-s-vtora-pobeda-nadvi-tuvasa-v-chikago", "text": "Българският ММА боец Благой Иванов-Багата постигна втората си победа, след като надви австралийската надежда в смесените бойни изкуства Тай Туиваса на дългоочакваната галавечер пред стотици българи в Чикаго. Тежката битка с австралиеца, наричан Бам-Бам се проведе в пълните три рунда и накрая съдиите трябваше да решават изхода й, но и тримата логично присъдиха успеха на Багата. Залата беше пълна в български привърженици, които подкрепиха родния боец в ММА. „Не беше най-трудният ми мач, но беше младо момче, корав съперник. Няма лесни срещи в UFC. Спечелих трите рудна, добре сме подготвени, важното е, че победих”, сподели Багата. „Усетих болки в крака в третия рунд, явно се беше натрупало доста. Всеки един от ударите доста се усещаха. Знаех, че ще го довърша във втория рунд, но дойде краят на рудна, времето му помогна. Усетих един-два лакътя доста силно, но бях подготвен за тези удари. В началото аз му позволих, за да му усетя играта, не беше нищо особено като съперник.” \"Можеше да довърша боя по-рано, но съм доволен - каза Багата. Правя същите неща, както преди, тренирам в същата зала и при същите треньори. Целта оттук нататък е топ 5 на дивизията в тежката категория, искам да се бия с някой от най-добрите. Харесва ми идеята да се бия с Дерик Люис. Това ще опитаме да е следващият ми съперник. Имам много приятели тук, най-голямата българска колония е тук, те ме подкрепиха здраво и сега отивам да празнувам с тях.\" Туиваса записа едва второто си поражение в окгатона, след като в предишния си сблъсък бе спрян от бившия шампион Жуниор дос Сантос. Багата спечели дуела във всеки един компонент, а статистиката също бе категорична в полза на българина. Събитието бе от най-мащабните дотук за годината в бойните спортове, като залата бе изпълнена с 16 083 зрители, а приходите от билетите бяха оценени от UFC на малко над 2 милиона долара.", "date": "2019.06.09", "title": "Багата с втора победа - надви Туиваса в Чикаго, иска бой с Черния звяр"}
{"url": "https://www.faktor.bg/bg/articles/voleybolistite-ni-obarnaha-macha-s-frantsiya-i-vzeha-vtora-pobeda-v-ligata-na-natsiite", "text": "Вационалният отбор по волейбол взе втора победа в Лигата на нациите след драматичен успех над Франция - 3:2 (18:25, 23:25, 25:21, 25:23, . Състезателите на Силвано Пранди прекъснаха серията си от четири поредни поражения и направиха много силен двубой, в който обърнаха от 0:2. Срещата в Нингбо продължи близо два часа и предложи голяма интрига. Селекционерът направи няколко промени от състава, който се представи слабо срещу световния шампион Полша. В началото на двубоя те не дадоха резултат, след като Алекс Грозданов и Светослав Гоцев отново не бяха на ниво. В първите два гейма французите имаха голямо предимство, като състезателите на Лоран Тили почти не правеха грешки и не допуснаха изненада. Само за 23 минути те взеха първата част на 18 точки. Вторият гейм беше малко по-оспорван, но все пак неточности на българите във важните моменти дадоха успеха на французите, доближавайки ги само на гейм от победата. При 0:2 Пранди направи нови корекции и тимът заигра по-добре, за да успее да се върне в срещата. Третият гейм завърши 25:21, а нови силни действия на българите доведоха и до 25:23, което вкара срещата в тайбрек. В него България взе ранно предимство от две-три точки, които не изпусна до края. Само при 12:10 имаше леки колебания в атаката, но защитата се справи добре и пропуски нямаше. След 15:11 в тайбрека България стигна до успеха. Най-резултатен за българския тим беше Розалин Пенчев с 18 точки. По 12 отбелязаха Николай Пенчев и Светослав Гоцев. Следващият минитурнир е между 14 и 16 юни, в който България е домакин във Варна. Волейболистите ще срещнат Япония, Австралия и Италия.", "date": "2019.06.09", "title": "Волейболистите ни обърнаха мача с Франция и взеха втора победа в Лигата на нациите"}
{"url": "https://www.faktor.bg/bg/articles/sport/balgariya/hubchev-pokaza-vratata-na-valeri-bozhinov", "text": "Левски се разделя с Валери Божинов. Нападателят няма да играе повече на \"Герена\", като за това е пожелал лично новият наставник на \"сините\" Петър Хубчев. Лично бившият национален селекционер е уведомил Божигол за решението си, като това се е случило в пеисъствието на изпълнителния директор Павел Колев.  Божинов бе големият герой за Левски в баража за Лига европа, като именно той вкара единственото попадение срещу Етър, което прати отбора в евротурнирите. Това обаче не помогна за оставането му на стадион \"Георги Аспарухов\". \"Тъжно ми е, че напускам Левски. Не ми е приятно, няма какво да крия. Имах голямо желание да помогна на отбора и да се докажа на Петър Хубчев. Чувствах се длъжник на клуба, след като се контузих тази пролет и не взех участия в доста от мачовете. \"Нямам против никой, треньорът има своите виждания и планове. Щом не му влизам в плановете няма да бъде пречка на Левски. Искам да благодаря на любовта на феновете, която ми беше демонстрирана тази пролет, а и не само\", каза Божинов пред Спортал.", "date": "2019.06.09", "title": "Хубчев показа вратата на Валери Божинов"}
{"url": "https://www.faktor.bg/bg/articles/ikonomika/turizam/sled-parvata-iznenadvashta-proverka-na-kashta-za-gosti-nyama-narusheniya", "text": "Инспектори от Министерството на земеделието, храните и горите не установиха нарушения във функционирането на къща за гости в Лясковец при изненадваща проверка в присъствието на медии. В неделя по обяд инспектори от МЗХГ и Държавния фонд \"Земеделие\", както и представители на Инспектората към министерството, посетиха къща за гости, изградена със собствени инвестиции и със съфинансиране по Програмата за развитие на селските райони от предишния програмен период. Собствениците на къщата са кандидатствали за финансиране за допълнително оборудване от новия програмен период, за което им дава право Програмата за развитие на селските райони. Екипът от проверяващи, ръководен от Стефан Спасов, началник на отдел \"Водено от общностите местно развитие\" към министерството, се запозна с документацията и състоянието на къщата, както и с регистрите от цялостната й дейност до момента. Пред журналистите, след продължилата близо два часа проверка, Спасов обобщи, че къщата за гости функционира от 2015 г., използва се по предназначение, има регистър на нощувките и на гостите за целия период на функционирането си. По думите му в регистрите има голям брой чуждестранни туристи от Португалия, Франция и Румъния, както и месеци, в които са били регистрирани около 150 нощувки. Собствениците на къщата са предоставили и документация за платени туристически данъци в община Лясковец за периода от 2015 до 2018 година. Документацията напълно отговаря като дейности и разходи, извършени по стратегията за местно развитие на Местната инициативна група \"Лясковец-Стражица\", отбеляза Спасов. Изготвеният от проверяващите протокол и доклад ще бъде предоставен на ДФ \"Земеделие\", който трябва да одобри новото проектно предложение. Мария Маринова, изпълнителен директор на Местната инициативна група, посочи, че до момента собствениците са вложили в своето начинание около 400 хиляди лева собствени инвестиции, били са подпомогнати с европейски средства от близо 75 хиляди лева, а за новия програмен период кандидатстват за финансиране от 68 хиляди лева за допълнително оборудване. Държавата проверява всички къщи за гости, съставени са актове за над 10 млн. лева Къщата за гости в Лясковец е първата, от която започват изненадващите проверки на инспекторите от министерството по идея на земеделския министър Десислава Танева; общо 14 къщи за гости в цялата страна, кандидатствали за европейско финансиране по новия програмен период, ще бъдат проверени, припомни Стефан Спасов. (източни: Дарик.бг)", "date": "2019.06.09", "title": "След първата изненадваща проверка на къща за гости: Няма нарушения"}
{"url": "https://www.faktor.bg/bg/articles/obshtestvo/ulitsata/izsledvane-trupaneto-na-materialni-blaga-prioritet-za-80-ot-balgarite", "text": "За 80% от сънародниците ни смисълът на живота е в трупането на имущество. Постигането на материални цели се е превърнало в основен приоритет. Това показва проучване на Института за изследване на обществата и знанието към Българската академия на науките за това материалисти или идеалисти са българите. \"В момента имаме материално настроено население, но това не бива да ни изненадва, защото живеем в материално общество. Свърши ерата на идеалния социализъм, в който бяхме одухотворени\", каза проф. Емилия Ченгелова, зам.-директор на Институт за изследване на обществата и знанието към БАН в ефира на Нова ТВ.  Проф. Ченгелова оправдава българите да избират материалното, защото докато получават средна заплата от 1 000 - 1 200 лв., тя уточни, че сънародниците ни няма как да бъдат над материалното. \"За да мислиш за идеалното, материалното трябва да бъде задоволено\", обясни още тя.  По думите ѝ българите оцеляват с доходи около линията на бедността. \"Други 30-40% са със заплати, които им позволява да посрещнат месеца, но само толкова. Ние не трябва да се учудваме, а да го приемем като част от нашето ежедневие. Учим се да бъдем пазарно общество\", отбеляза проф. Ченгелова. Данните от изследването показват още, че близо 60% от българите за нищо на света не биха погазили закона, дори ако имат някаква полза. Малко над 43% са склонни да нарушат нормите, ако не се страхуват от последствията. Едва 32% смятат, че законите у нас са добре написани.", "date": "2019.06.09", "title": "Изследване: Трупането на материални блага - приоритет за 80% от българите"}
{"url": "https://www.faktor.bg/bg/articles/likvidirat-yazovir-tutrakantsi", "text": "Задействат процедура по ликвидация на язовир. Водоемът \"Тутраканци\" край Провадия, който преля преди дни, е негоден за експлоатация, а ремонтът му ще е неоправдано скъп. Започналото източване трябва напълно да пресуши \"Тутраканци\". При компрометиране на язовирната стена нормативната уредба предвижда два варианта. Ако един язовир бъде изведен от експлоатация, след време той може да бъде възстановен след ремонт на неговата стена и технически съоръжения. Ако бъде ликвидиран, той повече няма как да съществува като язовир, обясни зам.-кметът на Провадия Анатоли Атанасов, цитиран от БТВ. Общинският съвет на Провадия ще предложи ликвидация, тъй като ремонтът е нецелесъобразен. Ако Държавната агенция за метрология я одобри, концесионерът ще трябва да се откаже от дейността на четвъртата година от 15-годишната концесия. От 84 язовира във Варненска област повече от половината са с пропуски в безопасността, казват контролиращите. В момента се опитваме да накараме чрез предписания и указания собствениците на тези язовирни стени да предприемат необходимите мерки, така че да не се допуснат щети, коментира Явор Димитров от Държавната агенция за метрологичен и технически надзор. За общините микроязовирите са бреме, защото концесионните такси са ниски, а разходите - големи. Затова очакват обещаното създаване на държавно предприятие към Министерството на икономиката, към което ще преминат водоемите.", "date": "2019.06.09", "title": "Ликвидират язовир \"Тутраканци\""}
{"url": "https://www.faktor.bg/bg/articles/grazhdani-na-protest-v-zashtita-na-osadenite-politsai-po-sluchaya-chorata", "text": "Протест в защита на петимата осъдени полицаи по случая \"Чората\" се проведе в София. Граждани от Благоевград, полицаи, синдикалисти и роднини на полицаите се събраха, за да поискат свобода за Мирослав Писов, Иво Иванов, Борис Механджийски, Янко Граховски и Георги Калинков, които бяха осъдени на 7 години затвор заради смъртта на Ангел Димитров-Чората при операция \"Респект\" през 2005 г. Протестиращите настояват за възобновяване на делото, след като главният прокурор Сотир Цацаров отправи искане към ВКС да бъде даден ход на съдебния процес, съобщава БНТ. Ако това стане, най-вероятно петимата служители на реда ще бъдат пуснати от затвора. В момента те излежават присъда от 7 години лишаване от свобода. Светла Иванова, съпруга на Иво Иванов: Нашите мъже не заслужават и една минута да са там, където са в момента, мен дори ме е срам да нарека мястото. Те не са превишили по никакъв начин правата си, изпълнявали са служебни задължения, които не са прекрачени по никакъв начин. Нели Механджийска, съпруга на Борис Механджийски: В момента петима полицаи стоят в затвора без вина. Искаме да получим справедливост, искаме делото да бъде възобновено на насрочената дата 14-ти този месец, другия петък. Валентин Попов, председател на СФСМВР: Ние не приемаме за доказано, че петима служители на МВР, подбрани на случаен принцип, са отишли да си вършат работата с цел да отнемат човешки живот - не можем да приемем тезата за умисъл. На 14 юни ВКС трябва да се произнесе по искането на главния прокурор и ако го уважи, отново ще бъде даден ход на делото за смъртта на Ангел Димитров - Чората.", "date": "2019.06.09", "title": "Граждани искат на свобода осъдените полицаи по случая \"Чората\""}
{"url": "https://www.faktor.bg/bg/articles/putin-na-pryaka-liniya-s-naroda", "text": "Приемането на въпроси започна в 8 ч днес и ще продължи до края на събитието на 20 юни, съобщи пресслужбата на президента. \"На 20 юни 2019 г. в 12:00 ч. московско време ежегодната \"Пряка линия с Владимир Путин \"ще бъде излъчена от Първи канал, телевизиите Россия 1, Россия 2, НТВ, МИР, ОРТ, Маяк , Радио Вести ФМ и радиостанция Россия \", се казва в изявлението. Въпросите обхващат широк кръг теми, включително икономическата ситуация в страната, здравеопазването, образованието, както и най-важните въпроси на външната политика.  Предишната \"пряка линия\" с президента Путин се състоя на 7 юни 2018 г. и продължи повече от 4 часа. Първата подобна програма с въпроси и отговори беше излъчена на живо по руските телевизии ОРТ и РТР на 24 декември 2001 г. Тогава тя продължи около 2,5 ч.", "date": "2019.06.09", "title": "След бунтовете в Русия, Кремъл обяви: На 20 юни Путин ще говори с хората"}
{"url": "https://www.faktor.bg/bg/articles/boris-dzhonsan-plashtame-50-mlrd-evro-na-es-samo-ako-priemat-nashite-usloviya-za-brekzit", "text": "Бившият външен министър на Великобритания и главен кандидат за премиер Борис Джонсън обеща да не изплаща 39 млрд. британски лири (€50 млрд.) на Брюксел като част от сделката за напускане, докато Лондон не постигне ново споразумение, отговарящо на британските условия за Брекзит. Това става ясно от негово интервю за в. \"Сънди таймс\". \"За мен е било винаги чудно как се съгласихме да платим този чек още преди да бъде договорена цялата сделка\", посочи Борис Джонсън. Джонсън напусна поста си начело на британското външно министерство през юли миналата година, тъй като не се съгласи с плана за Брекзит, предложен от премиера Тереза ​​Мей. Тя пък официално подаде оставка миналия петък като лидер на управляващата Консервативна партия. Тереза Мей се оттегли, след като през последните месеци беше последователно в парламента относно нейния план за Брекзит. Великобритания трябваше да напусне ЕС на 29 март 2019 г., т.е. две години след подаването на писмено уведомление за оттегляне. Въпреки това, членовете на Камарата на общините на парламента на Обединеното кралство отхвърлиха проекта за споразумение относно сроковете за Брекзит, който май беше постигнат по време на преговорите с европейските лидери. В резултат на това ЕС се съгласи да отложи датата на напускането на Великобритания първо до април-май, после до 31 октомври.", "date": "2019.06.09", "title": "Борис Джонсън: Плащаме 50 млрд. евро на ЕС , само ако приеме нашите условия за Брекзит"}
{"url": "https://www.faktor.bg/bg/articles/novini/balgariya/stanishev-izplyu-kamacheto-bitkata-v-bsp-e-za-politicheskata-liniya-na-partiyata", "text": "„Битката не е да се отсече нечия глава, а спорът е за политическата линия на партията и за това как функционира като вътрешна демокрация. Спорът е дали БСП остава социалистическа по идеология и проевропейска политическа сили или се превръща в популистка консервативна партия. Втората тенденция я виждаме през последните две години – с подчертано евроскептично говорене и с влизане на терена на т.нар. „патриоти“. Това доведе и до втория мандат за ВМРО в Европейския парламент“. Това коментира в интервю за БНР Сергей Станишев, председател на ПЕС и евродепутат. „Въпросът е политическият доклад за представянето на социалистите на изборите, приет от Националния съвет на социалистите, да свърши работа на БСП да не повтаря системните си грешки. Едноличният стил на вземане на решения, често – политика на инат, без да се оценява правилно общественото мнение, загърбва колективния характер на БСП“, допълни Станишев. По думите на Сергей Станишев вътрешният диалог в БСП е тежко нарушен. „Докато в партията не създадем атмосфера на взаимна чуваемост, а не на вътрешни войни, докато не започнем да разговаряме и да вземаме решения, отчитайки различните мнения, никой няма да ни връчи в ръцете управлението на държавата. Ако не можеш да осигуриш мир в собствената си партия, как ще осигуриш спокойствие и перспектива на държавата“. Станишев нарече „имитация на оставка“ решението на Корнелия Нинова да се оттегли от председателския пост в БСП. Според него позицията ѝ е далече от поемането на отговорност. Никой не е незаменим, каза Сергей Станишев в отговор на въпроса кой ще бъде лидер на БСП. „Много пъти съм казвал, че не можеш два пъти да влезеш в една река. След като съм подал оставка, имам достатъчно ангажименти и отговорности. За мен битката не е лична“, отсече лидерът на ПЕС", "date": "2019.06.09", "title": "Станишев изплю камъчето: Битката в БСП е за политическата линия на партията"}
{"url": "https://www.faktor.bg/bg/articles/novini/svyat/berlin-sanktsiite-sreshtu-rusiya-ostavat", "text": "Лидерът на Християндемократическия съюз (ХДС) Анегрет Крамп-Каренбауер отхвърли призива на премиера на една от провинциите в Германия да бъдат отменени санкциите срещу Русия, съобщава АР. Крамп-Каренбауер, която наследи на поста в ХДС германския канцлер Ангела Меркел, заяви пред в. \"Билд\", че санкциите са отговор на действията на Русия в Крим и Източна Украйна. \"Докато поведението на Русия там не се промени, няма да има поле за маневри за промени в икономическото сътрудничество\", настоя тя. Вчера на Международния икономически форум в Санкт Петербург премиерът на провинция Саксония Михаел Кречмер, също представител на ХДС, се срещна с руския президент Владимир Путин. За по-добри отношения се нуждаем от край на санкциите, заяви Кречмер. На 1 септември той ще се яви на регионални избори. В Саксония е силна крайнодясната партия \"Алтернатива за Германия\", която също е против санкциите.", "date": "2019.06.09", "title": "Берлин: Санкциите срещу Русия остават"}
{"url": "https://www.faktor.bg/bg/articles/kitay-se-gotvi-za-moderna-voyna", "text": "Китай ще създаде нова система, за да укрепи своята национална сигурност в технологичната област, предаде Франс прес. Влиятелната китайска Агенция за икономическо планиране е била натоварена със задачата да създаде система, \"целяща да предотвратява и решава по-ефективно рисковете в областта на националната сигурност\". Агенцията не даде повече подробности, но обеща да представи \"подробни мерки в близко бъдеще\". Съобщението бе направено на фона на силното напрежение със Съединените щати във връзка с китайския телекомуникационен гигант Хуавей. Президентът на САЩ Доналд Тръмп въведе търговски мита срещу Китай и наложи редица ограничения на дейността на Хуавей. Пекин обвинява Тръмп, че иска да възпрепятства развитието на китайската компания, тъй като тя е световен лидер в областта на мобилните мрежи от пето поколение (5G) и няма никакъв американски конкурент. \"Доколкото зная, Китай създава контролен механизъм, за да защитава своите ключови технологии\", коментира Ху Сицзин, влиятелният главен редактор на китайския ежедневник \"Глоубъл таймс\". Ху, който твърди, че има контакт с високопоставени източници от правителството, нарича новата система \"инициатива за противодействие на репресивните американски мерки\". \"След като тя влезе в сила, износът на някои технологии за Съединените щати ще бъде подложен на контрол\", казва той.", "date": "2019.06.09", "title": "Китай се готви за модерна война със САЩ"}
{"url": "https://www.faktor.bg/bg/articles/arestuvaha-zapodozryan-za-ubiystvoto-na-valter-lyubke", "text": "Арестуван е заподозрян за убийството на Валтер Любке, съобщи ДПА. В момента не се разкриват повече подробности. Знае се само, че 65-годишният Любке е бил застрелян миналата събота в главата от близко разстояние. Оръжието на престъплението все още не е намерено. Разследващите са убедени, че не става дума за самоубийство. Любке е бил открит от член на семейството си и два часа по-късно е издъхнал в болницата. Полицията призова хората да се въздържат от спекулации по темата, припомня \"Дойче веле\". Полицията е изследвала мобилния телефон на жертвата. Очевидно има и други улики, които накараха следователите да извършат арест, съобщават медиите. Валтер Любке беше прострелян в главата в двора на къщата си в Иста, село с около 900 жители в провинция Хесен. Любке беше председател на Общинския съвет на град Касел. Той беше един от най-влиятелните местни политици. Любке се прочу през 2015, когато заяви, че който не е съгласен с бежанската политика на Германия, може да напусне страната.", "date": "2019.06.09", "title": "Арестуваха заподозрян за убийството на Валтер Любке"}
{"url": "https://www.faktor.bg/bg/articles/udostoyavat-s-orden-stara-planina-amerikanskiya-poslanik", "text": "На 10 юни, от 11.30 часа, в Гербовата зала на \"Дондуков'' 2 президентът Румен Радев ще удостои Ерик Рубин – посланик на САЩ в България, с орден ''Стара планина'' първа степен. Това съобщиха от прессекретариата на държавния глава. Държавното отличие е за заслугите на дипломата за развитието на българо-американските отношения.", "date": "2019.06.09", "title": "Удостояват с орден \"Стара планина\" американския посланик"}
{"url": "https://www.faktor.bg/bg/articles/16-signala-za-bombi-vdignaha-na-krak-politsiyata-v-moskva", "text": "Анонимни заплахи за поставени бомби бяха получени в неделя в 16 обекта в Москва, сред които катедралата \"Христос Спасител\" и телевизионната кула в Останкино, предаде БГНЕС. Полицията е започнала спешна проверка, съобщи говорител на аварийните служби на столицата, цитиран от РИА Новости. По думите му, всички места вече се проверяват от персонала на оперативните служби.", "date": "2019.06.09", "title": "16 сигнала за бомби вдигнаха на крак полицията в Москва"}
{"url": "https://www.faktor.bg/bg/articles/shte-shtraknat-li-beleznitsi-na-moldovski-prezident-dodon", "text": "В Молдова прогнозират арест за президента Игор Додон, пише руският вестник „Взгляд“, цитиран от \"Фокус\". „Не бих се изненадал, ако Додон бъде арестуван с белезници до вечерта, защото обвиненията срещу него са много сериозни. Додон загуби във всяко отношение ”, заяви молдовският политически анализатор Сергей Назария за вестника, коментирайки отстраняването на молдовския президент от властта и назначаването на предсрочни парламентарни избори. „Законодателството в Молдова не се спазва дълго време и то не се спазва от всички. Това, което се случи вчера в нашия парламент, трябваше да се случи през март, веднага след изборите. А това коалиционно споразумение щеше бъде подкрепено от обществото ”, смята ръководителят на молдовския център за стратегически анализ и прогноза EST-VEST Сергей Назария.  „Ако оставим настрана политическите пристрастия и внимателно прочетем конституцията - ще видите, че ако не бъде постигнато споразумение в рамките на 90 дни, тогава президентът е длъжен да разпусне парламента. Така че законово Конституционният съд е прав”, обясни Назария. \"Що се отнася до политическия компонент, тук също има проблем, защото Додон е обвинен, че получава финансиране за своята партия от Русия, което позволява на опонентите му да го обвинят в държавна измяна и опит за организиране на преврат\", продължи източникът. „Руски експерти, оказващи влияние върху политическото вземане на решения в Молдова, погрешно оцениха ситуацията. Фактът, че притискаха Додон от всички страни да сключи сделка с АКУМ, е грешка, от която унионистите ще се възползват . Изданието припомня, че в неделя Конституционният съд на републиката постанови, че изпълняващият длъжността премиер Павел Филип като временен президент на Молдова трябва да разпусне парламента и да определи дата за предсрочни избори. По-късно стана известно, че Филип е подписал указ за разпускане на парламента, а предсрочните избори са насрочени за 7 септември. Президентът Игор Додон призова народа на страната да протестира, а неговото отстраняване нарече „опит за узурпиране на властта“. Президентската партия на социалистите и блокът на АКУМ се договориха за алианс в събота, след което сформираха правителство, но молдовският конституционен съд обяви, че те не не са спазили сроковете и обяви действията им за незаконни. Социалистите и АКУМ от своя страна определиха действията на конституционния съд като опит за \"узурпиране на властта в полза на Демократическата партия\", след което приеха декларация \"За завладяната държава\".", "date": "2019.06.09", "title": "Ще щракнат ли белезници на молдовския президент?"}
{"url": "https://www.faktor.bg/bg/articles/sporovete-za-gotse-delchev-yadosaha-voyvodite-skopie-tupa-topkata-i-shikanira-ako-tova-prodalzhava-pregovorite-sa-bezsmisleni", "text": "Спорове за произхода на Гоце Делчев разбуниха духовете във ВМРО. От организацията излязоха с отворено писмо до медиите, с което критикуват Междуведомствената комисия за общата история с Македония.  \"Смесената комисия по историческите въпроси зацикли върху живота и делото на Гоце Делчев. Три дни скопската страна отказва да признае очевидния, документиран и признат от самия Гоце факт, че войводата е българин по народност. Македонската страна признава, че Делчев е роден в екзархийско населено място – Кукуш, че е бил екзархийски учител, но забравят чия е Екзархията. Забравят също и скръбното изказване на Гоце от писмото му до Никола Малешевски: „... когато си сме българи и всички страдаме от една обща болест“. Скопие „тупа топката“ и шиканира. Ако това продължава – преговорите са безсмислени\", подчертават войводите в писмото. Смесената комисия по историческите въпроси зацикли върху живота и делото на Гоце Делчев. Три дни скопската страна отказва да признае очевидния, документиран и признат от самия Гоце факт, че войводата е българин по народност.  Македонската страна признава, че Делчев е роден в екзархийско населено място – Кукуш, че е бил екзархийски учител, но забравят чия е Екзархията. Забравят също и скръбното изказване на Гоце от писмото му до Никола Малешевски: „... когато си сме българи и всички страдаме от една обща болест“.  Тая болест за Гоце бяха разделенията. И ясно е, че днес в Скопие още има хора, които търсят тези разделения. Докато България търси сътрудничество и обща полза, елитът в Скопие тупа топката и се опитва да ни замазва очите, за да си прокара политиката за НАТО и ЕС.  Поредното безобразие на скопските политици пролича достатъчно ясно в предложението им в смесената комисия. Според това предложение Делчев е деец на македонското освободително дело, който бил почитан и от народа на България.  На няколко места се споменава как Делчев е символ на Македония, но системно се пропуска, например, че Организацията работи и в Одринско и това се споменава само пътьом. През цялото време се прокарва разделение между „македонско“ и „българско“ с внушението, че към онзи момент става дума за различни народи. В резултат, предлага се най-вече заедно да се чества 7 октомври – денят, в който костите на Гоце Делчев са предадени от комунистическата власт в София на Скопие. Между другото  са споменати и други възможни дати, но без никаква конкретност и без никакво видимо намерение общо да се отбелязват заедно рождението и смъртта на Делчев, например.   За мен подобно предложение е откровена подигравка, която всъщност минира процеса на подобряване на отношенията между двете страни.  Досега процесът на разведряване със Скопие се дължи най-вече на великодушието на София и на ангажираността на международни фактори. Но явно време е България да втвърди позицията си подобно на гръцката страна.  Да, тъжно е да го кажем, защото става дума за наши братя по кръв, към които България винаги е била (и трябва да бъде!) великодушна. Но вижда се, че нашето великодушие в този момент се тълкува като слабост. И Скопие се надява работата на общата комисия всъщност да легитимира някаква компилация от измислици, преплетени с научни факти.  Ако това продължи, българската делегация трябва да стане от масата с всички възможни последствия за европейската и натовска ингерация на Северна Македония. Вината за това няма да бъде наша.  Гоце Делчев е маркантна фигура од македонското ослободително дело од крајот на XIX и почетокот на XX век, идеолог и организатор на револуционерното движење и на неговата самобитност. Поради преданоста кон делото, името на Делчев длабоко е вградено во македонската државотворна традиција и колективната свест на македонскиот народ, но и во меморијата на македонската емиграција во кнежевството Бугарија, како и на бугарскиот народ. Неговото име го носат повеќе институции во Р. С. Македонија и во Р. Бугарија. Гоце Делчев е роден на 4. 02. 1872 година во Кукуш, а загинал во борба со османлиските сили на 4.05. 1903 година во с. Баница, Серско, (Османлиска Империја). Се школувал во родниот град, бугарската егзархиска гимназија во Солун, и во Военото училиште во Софија. Работел како егзархиски учител во Штип (1894-1896) и кратко во Банско (1896). Во 1894 година бил посветен во МРО, која имала за цел извојување на политичка автономија на Македонија во рамките на Османлиската Империја. Делчев, мечтаел за Македонија како слободна држава. Според него, ослободувањето на Македонија лежи во внатрешно востание. Како задграничен претставник на Организацијата во Бугарија, работел за придобивање на морална и материјална поддршка за ослободително дело сред македонската емиграција и бугарското општество, но и за одбрана на независноста на Организацијата. Г. Делчев е главен организатор и инспектор на четничкиот институт на Организација. Како таков, често правел обиколки во Македонија, а повремено и во Одринско. Делчев уште за време на животот стекнал митски ореол на апостол, кој особено се засилил и проширил по неговата смрт. Неговиот соборец Михаил Чаков, за време на Првата светска војна ги прибрал од Баница земните останки на Делчев, кои во 1923 година ги предал во Домот на Илинденската организација во Софија. Тие се чувале во специјален саркофаг на кој е испишан заветот на Илинденците „овие свети коски да се однесат во престолнината на слободна и независна Македонија“. Оттука на 7 октомври 1946 година, во Софија со пригодни свечености е потпишан Протокол помеѓу претставници на Илинденската организација и владата на Н. Р. Македонија за пренесување на моштите на Гоце Делчев во Скопје.  Заедничката комисија имајќи го предвид значењето на Гоце Делчев за македонската државотворност, како и улогата на Илинденската организација во Бугарија за спазувањето и предавањето на неговите мошти на македонските власти, а раководејќи се од позитивните европски вредности, на владите на Р.С. Македонија и Р. Бугарија, им предлага, во духот на договорот за добрососедство, заедничко одбележување на 7 0ктомври, како ден на пријателство меѓу двете земји и народи, како и други јубилејни датуми поврзани со Гоце Делчев. Со тоа, на своевиден начин даваме нова димензија на безвременската девиза на Делчев „Јас го разбирам светот како поле за културен натпревар меѓу народите“.", "date": "2019.06.09", "title": "Споровете за Гоце Делчев ядосаха войводите: Скопие „тупа топката“ и шиканира, ако това продължава – преговорите са безсмислени"}
{"url": "https://www.faktor.bg/bg/articles/dvama-mladezhi-zaginaha-pri-tezhka-katastrofa-kray-sliven", "text": "Двама младежи загинаха при тежък пътен инцидент на пътя Сливен- връх Българка, съобщават от ОДМВР-Сливен.  В 17.00 часа на 8 юни в дежурната час на РУ-Сливен е получен сигнал за настъпило пътно произшествие в района на местност Абланово. Около 16.50 часа лек автомобил, движещ се в посока от град Сливен към връх Българка, е напуснал пътното платно и се е ударил в дърво. Водачът и неговият спътник, момчета на 18 години от град Сливен, са загинали на място. Изпратени са екипи на Пътна полиция и експерти. Движението временно е било затруднено до приключване на огледа. Причината за произшествието е в процес на установяване. По случая е образувано досъдебно производство.", "date": "2019.06.09", "title": "Двама младежи загинаха след удар в дърво край Сливен"}
{"url": "https://www.faktor.bg/bg/articles/advokat-na-uchenika-ot-plovdiv-za-men-tova-sa-detski-uvlecheniya-nyamal-e-namerenie-da-pravi-atentat", "text": "За мен няма такива данни за готвенето на терористичен акт. То момче е жертва на интернет, довело до промяна на поведението му, създавайки му усещането, че промиват мозъка му.  Това каза в ефира на Нова ТВ адвокатът на 16-годишното момче от Пловдив Емил Велинов, за което вчера прокуратурата поиска най-тежката мярка - задържане под страна, но съдът я отхвърли. Той разказа накратко какво всъщност се е случило с детето, попаднало под влиянието на Ислямска държава. По думите на неговите родители момчето е започнало да се държи по-странно, имало променено поведение. Притеснени от този факт те започват да търсят причината. При разговор установяват че чрез сайтове кореспондира с някакви хора, които прокуратурата твърди, че са от Ислямска държава. Притеснени от този факт започват разговори с него, променят начина си на поведение спрямо него, оставят му обикновен телефон. Започват да провеждат сеанси при психолог. И тогава бащата се обръща към органите на държавата, защото разбира, че няма да се справи сам с това. Сигнализира преди 20 дни ДАНС. В сряда бащата го посреща от училище и в четвъртък ДАНС влиза в дома им, където открива различни вещества, от които както твърдят може да се направят взривни устройства. Дали това наистина са взривни вещества - предстои да кажат експертите. Но според защитникът те не представляват опасност, защото се продават във всеки магазин.  Адвокат Велинов припомни, че съдът е определил мярка за момчето да остане под надзор на Детска педагогическа стая. А прокуратурата настоява да бъде изведен от родителска среда и да бъде настанен в специализирано заведение. Той и родителите му категорично не са съгласни съгласни, защото родителите познават най-добре детето си. Изолирането от училище, и близки няма да доведе до нещо положително за детето.  И ние, и прокуратурата искаме едно и също нещо. Изолацията ще увреди и психиката, и физиката на човека. Достатъчно е детето да осъзнае нещата и така да промени вижданията си и своето поведение. Смятам, че след 20 години работа с психолог поведението на момчето е коренно различно, категоричен е Емил Велинов.", "date": "2019.06.09", "title": "Адвокат на ученика от Пловдив: За мен това са детски увлечения, няма данни да е готвел атентат"}
{"url": "https://www.faktor.bg/bg/articles/novini/balgariya/aleksandar-simov-iskaha-da-prevarnat-plenuma-na-bsp-v-otryad-za-razstrel-no-na-kongresa-ochakvayte-vazkresenie", "text": "„Битката за съдбата на БСП ще се проведе на конгреса. Много хора искат да я предрешат, искат Националния съвет да има последната дума, но това просто няма как да се случи”, казва в свой коментар във фейсбук червеният депутат Александър Симов.  „И ще си кажа честно къде е проблема на хората срещу Нинова като съм наясно, че днес в БСП да си кажеш честно нещата означава цели 15 души във фейсбук да те обявят за клакьор, нещастник, подлога и какво ли още не. Днес гледах \"опозицията\" - те са оплетени в параграфи, апаратни хватки, уставни маневри, ситуационни интриги и кулоарни кадрили. Но не видях каква точно им е каузата. Защото няма как и никога няма да е кауза да кажеш: \"Нинова трябва да си ходи\". Кауза може да бъде, ако произнесеш: \"Нинова трябва да си отиде, защото ние ще сме по-остра опозиция на ГЕРБ\". Обаче нищо такова не се чу. И това е проблем. Заради това беше опитът пленумът да се превърне в отряд за разстрел. Защото конгресът на БСП има усет за каузи, усеща има ли идеи и хора, които да ги реализират. Заради това се чудя в какъв ли морфичен резонанс ще са мозъчните месомелачки следващата неделя? Защото след всичките отрязани глави и пролята кръв в техните текстове днес, след седмица ще трябва да раждат направо библейски фрази за възкресение, чудо и мистерии”, прогнозира депутатът, който смята, че Нинова ще запази лидерските си позиции.", "date": "2019.06.09", "title": "Александър Симов: Искаха да превърнат пленума на БСП в отряд за разстрел, но на конгреса очаквайте Възкресение"}
{"url": "https://www.faktor.bg/bg/articles/novini/svyat/patnicheski-samolet-avariyno-katsna-v-sankt-peterburg", "text": "Пътнически самолет, изпълняващ полет U6 226 от Санкт Петербург до Екатеринбург, се завърна малко след излитането си на летище „Пулково“ в Санкт Петербург, съобщи РИА Новости. По време на полета внезапно се задействал един от сензорите, който сигнализира за техническа неизправност на машината. Наложило се аварийното кацане. Самолетът се е приземил нормално, предава БГНЕС. Според онлайн таблото на летището този полет се е изпълнявал от „Ural Airlines“ със самолет модела на Airbus.", "date": "2019.06.09", "title": "Пътнически самолет аварийно кацна в Санкт Петербург"}
{"url": "https://www.faktor.bg/bg/articles/prof-chukov-ako-semeystvoto-na-beshe-reagiralo-sluzhbite-edva-li-shtyaha-da-predotvratyat-eventualen-atentat", "text": "Много концентрирана конференция и добре изнесени детайли от прокурор Иван Гешев. Случаят е много неприятен. Това може би е първият автентичен български случай за вербуване на етнически българин. Това коментира в студиото на Нова ТВ арабистът Владимир Чуков по повод ареста на 16-годишен ученик в Пловдив. \"Този случай доказва, че ние не сме бяло петно на картата. Минава се и през нас. Помните ли 17-годишният Ошар? Той приема исляма - той въстава срещу образователната система. Там намира отдушник и то точно чрез интернет. Той е бил податлив и отхвърля околната среда\", припомни проф. Чуков. \"Трябва да се направят конкретни изводи. Ние учените трябва да се опитаме да видим психологическите и социални аспекти на конверсията\", каза той.  \"Според мен за случая трябва да се търсят две причини. Първата е училището, а втората семейството. Мисля, че трябва да се запитаме защо е стигнало това дете до това подобно състояние. Очевидно е имало нещо, което го е тормозило и го дърпа назад\", смята арабистът. \"Детето е много интелигентно. Стои въпросът как 16-годишно момче за 7 дни може да се сдобие с такива детайли за бомба. За това трябва месец. Подобен тип действия няма как да нямат направления и да няма съвети отвън. Бащата на момчето трябва да се запита защо вербовчикът на \"Ислямска държава\" е по-авторитет от него, че да се стигне дотук\", каза Чуков.  Той каза, че още, че през 2006 е виждал Ал Кайда да пуска обяви и да си набира експерти. \"Ние нямаме достатъчен потенциал. Ако семейството не беше реагирало, съмнявам се да бъде предотвратен евентуален атентат. Но е хубаво, че семейството е усетило детето си и това, че то живее в някакъв паралелен свят\", каза в заключение проф. Владимир Чуков.", "date": "2019.06.09", "title": "Проф.Чуков: Ако семейството на момчето от Пловдив не беше реагирало, службите едва ли щяха да предотвратят евентуален атентат"}
{"url": "https://www.faktor.bg/bg/articles/rumen-ovcharov-bsp-nyama-badeshte-s-stanishev-mikov-i-gergov-legitimirat-zadkulisieto", "text": "Крайно време е да се освободим от усещането, че лидерите ни са незаменими. За мен БСП начело със Сергей Станишев, Михаил Миков или Георги Гергов просто няма бъдеще, защото това са стари лица. Нинова от своя страна успя да измъкне партията от онова безвремие, в което беше изпаднала и благодарение на нея БСП сега може да се счита и за опозиция, и за алтернатива. Тази позиция изрази в ефира на Би Ти Ви бившият лидер на софийската организация на БСП Румен Овчаров.  Той критикува остро президента на ПЕС Сергей Станишев, наричайки го част от задкулисието, с което се бори Нинова. Според Овчаров, нищо не налага този драматизъм, с който протичат процесите в партията.  Няма разум, има само омраза. Но при нас омразата стигна до ненавист, каза още той.  Румен Овчаров критикува не само вътрешната опозиция, но и лидера на БСП Корнелия Нинова. Според него Нинова е сгрешила с подаването на оставката си, а политиката й - напред, кръгом и пак напред, е погрешна. Въпросът е как да се излезе от този омагьосън кръг, в който след конгреса БСП може да бъде блокирана юридически, както се случи със СДС през 2001 година. Конгресът трябва да намери разумен подход, каза Овчаров. В партията няма настроения за протуберанси, партията е амбицирана да печели избори.  Корнелия Нинова е виновна в случая, защото нямаше причина да свиква този Конгрес и като цяло да драматизира всичко това. Това беше едно грешно и прибързано решение. Отделно ситуацията бе използвана от определени хора, които не разсъждават политически, тъй като са засегнати личните им и корпоративни интереси. В такива ситуации се изисква най-вече мъдрост, коментира Овчаров.", "date": "2019.06.09", "title": "Румен Овчаров: БСП няма бъдеще с Миков, Станишев и Гергов, те легитимират задкулисието"}
{"url": "https://www.faktor.bg/bg/articles/sriv-na-upravlyavashtite-v-germaniya-horata-vse-poveche-iskat-zelen-kantsler", "text": "Близо две седмици след изборите за Европейски парламент \"Зелени\" остават първа политическа сила в Германия, докато рейтингът на партиите от Съюза (ХДС/ХСС) падна до исторически ниски нива. Това показва проучване за телевизионните канали RTL и N-tv, съобщава Die Frankfurter Allgemeine Zeitung, цитиран от \"Фокус\". \"Зелени\" могат да разчитат на 27% от избирателите в Германия, с три процента повече спрямо предходната седмица. Съюзът (ХДС/ХСС) събира 24% (-2%). ГСДП остава без промяна - 12%, колкото има и \"Алтернатива за Германия\". Следват \"Левица\" и СвДП с осем процента. Според проучване, проведено от института YouGov, 46% от респондентите са изразили желанието за „зелен“ канцлер, а 35% са се противопоставили. От избирателите на „Зелени“, 86% подкрепят кандидатурата на представител на партията за канцлерския пост в Берлин. По-малко от една трета от анкетираните считат за подходящ за поста представител на Германската социалдемократическа партия (ГСДП).", "date": "2019.06.09", "title": "Срив за управляващите в Германия, хората все повече искат \"зелен\" канцлер"}
{"url": "https://www.faktor.bg/bg/articles/patna-politsiya-v-aktsiya-proveryavat-shofyorite-za-droga-i-alkohol", "text": "Засилени проверки за дрога и алкохол на територията на цялата страна. Пътните полицаи следят и за валидна задължителна застраховка “Гражданска отговорност”, невръчени електронни фишове, както и за неплатени глоби за стари нарушения. През миналата година органите на реда са заловили близо 20 000 души, които са седнали зад волана пили или дрогирани. Ако шофьор откаже да бъде тестван за наркотици, наказанието е две години без книжка и 2000 лв. глоба.", "date": "2019.06.09", "title": "Пътна полиция в акция: Проверяват шофьорите за дрога и алкохол"}
{"url": "https://www.faktor.bg/bg/articles/novini/balgariya/rosen-plevneliev-tsvetanov-beshe-stozher-na-evroatlanticheskoto-razvitie-na-balgariya", "text": "Цветан Цветанов е един откровен човек, с ясни ценности, той беше стожер в парламента на евроатлантическото развитие на България. Това обяви по БНТ бившия президент Росен Плевнелиев. Според него Цветанов си тръгнал от  политиката и управлението след един мъжки разговор с премиера, продължил три часа и половина.  В този разговор е станало ясно, че тандемът Борисов-Цветанов, който работеше ефективно през годните, не може да продължи. Аз съм категоричен, че бях подкрепен от политическа партия ГЕРБ за президент. Но Цветанов по време на изборите 2011 година  ми даде пълната оперативна свобода, на мен и моя екип да формираме послания и да действаме. Цветанов ни показа желязна дисциплина в предизборните дни тогава. В Русе видях претендента Кунева да стои в едно кафене с няколко човека, а с Цветанов минахме по главната улица на града и бяхме приветствани от десетки хиляди хора, припомни Плевнелиев. Чухме думите на г-н Цветанов, че е окачил шпайковете на стената за сега. Той е изключително лоялен човек, гледа на ГЕРБ като на своя рожба и не би наранил партията. Цветанов е семеен човек и съм се убедил, че неговият остров на стабилност е неговото семейство. Той няма да направи резки стъпки. Вероятно доверието между него и Борисов се е пропукало след първите загубени избори – президентските. Но Цветанов беше изключително полезен по-късно в парламента, а той има и други силни страни, заяви бившият президент. Той бе категоричен, че е важно да има дебат за битка за чистота в българската политика и срещу корупцията.  Вярно е, че скандалът с апартамент гейт гръмна, но той не трябва да бъде сведен до апартамента на едно лице. Много хора в България трябва да дадат обяснения на обществото за придобити от тях имоти. Институциите трябва да могат да насочат прожекторите към всеки политик, който се е облагодетелствал. Имаше много по тежки скандали – политици получаваха топлоцентрали, водни централи, в КТБ потънаха милионите на гражданите и т.н. Но за тях има пълно мълчание, акцентира Плевнелиев. Той се спря и на голямата тема, която липсва в обществото – накъде сме тръгнали, каква е визията за бъдещето ни?  Тази година задължително трябва да се върнем към изработването на Национална програма за развитие \"България 20:30\". В момента стоим по-зле дори от някои африкански държави. Целия политически елит трябва да се обедини около тази програма, инак ще се лутаме само в скандали. На Борисов от тук нататък в политиката ще му бъде по-трудно и трябва с ГЕРБ да си дават сметка, че има инфлация в политиката, а хората искат да видят нови лица и идеи. Ако Борисов има план да промени и модернизира партията и да извади нови приоритети, то той може да успее, убеден е Плевнелиев.", "date": "2019.06.09", "title": "Росен Плевнелиев: Цветанов беше стожер на евроатлантическото развитие на България"}
{"url": "https://www.faktor.bg/bg/articles/konstitutsionniyat-sad-na-moldova-otstrani-prezidenta-dodon", "text": "Конституционният съд на Молдова реши да отстрани от длъжност президента Игор Додон и да назначи за временен държавен глава Павел Филип, премиер на страната, съобщиха Ройтерс и ТАСС, предава БТА. Додон коментира, че това решение е насочено към по-нататъшна узурпация на властта. \"Това е отчаяна стъпка - да се използва контролирания Конституционен съд, за да се присвои още повече властта\", каза той в коментар за РИА Новости. На въпрос как президентът планира да действа в тази ситуация, отговорът беше кратък: „Външна и вътрешна мобилизация“. \"На Молдова, където се създаде двувластие, ѝ е необходима помощта на международната общност.\" Това написа на страницата си във Фейсбук по-рано Додон.  \"Демократическата партия няма намерение мирно да предаде властта на законното парламентарно мнозинство и законното правителство. Независимо от това, че вчерашните процеси в парламента и сформираното ново правителство получиха подкрепа от мнозинството от гражданите и бяха признати от партньорите ни от чужбина и на Запад, и на Изток. При това положение нямаме друг изход, освен да се обърнем към международната общност с призив да стане посредник в процеса на мирното предаване на властта и/или да призовем народът на Молдова на безпрецедентна мобилизация и мирни протести\", написа Додон.  След парламентарните избори през февруари парламентът не успя да състави управляваща коалиция и правителство. В събота бе избегната опасността от разпускане на парламента и предсрочни избори. Това стана, след като социалистите, които подкрепят президента, се договориха с проевропейския блок \"Сега\" да действат срещу Демократичната партия на олигарха Владимир Плахотнюк, която контролираше предишния парламент и правителството.  Посланиците на Русия, САЩ и ЕС пристигнаха в парламента, където бе избран председател и бе съставено правителство начело с Мая Сайду, лидера на влизащата в блока \"Сега\" Партия на действието и солидарността. Конституционният съд обяви тези решения на парламента за незаконни, а законодателите отговориха, че Демократическата партия, която все още е на власт, се опитва да узурпира властта чрез съда. Подобно временно отстраняване на Додон от Конституционния съд имаше и през септември 2018 г. Решението бе взето, след като Додон заяви, че няма да одобри предложени от премиера Павел Филип кандидатури за здравното и земеделското министерство, защото нямат нужната квалификация. С временното отстраняване от длъжност на президента правомощията му се поеха тогава от председателя на парламента, който можеше да одобри номинациите на двамата министри.", "date": "2019.06.09", "title": "Игор Додон: Отстраняването ми като президент е \"узурпация на властта\""}
{"url": "https://www.faktor.bg/bg/articles/trus-3-1-po-rihter-lyushna-garmen", "text": "Земетресение с магнитуд 3,1 по скалата на Рихтер е регистрирано на територията на България, близо до Гърмен, съобщава БГНЕС. Няма данни за материални щети. Земният трус е усетен в 5,26 ч. тази сутрин с епицентър на 23 км северно от Гърмен, на 60 км югоизточно от Благоевград и на 106 км южно от София, с дълбочина 10 км.", "date": "2019.06.09", "title": "Трус 3.1 по Рихтер люшна Гърмен"}
{"url": "https://www.faktor.bg/bg/articles/opasno-vreme-dnes-ochakvat-ni-poroi-i-gradushki", "text": "Днес ще се развива купеста и купесто-дъждовна облачност, ще има валежи от дъжд, в Централна България - интензивни, придружени с гръмотевици и временно усилване на вятъра. Ще има условия за градушки, сочи прогнозата на НИМХ.   Жълт код за проливни дъждове с гръмотевици е обявен в 13 области на страната. Очакват се количества до 20-25 л/кв.м, на отделни места и повече. Възможни са и градушки. Предупреждението е в сила за областите: Ловеч, Габрово, Велико Търново, Търговище, Разград, Шумен, Сливен, Ямбол, Стара Загора, Пловдив, Пазарджик, Кърджали и Хасково. Ще духа слаб до умерен вятър в западната половина от северозапад, а в източната - от север-североизток, като след обяд в цялата страна ще се ориентира от север. Над Черноморието ще се развива купеста и купесто-дъждовна облачност и на места, главно по северното крайбрежие, ще превали и прегърми. Ще духа слаб до умерен североизточен вятър. Максималните температури ще са между 25 и 27 градуса. Температурата на морската вода е 20-23 градуса. Вълнението на морето ще е 1-2 бала.   Над планините ще се развива купесто-дъждовна облачност и ще има краткотрайни валежи с гръмотевици. Ще духа умерен вятър от север-североизток. Максималната температура на височина 1200 метра ще е около 18 градуса, на 2000 метра - 12 градуса. В понеделник вятърът ще бъде предимно от север-североизток, слаб, временно до умерен. Отново на много места из цялата страна ще има превалявания. дете чадър дъжд време", "date": "2019.06.09", "title": "Опасно време днес - очакват ни порои и градушки"}
{"url": "https://www.faktor.bg/bg/articles/novini/svyat/proval-na-mestnite-izbori-v-albaniya", "text": "Албанският президент Илир Мета отложи провеждането на местните избори на 30 юни, съобщава БГНЕС. В изявление от кабинета си той изрази дълбоката си загриженост във връзка с дълбоката политическа криза в страната, свързана с „несъгласието от двете страни\" за постигане на диалог. „Отчитайки спешната необходимост от успокояване на ситуацията и риска от непредсказуема ескалация на конфликта в страната, аз поемам високата конституционна и институционална отговорност и съм убеден, че защитата на конституционните принципи е по-важна от всякаква правна терминология. Като държавен глава и зачитайки клетвата да запазя стабилността, мира и социалното и национално единство, отменям постановлението, с което местните избори трябваше да се проведат на 30 юни“, се казва в официалното изявление на Мета.пешь", "date": "2019.06.09", "title": "Провал на местните избори в Албания"}
{"url": "https://www.faktor.bg/bg/articles/novini/balgariya/teo-ushev-komentarite-sreshtu-seriala-chernobil-sa-izraz-na-bezchovechnost-tsinichni-i-bezpochveno-arogantni", "text": "С изумление попаднах тези дни на определени коментари, дори статии от претендиращи за интелигентност “журналисти” относно автентичността на някои факти в сериала “Чернобил”. Не бих се осмелил да коментирам тези “скандализирани” педанти на истината (филма е прецизен, също както и руският му предшественик \"В Субботу\" от 2011 - идентични до болезненост!), ако не бях свидетел на тази “брилянтно” проведена дезинформация през 86-а. Помня 28-и април когато разбрахме за аварията, слушайки нелегално “Свободна Европа\". Нашите медии - тишина! Седмица след това се изреждаше кой ли не в училище, по телевизията, да ни убеждават, че това било “империалистическа пропаганда”, че няма нищо страшно, че радиацията била по-слаба и от рентгенова снимка… Около 6-и май отидохме в Родопите, не си давахме сметка за това какво пада на главите ни със свежия пролетен дъжд. Ядохме марули, овче кисело мляко… Сигурно сме светили през нощта. Бащата на мой съученик беше военен лекар и той му беше дал кутия с хапчета йод. Военните тогава бяха единствените, които запазиха някакъв здрав разум, над партийната пропаганда. И коментарите, които се леят сега, са също толкова   колкото и тогава. Те са израз на същата безчовечност в името на сляпата защита на идеология, система или просто страх от истината. Тези, които твърдят, че този филм бил манипулация или антируска пропаганда, всъщност пишат вкупом едно голямо “Само Локо СФ” и “х…” върху паметта на хилядите руски, украински и белоруски герои, които тогава спасиха Европа от чудовищна екологична катастрофа. Тогава сляпото следване на доктрини и бюрократични догми едва не ни затриха (но солидно и трайно ни разболяха). Тогава по чудо, въпреки сервилността, се спасихме. Тези, които не учат уроците на историята си, са обречени да повтарят грешките си.  (Тази рисунка е от филма “Физика на тъгата” по една фотография, която направих при последното ми посещение в Украйна - през 2011, при почти нелегално туристическо промъкване в покрайнините на Припят)", "date": "2019.06.09", "title": "Тео Ушев: Коментарите срещу сериала „Чернобил” са израз на безчовечност -  цинични и безпочвено арогантни"}
