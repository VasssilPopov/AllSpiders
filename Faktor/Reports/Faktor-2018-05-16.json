{"url": "https://www.faktor.bg/bg/articles/novini/balgariya/oshte-edna-balgarka-izchezna-misteriozno-v-krit", "text": "Гръцката полиция отново е на крак заради мистериозното изчезнала българка на остров Крит , в района на град Ретимно. Oт няколко дни в неизвестност е и 38-годишната Антонина Зоева, родена в град Сливен, съобщава \"24 часа\". Според информация на близки, тя е живяла в Гърция като през април е пребивавала в Кипър, за да търси работа. След като не е успяла да се установи там се е върнала отново в Гърция и този път на остров Крит.Антонина е имала отношения преди време със сирийски гражданин, който е декларирал в полицията нейното изчезване. През последния месец и след завръщането си от Кипър тя е живяла на остров Крит при 60-годишен гръцки гражданин. Според показанията на гърка, Антонина е поискала от същия да си събере нещата от село Хумери, в което е живяла и е поискала да я закара в град Ретимно. В в показанията на гърка има противоречия, поради което вчера дома му е претърсен от полицията повторно. Същият гръцки гражданин е криминално проявен. Съден е за убийство и е излежал в затвора 18 години. Освободен е скоро от затвора. По рано мистериозно изчезвана и на бременната Деси Илиева на остров Крит - отново в град Ретимно. Издирвателните операции продължават. Съвсем в началото на май пък на самотен плаж на острова бе намерен трупа на българката Александра Бижева.   Българската диаспора в Гърция е разтревожена от случващото се с българки на остров Крит. Това е трети инцидент със сънародничка от началото на май на остров Крит. Започнаха събирането на подписка до външния министър Екатерина Захариева с настояване за подкрепа и прозрачност от страна на гръцките власти в разкриването на инциденти, станали с българи в Гърция.", "date": "2018.05.16", "title": "Още една българка изчезна мистериозно в Крит!"}
{"url": "https://www.faktor.bg/bg/articles/borisov-se-zakani-na-zdravniya-ministar", "text": "Премиерът Борисов възложи на здравния министър Кирил Ананиев да се заеме с това протестиращите болнични служители в Ловеч и Враца да си получават заплатите.   „И едновременно с това правете реформи и обяснявайте, че не може да се краде и да се източват болниците. Това трябва да приключи. Не може след над 450 млн. сме увеличили клиничните пътеки тази година и близо 5 млрд. да отидат за здравеопазване и да излязат трима санитари и да кажат, че не са си получавали заплатите. Такива пари в историята си България никога не е отделяла за здравеопазване. Не може с над половин милиард повече да сме дали от миналата година и да недоволстват\", каза премиерът и се обърна конкретно към звравния министър с думите:  Моля те, Ананиев, лично се заеми, оправете двете болници и ги стабилизирайте“, каза още министър-председателят и посочи, че е грехота при толкова пари да има недоволни.   „Как да обясним на жената от февруари, която не си е получила заплатата, че сме дали повече от половин милиард повече в тази сфера. За мен е важно да си получават заплатите. Те излязоха и го казаха сега, защото сега има демокрация и свобода на словото, а преди са щели да я уволнят. Виновните ще си получат заслуженото, не може хората там да ги наказваме за това, че ръководството е било калпаво“, каза още Борисов.", "date": "2018.05.16", "title": "Борисов скастри здравния министър:  Работещите в болниците в Ловеч и Враца да си получат заплатите!"}
{"url": "https://www.faktor.bg/bg/articles/novini/balgariya/tsvetanov-provede-rabotna-sreshta-s-predsedatelya-na-grupata-na-enp-v-ep-manfred-veber", "text": "Заместник-председателят на ГЕРБ и председател на ПГ на партията Цветан Цветанов се срещна с председателя на Групата на Европейската народна партия (ЕНП) в Европейския парламент Манфред Вебер. Двамата обсъдиха редица теми от дневния ред на Европа, включително сигурността на гражданите, икономическия растеж и подобряването на стандарта на живот и равноправните перспективи за развитие на гражданите от страните-членки от Централна и Източна Европа. Вебер поздрави Цветанов за успешното протичане на Българското председателство на Съвета на ЕС и за акцента, който то поставя върху европейската перспектива пред Западните Балкани. Председателят на Групата на ЕНП подчерта и важността на усилията на правителството на Бойко Борисов за защита на външната европейска граница с Турция и за изграждането на необходимите възпрепятстващи съоръжения по нея. Вебер изрази задоволството си от реализираните политики на правителството и управляващото мнозинство в парламента. Цветан Цветанов информира Манфред Вебер за политическата ситуация в страната и актуалните теми, които вълнуват българското общество, включително пакета за \"Мобилност\". Двамата обсъдиха и парламентарния контрол над дейността на Европол чрез Групата за съвместен парламентарен контрол от страна на националните парламенти и Европейския парламент, като бе отбелязан успехът с приемането на процедурните правила за работата на Групата по време на срещата в София през март тази година.", "date": "2018.05.16", "title": "Цветанов проведе работна среща с председателя на групата на ЕНП в ЕП Манфред Вебер"}
{"url": "https://www.faktor.bg/bg/articles/novini/balgariya/a-agov-sreshtata-na-varha-na-evroliderite-shte-ostane-v-istoriyata-na-balkanite", "text": "\"Срещата на върха между евролидерите определено ще остане в историята на Балканите, защото това място винаги е било раздирано от войни и жертви. Европейската рана трябва да бъде излекувана. Подписите в документите не са толкова важни. Картината, която ще видим на 17 май, ще бъде достатъчно красноречива. Определено това е голям успех за страната ни - да бъде домакини на такъв голям форум\", коментира бившият депутат Асен Агов. Той е на мнение, че България лека-полека урежда своите конфликти със своите съседки, а най-категорично уредихме проблемите си с Македония. \"Индиректно със своите действия България подейства стимулиращо в спора за името на Македония. Без да се тупаме в гърдите, ние си вършим работата. За първи път виждам възможност цялото историческо бреме да бъде веднъж завинаги преодоляно\", допълни той пред Bulgaria ON AIR.", "date": "2018.05.16", "title": "А. Агов: Срещата на върха на евролидерите ще остане в историята на Балканите"}
{"url": "https://www.faktor.bg/bg/articles/novini/svyat/gi-verhofstad-tryabva-da-gledame-na-brekzit-kato-vazmozhnost-da-reformirame-es", "text": "\"Европейският парламент ще одобри споразумението за напускане на Великобритания, само ако правата на европейските граждани, живеейки във Великобритания, включително и българите, живеещи там, бъдат гарантирани\", заяви в интервю за БНТ главният преговарящ от страна на Европейския парламент и лидер на групата на либералите Ги Верхофстат.  Според него все още има редица практически проблеми, които трябва да бъдат разрешени, а от март до сега не е постигнат никакъв напредък в преговорите между Брюксел и Лондон.  \"Надявам се в следващите седмици да има напредък в преговорите и затова трябва да имаме ясна позиция от страна на британското правителство по въпросите на митническия съюз - ще го има или не. По въпросите около Ирландия, които, са свързани с митническия съюз. Искаме повече яснота за правата на гражданите. Искаме да сме сигурни, че европейските граждани, които живеят във Великобритания, ще продължат живота си, както досега без никакви пречки и административни усложнения\", каза още Верхофстат. \"Изпратихме много дълго писмо до новия министър на вътрешните работни на Великобритания Саджид Джавид с всички наши забележки и се надяваме в следващите дни да имаме позитивна реакция. За парламента това е от ключово значение: за да одобрим окончателната сделка с Великобритания, е задължително правата на европейските граждани да бъдат гарантирани. Това важи и за правата на британските граждани в ЕС - това също е приоритет за парламента\", смята политикът. Според Верхофстат напускането на Великобритания няма да се отрази съществено на европейския бюджет. \"Има предложение на Европейската комисия за размера на бюджета, който да е 1,1 процента от европейският Брутен вътрешен продукт. Според мен предложението е много приемливо. И понеже Великобритания напуска, няма да има намаления върху вноските. Това ще опрости бюджета и се надявам да има споразумение между страните членки през следващите месеци\", смята Верхофстад. Лидерът на либералите в Европарламента е на мнение, че след Брекзит европейците са по положително настроения към ЕС. \"Брекзит не е успех за ЕС, по-скоро е провал, че голяма страна като Великобритания напуска Европейския съюз. Трудно е да си кажем \"О, това е фантастично\". От друга страна, това, което виждаме след началото на Брекзит е, че хората са по-положително настроени към съюза. Това не означава, че общественото мнение не е критично към начина, по който той функционира. Но сега хората си казват \"Не сме толкова глупави, че да напуснем Евросъюза. Това, което виждаме в страни като Холандия и Дания или в другите страни, е повече подкрепа за Евросъюза след началото на Брекзит. Отговорността пред европейските лидери е голяма - те трябва да го реформират, за да избегнат друг такъв провал като Брекзит. Трябва дълбоко да реформираме ЕС. Например да го направим по-малко бюрократичен. Европейското правителство, т.е Комисията да има 15 членове, а не 28 както е днес. Европейският съюз трябва по-добре да се справя с въпроси, свързани с отбраната, охраната на външните граници и миграцията. Трябва да гледаме на Брекзит като възможност да реформираме ЕС\", коментира той.", "date": "2018.05.16", "title": "Ги Верхофстад: Трябва да гледаме на Брекзит като възможност да реформираме ЕС"}
{"url": "https://www.faktor.bg/bg/articles/merkel-predi-da-otleti-za-sofiya-evropeyskata-perspektiva-pred-zapadnite-balkani-e-neosporima", "text": "В първата реч пред Бундестага  германският канцлер Ангела Меркел заяви, че европейската перспектива пред Западните Балкани е неоспорима. Те трябва да влязат в ЕС, но и да решат проблемите си, заяви тя, цитирана от световни медии.   Преди да отлети за София тя обясни колко е важно перспективата пред страните от региона да не бъде оспорвана: „Трябва да отговорим на въпроса какво ще правим със Западните Балкани. Днес летя за София, утре ще се срещнем с лидерите на страните от този регион. Това, че те имат перспектива за членство в ЕС е безспорно. Сега въпросът е как и при какви условия може да стане това, но мога само да кажа следното: Западните Балкани и ситуацията там са решаващи за това дали има мир или война при нашите непосредствени съседи\".    \"Трябва да решим как ще управляваме миграционните потоци, посочи тя. С 600 войници не можем да опазим външната граница на Европа. Една от големите ни задачи е да подсилим „Фронтекс“. Но и да се отцепим от света няма да помогне, ако не се борим с причините за миграция\", каза още още Меркел.   Тя заяви, че е необходимо да се увеличи военния бюджет, който трябва да стига не само за адекватното оборудване на армията, но и за ангажиментите в Румъния и България, както и за охраната на въздушното пространство в Прибалтика.", "date": "2018.05.16", "title": "Меркел преди да отлети за София:  Европейската перспектива пред Западните Балкани  е неоспорима"}
{"url": "https://www.faktor.bg/bg/articles/novini/balgariya/pravitelstvoto-vnasya-v-parlamenta-predlozhenie-za-restart-na-proekta-belene", "text": "Кабинетът взе решение да се вдигне мораториумът върху проекта АЕЦ „Белене” и го внася за гласуване в Народното събрание. Преди дни премиерът Бойко Борисов обяви, че проектът ще бъда размразен. Причината е, че миналата седмица представители на Китайската национална ядрена корпорация обявиха, че са заинтересовани от изграждането на „Белене”. На площадката на централата има два ядрени реактора, които страната ни поръча на Русия преди години. До момента България е вложила 3 млрд. лв. по проекта. Енергийният министър Теменужка Петкова пък обяви, че до края на годината трябва да е стартирала процедурата, свързана с избор на стратегически инвеститор за АЕЦ „Белене”, ако Народното събрание даде мандат за това. Тя уточни, че не се предвижда държавна гаранция за проекта или ангажимент за изкупуване на произведения ток.", "date": "2018.05.16", "title": "Правителството внася в парламента предложение за рестарт на проекта \"Белене\""}
{"url": "https://www.faktor.bg/bg/articles/novini/svyat/srabskiyat-prezident-ne-tryabva-da-zabivame-nozh-v-garba-na-balgariya", "text": "\"Ние не трябва да забиваме нож в гърба на България\", каза сръбският президент Александър Вучич, цитиран от белградското радио Б92.  Вучич обясни защо той ще участвува във форума на високо ниво в българската столица.  \"България направи и прави много за нас. Ето защо ние не можем и не трябва да забием нож в гърба на нашите съседи, които ни помагат\", заяви той.  Вучич коментира отсъствието на испанския премиер Мариано Рахой от срещата на върха ЕС-Западни Балкани. \"Испания е член на клуба, наречен Европейски съюз. Тя може да си позволи такива действия. Ние не сме част от този клуб и не можем да си позволим такива постъпки\", каза той.  Рахой отказа да участва в срещата на върха между лидерите на блока и държавниците от Западните Балкани заради присъствието на представител на Косово.  Испания, заедно с Гърция, Кипър, Румъния и Словакия е сред членките на ЕС, които не признават бившата сръбска провинция за държава.", "date": "2018.05.16", "title": "Сръбският президент: Не трябва да забиваме нож в гърба на България"}
{"url": "https://www.faktor.bg/bg/articles/novini/svyat/polskiyat-prezident-shte-postavi-pred-oon-vaprosa-za-agresiite-na-rusiya-ukrayna-gruziya-moldova-nagorni-karabah", "text": "Пред Съвета за сигурност на ООН президент ът на Полша Анджей Дуда ще повдигне въпроса за Украйна, нарушаването на международното право от страна на Русия, създаването на напрежение, конфликти и войни в света, съобщи началникът на каинета на президента Кшищов Щерски, цитиран от gordon.ua \"Президентът ще акцентира върху ситуацията в региона: Украйна, замразените конфликти в Грузия, Молдова, Нагорни Карабах\", казал още Щерски. Преди изказването си пред Съвета за сигурност Дуда ще проведе среща с представителите на Централна и Източна Европа, за да обсъди темите на речта си.", "date": "2018.05.16", "title": "Полският президент ще постави пред ООН въпроса за агресиите на Русия: Украйна, Грузия, Молдова, Нагорни Карабах"}
{"url": "https://www.faktor.bg/bg/articles/balgarskite-milioneri-se-uvelichili-sas-150-samo-za-godina", "text": "150 милиoнepи ca ce \"пoявили\" y нac дo ĸpaя нa мapт тaзи гoдинa в cpaвнeниe c пъpвoтo тpимeceчиe нa 2017 гoдинa, ĸaтo тe oбщo дъpжaт нaд 2,450 милиapдa лeвa. Toвa пoĸaзвaт дaннитe нa Бългapcĸaтa нapoднa бaнĸa (БHБ) зa дeпoзититe и ĸpeдититe ĸъм ĸpaя нa пъpвoтo тpимeceчиe нa 2018 гoдинa. Cпopeд изчиcлeниятa пpeз тoзи пepиoд дeпoзититe нa дoмaĸинcтвaтa в ĸaтeгopиятa нaд 1 милиoн лeвa ca дocтигнaли 816 бpoя. Te ca ce yвeличили c 54 бpoя или cъc 7,1% в cpaвнeниe cъc cъщoтo тpимeceчиe нa пpeдxoднaтa гoдинa дo oбщo нaд 1,945 милиapдa лeвa. B cpaвнeниe c тpимeceчиeтo в ĸpaя нa 2017 гoдинa oбaчe тe зaпиcвaт cпaд oт 2%.  B cъщoтo вpeмe ĸpeдититe нa дoмaĸинcтвaтa нaд 1 милиoн лeвa ca oбщo 326 бpoя в ĸpaя нa мapт дo 513 милиoнa лeвa. Зa eднa гoдинa тeзи зaeми ca c 96 бpoя или c нaд 49 нa cтo пoвeчe в cpaвнeниe c пъpвoтo тpимeceчиe нa пpeдxoднaтa гoдинa, ĸoгaтo ca oбщo 230. Bce пaĸ тpябвa дa ce oтбeлeжи, чe бpoят нa гoлeмитe дeпoзити и ĸpeдити нe мoгaт дa пoĸaжaт ĸoлĸo тoчнo ca милиoнepитe в cтpaнaтa, тoй ĸaтo eдин и cъщи чoвeĸ мoжe дa имa пoвeчe oт eдин влoгoвe и зaeми. Kaтo цялo дeпoзититe нa дoмaĸинcтвaтa зa eднa гoдинa ca нaмaлeли cлaбo c 2,2%. Cyмaтa им oбaчe бeлeжи yвeличeниe oт 5,5%. Taĸa ĸъм ĸpaя нa paзглeждaния пepиoд бългapитe дъpжaт нaд 48 милиapдa лeвa във влoгoвe в бaнĸитe. Cпaд имa в ĸaтeгopиятa нa нaй-мaлĸитe дeпoдити дo 1000 лeвa. Oт дpyгa cтpaнa oceзaeм pъcт имa пpи тeзи нaд 40 xиляди дo 50 xиляди лeвa, нaд 100 xиляди дo 200 xиляди лeвa и нaд 200 xиляди дo 500 xиляди лeвa. Зa cъщия пepиoд ĸpeдититe нa дoмaĸинcтвaтa ca нa oбщa cтoйнocт oт близo 20 милиapдa лeвa или c 6,3% пoвeчe в cpaвнeниe c гoдинa пo-paнo. Cпaд нa зaeмитe имa в гpyпитe нaд 1000 и дo 10 xиляди лeвa, дoĸaтo нaй-гoлямo yвeличeниe бeлeжaт тeзи нaд 100 xиляди дo 250 xиляди лeвa.", "date": "2018.05.16", "title": "Българските милионери се увеличили със 150 само за година"}
{"url": "https://www.faktor.bg/bg/articles/obshtestvo/zakon-i-red/sauchastnikat-na-atentatora-ot-sarafovo-dva-mesetsa-zhivyal-v-nesebar", "text": "Помощникът на атентатора на летище Сарафово е бил на квартира в Несебър близо два месеца. Мегаделото за атентата се премести в Бургас, където два дни ще заседава състав на специализирания наказателен съд.  „В деня на атентата той си беше платил нощувката, но не се върна. По това време в Несебър вървяха датски и български студенти да търсят нощувки, квартири и в първия момент като го погледнах помислих, че е студент – добър вид, с раничка, типично по студентски. Говореше много добре английски. Всяка сутрин в 9 часа излизаше, следобед различно се прибираше\", разказа Николинка Андреева, собственик на семеен хотел в Несебър. „Той си беше абсолютно обикновен турист. Аз не можах да разбера, че неговите документи са фалшиви - канадски паспорт, плати си, поиска даже по-евтина кола. По никакъв начин не изглеждаше притеснен, много лъчезарен, много усмихнат, приятелски настроен”, спомня си Стоянка Тодорова, служител в туристическа фирма. Мегаделото за атентата в Сарафово се премести в Бургас, където два дни ще заседава състав на специализирания наказателен съд.", "date": "2018.05.16", "title": "Съучастникът на атентатора от Сарафово два месеца живял в Несебър"}
{"url": "https://www.faktor.bg/bg/articles/obshtestvo/zakon-i-red/ns-promenya-zakona-za-obshtestvenite-porachki-zaradi-zloupotrebite-s-obzhalvane", "text": "Парламентът ще разгледа на първо четене днес промени в Закона за обществените поръчки. Това предвижда програмата за работа на Народното събрание.  Промените целят преодоляване на практиките на тенденциозно и неоснователно обжалване на обществени поръчки. Със законопроекта се въвежда отговорност за причинените вреди, когато е налице злоупотреба с правото на обжалване.  На вниманието на депутатите се поставя и доклада за дейността на Временната комисия за ЧЕЗ. В проекторешението за приемане на доклада Временната анкетна комисия предлага Министерски съвет да направи задълбочен анализ по изпълнението на заложените цели от правителството в приетата стратегия за приватизация на електроразпределителните дружества и в срок до 31 декември правителството да ревизира постановлението си за определяне на стратегическите обекти и дейности, които са от национална сигурност в частта му сектор „Енергетика“, включвайки основни активи и дейности на електроразпределителни предприятия.  От Комисията предлагат в същия срок службите за сигурност да предоставят детайлен анализ по планираната продажба на дружествата на ЧЕЗ Груп, а БНБ - информация за поетите ангажименти от български банки по сделката.", "date": "2018.05.16", "title": "НС променя Закона за обществените поръчки заради злоупотребите с обжалване"}
{"url": "https://www.faktor.bg/bg/articles/ikonomika/biznes/ekspert-neftat-poskapva-no-uvelichenieto-na-tsenata-na-toka-za-kraynite-potrebiteli-shte-e-po-malko-ot-stotinka", "text": "От КЕВР прогнозираха покачване на цените на газ, парно и електроенергия, което според председателя на комисията Иван Иванов е причинено от тенденцията за скок на цените на петрола на международните пазари. Според енергийният експерт Еленко Божков такава зависимост е нормална, защото методиката, по която се определят цените на електроенергията у нас го позволява. \"Цената на природния газ се определя от цените на дериватите на нефта. Расте цената на нефта, расте и цената на дериватите, а от там в България расте цената на природния газ\", обясни бившият член на КЕВР. \"Няма как да не станат реалност. Това са договорите ни с Газпром. По този начин се определя цената, за съжаление\", подчерта Божков пред Bulgaria ON AIR. Според него, увеличението на цената на тока за крайните потребители ще е по-малко от стотинка. Божков допълни също, че цената на електроенергията у нас е на едно от ниските нива в Европа, но настоя, че трябва цените да се отнасят към покупателната способност на гражданите.", "date": "2018.05.16", "title": "Експерт: Нефтът поскъпва, но увеличението на цената на тока за крайните потребители ще е по-малко от стотинка"}
{"url": "https://www.faktor.bg/bg/articles/prokurori-spretnaha-iznenadvashta-proverka-v-plovdivskiya-zatvor", "text": "Двама прокурори от районна прокуратура в Пловдив от сутринта са на изненадаща проверка по всички килии в пловдивския затвор, съобщи Блиц. Иззети са незаконни телефони, ножове, телевизори и други вещи, които не би трябвало да притежават затворниците. От сутринта всички пандизджии са заключени по килиите си и нямат право да излизат.  Обискът продължава, като се очаква в близките часове да има и официална информация за него.", "date": "2018.05.16", "title": "Прокурори спретнаха изненадващ обиск в пловдивския затвор"}
{"url": "https://www.faktor.bg/bg/articles/petak-13/senator-dzhon-makkeyn-vladimir-putin-tova-e-zloto", "text": "Аз редовно посещавам ежегодната конференция по сигурността в Халифакс. Необичайното в тази, която се проведе през 2016 година беше, че тя се случваше непосредствено след президентските избори в САЩ и в официалните, и в неофициалните разговори на участниците основната тема беше: какво може да се очаква от Доналд Тръмп. В тази съботна вечер бившият британски дипломат сър Андрю Ууд, който беше работил като посланик в Русия по време на бързия възход на Владимир Путин във властта, поиска думата. Той ми каза, че познава бившия офицер от МИ-6 Кристофър Стил, на когото било възложено да разследва връзките между кампанията на Тръмп и руски агенти, а също така за потенциално компрометираща информация за новоизбрания президент, с която се предполагаше, че разполага Путин. Стил изготвил доклад, за който Ууд ми каза, че най-вероятно съдържа \"сурови\" и необработени данни на разузнаването. Но авторът твърдял, че отчетът заслужава внимателно да бъде изучен от експертите на контраразузнаването. Аз бях разтревожен от намесата на Русия в изборите ни. Това би трябвало да тревожи всеки лоялен американец. Исках да накарам Путин да плати висока цена за това и се опасявах, че новата администрация няма да е особено склонна. Категорично не бях съгласен с възхищението, което Тръмп изпитваше към Владимир Путин, което си обяснявах с наивността и общата несериозност към антагонизма на Путин към интересите и ценностите на САЩ. Отнасях се скептично към твърденията, че Тръмп или негови помощници активно са използвали намесата на Русия. Но дори и най-малкият риск, че американският президент би могъл да бъде уязвим за руски шантаж, трябваше да се разгледа. Въздухът на тази странна среща беше наелектризиран. Никой не се и сещаше да успокои обстановката. Ние говорехме тихо, стаята беше слабо осветена и атмосферата неприятна. Аз бях зашеметен. Звучаха шокиращи твърдения. Съгласих се да получа копие от това, което сега се нарича \"досието Стил\". Изучих съдържанието му. Обвиненията бяха тревожни, но нямах представа кои от тях са правдиви. Аз не можех да ги проверя самостоятелно  и затова направих това, което би трябвало да направи всеки американец, който се тревожи за сигурността на нашата страна. Оставих досието в сейфа в офиса си и позвъних на директора на ФБР с молба за среща. Предадох му досието и обясних как съм го получил. Казах им, че не знам какво да правя с него и че вярвам, че ФБР внимателно ще го проучи и разследва. Около тази история се появиха  че аз съм \"сив кардинал\", че съм двоен агент на Русия, че съм постъпил така, защото съм недоволен от избирането на Тръмп, че симулирам болестта си, за да избегна разследване. Имам отговор за параноиците и скептиците: бях длъжен да предам до съответните длъжностни лица недоказаните обвинения, които не можех да докажа сам и които, ако са верни, биха създали уязвимост към враждебна на САЩ власт на друга страна.  Изпълних това задължение и бих го направил отново. Всеки, на който не му харесва, може да върви по дяволите. Защо са ми дали досието? С този въпрос започват обвиненията на \"конспираторите\". Отговорът е твърде очевиден за параноиците. На международно ниво аз съм отдавна известен със своята постоянна критика на режима на Владимир Путин. Ууд и Стил вероятно са предположили, че заради моята враждебност към Путин ще възприема обвиненията в отчета сериозно. И са били прави. Много американци и европейци смятат, че Путин се е променил от 2007 година, когато от модернизиращ се руски лидер, с когото Западът би могъл да сътрудничи, се превърна в  възмущаващ Запада и особено САЩ. Аз смятам, че това е грешка. Рискувайки да се покажа самохвалко - но вече 20 години аз си оставам реалист по отношение на Русия и нейния корумпиран лидер.  Ние с Путин си имаме своя история и всеки от нас редовно е изразявал нелицеприятно мнение за другия. Аз се отнасях скептично към политиката на четири американски администрации спрямо Русия. По време на дългата си политическа кариера съм направил много грешки, но Путин не е една от тях. Още през 1996 година, разтревожен от това, което бях чул в Русия, предупредих Сената за \"руската имперска носталгия\". Настоятелно призовавах за бързо разширяване на НАТО със страни от Прибалтика и Варшавския договор, които се бояха от възраждане на руската империя. Опасявах се от бъдещето и моят песимизъм беше в дисонанс с оптимизма, който оцветяваше отношенията между САЩ и Русия след края на Студената война.  Този оптимизъм беше ограничен от беглия поглед към руската история само в 73-годишния период на управление на комунистическата партия. Обидата и несигурността са били мощни движещи сили в руската история в продължение на векове. Само през три четвърти от XX век е присъствала идеологическа компонента. Когато идеологията се провали, тя беше отхвърлена. Но другите патологии са по-дълбоко вкоренени. През юли 1999 година, след 78 дни въздушна кампания на НАТО против Сърбия, правителството на Слободан Милошевич се съгласи да изтегли войските си от Косово и да даде достъп на миротврчески сили на НАТО. Когато до американските дипломати достигнаха слухове, че Русия се готви да изпрати собствени миротворчески сили без съгласуване с НАТО, Путин (който тогава беше съветник на президента Борис Елцин) ги беше уверил, че не се планира нищо подобно. В същия ден на летището в Прищина пристигна бронетанкова колона, в която се намираха над 200 руски десантчици. На следващия ден пристигнаха британските миротворчески сили. Последвалото противопоставяне се изрази в публични разногласия между съоюзниците от НАТО: британският командващ не изпълни заповедта на американския командващ на НАТО - генерал Уесли Кларк, да блокира пистите на ленището, за да предотврати укрепването на руските сили. Три месеца по-късно, в първите седмици на Путин на поста министър-председател, в три града на Русия, включително и в Москва, бяха взривени три големи жилищни блока. Путин използва този инцидент, за  и заповяда чеченската столица Грозни да бъде бомбардирана. Безчовечността на руското нападение беше шокираща. Никаква предпазливост, никакви изключения, никакъв съд, жестокост и безпощадност: убивайте хората, военни и цивилни, без разлика. Путин направи изпреварваща и ефективна стъпка - през 2000 година постигна споразумение с олигарсите, които бяха натрупали огромни състояния от приватизацията на държавните активи. Той им разреши да продължават в същия дух до тогава, докато публично поддържат управляващия елит и да делят част от печалбата. Мнозинството олигарси се съгласиха, освен трима, най-богат от които беше Михаил Ходорковски. Собственикът на ЮКОС, нефтения конгломерат, владеещ ценни нефтени ресурси в Сибир, беше признат за най-богатия човек в Русия. Той открито изрази своите опасения от растящия авторитаризъм и корупция в правителството на Путин. През октомври 2003 година Ходорковски беше арестуван по изфабрикувано обвинение в мошеничество. Неговото единствено \"престъпление\" беше критиката му на путиновия режим и подкрепа за опозиционните партии. Той беше осъден на 10 години затвор, впоследствие му прибавиха още 2 години. Западът, вероятно, е бил потресен, да види състоятелния руски бизнесмен окован с белезници след показния съдебен процес. Вероятно си е спомнил за \"справедливостта по съветски\" от най-лошите времена. Но много западни правителства продължаваха да възприемат Путин като човек, с кого можеш \"да си имаш работа\", буквално или преносно. На мен ми е разбираемо това желание да приемеш желаното за действително. Внезапният край на Студената война пося в много американци, включително и у мен, че отношенията между двете свръхдържави имат бъдеще. Но да се предполага, че Путин винаги ще бъде нашият демократичен партньор - беше просто глупост. Както казах след ареста на Ходорковски, всичко което е останало в душата на Путин е 400-годишният руски гнет. Това послание не беше много добре прието във Вашингтон и европейските столици. Мина само един месец и руският силовак даде още причини за опасения. През 2004 година Путин заповяда на руските сили за сигурност да щурмуват училището в Беслан, където чеченски терористи държаха близо 1000 заложници. С помощта на танкове и картечници училището беше освободено, но с цената на  В реч през 2005 година Путин нарече разпада на Съветския съюз най-голямата политическа катастрофа на XX век. На 7 октомври 2006 година, рождения ден на Путин, с няколко изстрела от упор беше убита смелата руска журналистка Анна Политковска. Месец по-късно беше отровен беглецът от Русия Александър Литвиненко. Администрацията на Буш и мнозинството европейски правителства тогава по-реалистично оцениха човека, на когото разчитаха твърде много и стопяващите се шансове за сътрудничество с него. Но доказателствата за неговия авторитаризъм и корупция не изчезнаха. В интервю през 2006 година предупредих, че проблясъците на демокрация в Русия са твърде слаби и посочих репресиите на Путин срещу \"несъгласните\" и против руските медии. Настоятелно препоръчвах да му бъде даден силен отпор. Превърнах се в обект на ситуативна, но остра критика от различни органи на кремълската пропагандна машина. Срещу мен постъпваха жалби от руски правителствени чиновници, които се оплакваха от моя \"остарял манталитет от времето на Студената война\". Често за моята жестокост говореха обикновени руски граждани, избрани благодарение на своята честност, но и благодарение на своята политическа позиция. Офицер от запаса завладя вниманието на медиите, когато разказа, как е комплектовал ракетата, с която е бил свален моят самолет във Виетнам. Според описанието на русия вестник, той е скромен герой, който е изпълнил дълга си и е заслужил уважението на своята благодарна нация. дойде с администрацията на Обама, която се стремеше към сътрудничество по контрола над въоръженията и по други въпроси на сигурността. Цената - да не \"дразним прекалено\" Русия, с претенции за присъщата й корупция, репресиите и заплахи към съседите. Санкциите, въведени от администрацията на президента Буш година преди това, бяха отменени. Два обекта на ПРО в Полша и Чехия бяха замразени, за да \"успокоим\" Русия. Разширяването на НАТО беше отложено. За да бъда справедлив, трябва да отбележа и позитивните промени, предизвикани от \"презареждането\". Русия позволи да прехвърлим подкрепления за въоръжените сили по въздуха. Кремъл изрази намерение да се присъедини към договора за съкращаване на стратегическите настъпателни въоръжения (START). Не мисля, че това беше чак толкова добро, затова не го включих в списъка с позитивните промени. Други съществени предимства от сътрудничеството с Русия не видях и не очаквах. Владимир Путин е зъл човек и той има намерение да върши зло, включително да разруши либералния световен ред, начело на който застанаха САЩ и който донесе повече стабилност, процъфтяване и свобода за човечеството, отколкото когато и да било в историята.  Той използва откритостта на нашето общество и поглъщащите ни остри политически разногласия. Той иска да задълбочи тези разногласия и да ни парализира, така че да не можем да дадем отпор на неговата агресия. Той се намеси в едни избори, но ще го направи отново, защото това сработи - и защото никой не го спря. Целта на Путин не е кандидат или патрия.  Президентът Тръмп, изглежда, или не си представя с какво се занимава Путин, или не му отдава значение. За негова чест, той оцени част от политиката на Обама и оказа помощ на Украйна, като и предостави оръжия. Но той е длъжен да разбере природата на заплаха, идваща от Путин. Той трябва да разбере същността на Путин и неговата природа. През миналата година президентът Тръмп направи предположение, че нашето правителство е морално еквивалентно на режима на Путин: \"И ние имаме много убийци, какво си мислите, че нашата страна е толкова невинна\", каза той в едно интервю.  Да кажеш такова нещо е първо срамно, второ - не отговаря на действителността. Докато Тръмп говореше тези неща, руските бомби падаха върху болниците в Алепо, украинските войници защитаваха страната си от руската агресия, а американците се караха помежду си заради обвиненията, които руските тролове пускаха в медиите, и които подкопават устоите на нашето общество. Ние сме длъжни да се борим с Владимир Путин така решително, както той се бори с нас. Ние ще го спрем, ако не позволим на частични интереси да предадат обществените, интересите на националната сигурност, целостта на нашата демокрация и върховенството на закона на неговите хищнически амбиции. Ние ще го спрем, когато отново започнем да вярваме в себе си и когато си спомним, че нашата изключителност няма нищо общо с това, което сме - процъфтяващо, могъщо, достойно за завист общество, а с това, което сме като хора - хора, обединени от идеали, а не от етническа принадлежност или география, обединени от решимост да защитаваме тези ценности не само в своя дом, но и по целия свят.", "date": "2018.05.16", "title": "Сенатор Джон Маккейн: Владимир Путин - това е злото"}
{"url": "https://www.faktor.bg/bg/articles/mnimi-politsai-nahluha-v-doma-na-biznesmen-i-omotaha-zhena-mu-s-tikso", "text": "Четирима мними полицаи влетели в апартамент в Павликени посред бял ден във вторник. Жилището е на един от производителите на ядки в града. Мъжете завързали с тиксо ръцете, краката и залепили устата на съпругата, но 81- годишната майка на бизнесмена била пощадена. Нападателите заявили пред слисаните жени, че са полицаи и трябва да извършат обиск.  Непознатите чевръсто извадили тухлите от трите акумулиращи печки в апартамента, за да търсят пари. Не намерили обаче нищо, взели ключовете на фирмения бус и телефона на вързаната жена и си тръгнали, пише в. Труд. Минути след това  жената успяла да разреже тиксото и се обадила на съпруга си, който извикал полиция.  Веднага на мястото край блока в града пристигнал целият наличен дежурен екип на полицията в Павликени и подкрепление от Велико Търново.  .", "date": "2018.05.16", "title": "Мними полицаи нахлуха в дома на бизнесмен и омотаха жена му с тиксо"}
{"url": "https://www.faktor.bg/bg/articles/obshtestvo/ulitsata/uniformeni-s-avtomat-kalashnikov-patrulirat-v-sofiya", "text": "София е претъпкана с полиция и жандармерия и то добре въоръжена. От Университета,  през парламента, та до \"Кристал\"q от двете страни на булеварда са се строили две редици полицаи.    Причината за засиленото присъствие на силите на реда в столицата са  започналите да пристигат за Срещата на върха делегации на лидерите на държавите от ЕС и Западните Балкани. Униформен с автомат \"Калашников\" на гърдите върна проф. Калин Янакиев, който искаше да отиде до работното си място в Софийския университет, като любезно му обясни откъде трябва да заобиколи, видя faktor.bg.  Паяк вдига автомобили на площада пред Народното събрание. От Столичната община призоваваха столичани да не използват личните си автомобили днес, е да пътуват с градския транспорт. Той ще закъснява, но от Центъра за градска мобилност имат план за наваксване на разписание, увериха от общината. По повод председателството затворени за движение на автомобили ще бъдат улици и булеварди в центъра на София и квартал \"Лозенец\" и в района на хотел \"Маринела\", където ще отседнат делегациите. Ще бъде ограничено паркирането и пред Националния исторически музей, хотелите \"Хилтън\" и \"Балкан\". През целия ден на 17 май напълно спряно ще бъде движението на автомобили по бул. \"Витоша\", между бул. \"Патриарх Евтимий\" и бул. \"Пенчо Славейков\".", "date": "2018.05.16", "title": "Униформени с автомат \"Калашников\" патрулират в София"}
{"url": "https://www.faktor.bg/bg/articles/novini/svyat/i-gvatemala-otkri-svoe-posolstvo-v-yerusalim", "text": "Два дни след САЩ в Йерусалим Гватемала също откри свое посолство. Президентът на Гватемала Джими Моралес и премиерът на Израел Бенямин Нетаняху присъстваха лично на церемонията, съобщава Reuters. Тъй като посолството е започнало да работи на 1 май, формално Гватемала е първата държава, която е преместила дипломатическото си представителство в Йерусалим, отбелязват израелските медии.", "date": "2018.05.16", "title": "И Гватемала откри свое посолство в Йерусалим"}
{"url": "https://www.faktor.bg/bg/articles/burgas-v-plamatsi-za-chasove-izgoryaha-chetiri-koli-nafta-se-lee-po-ulitsite", "text": "Четири коли - „Пежо“, „Опел“, „Ситроен“ и „Фолксваген“ горяха тази вечер зад Китайския ресторант в бургаския ж.к. „Изгрев“, който се намира в подблоково пространство в изключително оживен район - срещу магазин \"Билла\", съобщава Бургас инфо.  Пожарникарите изгасили пламъците около полунощ. По улицата обаче се леела нафта, която е опасна за минувачите, тъй като имаше риск да се подхлъзнат. Огнеборците предупреждаваха за опасността минувачите. В момента в района са две служебни коли с полицаи от Пето РУП в Бургас, които изясняват причините за инцидента.", "date": "2018.05.16", "title": "Бургас в пламъци: За часове изгоряха четири коли, нафта се лее по улиците"}
{"url": "https://www.faktor.bg/bg/articles/cnn-vulkanat-kilauea-veche-reve-kato-izlitasht-samolet", "text": "На Хавайските острови, където на 3 март изригна вулкана Килауеа, вече е обявена най-високата степен на тревога – червена. Геологичната служба на САЩ предупреждава, че активността на вулкана може да се увеличи всеки момент, съобщава Си Ен Ен.  Това би довело до нови изригвания на пепел и лава, експлозии в близост до кратера и образуване на вулканични пукнатини.   На островите вече има 19 големи вулканични пукнатини. Към океана със скорост от 20 км/ч се стича поток от лава. Местните жители разказват, че вулканът издава „постоянен рев“, наподобяващ звука на излитащ самолет. Този рев е прекъсван от оглушителни експлозии. Преди дни до кратера на вулкана бяха открити три нови дълбоки пукнатини, а застиналата лава достига височината на 4-етажна сграда. Изхвърлянето ѝ е съпроводено от излъчването и на вредни газове.   Окръг Пуна, където се намира вулканът, е обявен за зона на стихийното бедствие. Президентът на САЩ Доналд Тръмп изпрати помощ на Хаваите. От зоната на бедствието са евакуирани 2000 души. Разрушени са 27 жилища.    Геолози обясняват, че активността на вулкана означава, че той „изпуска напрежението“. Това, обаче, не означава, че опасността от „голямото изригване“ не е отминала.   По думите на Мишел Кумс, вулканът може да се „запуши“, когато нивото на магмата в кратера спадне и тогава налягането вътре може да се повиши. Тя заяви, че от екипа ѝ още не могат да кажат какво е предизвикало изхвърлянето на по-големи количества пепел вчера.", "date": "2018.05.16", "title": "CNN: Вулканът Килауеа вече реве като излитащ самолет"}
{"url": "https://www.faktor.bg/bg/articles/novini/balgariya/s-ivanov-nyama-da-otstapim-za-pochvkite-na-shofyorite", "text": "\"Една година българското правителство е работило по темата за превозвачите. Още от миналата година са очертани \"червените линии\", заяви депутатът Станислав Иванов от ГЕРБ пред Нова телевизия.  \"На 5-ти декември е имало среща на съвета на министрите на транспорта, където са дискутирани тези \"червени линии\". Те не са преминати от страна на българското правителство\", заяви той.  По думите му вчера на срещата с превозвачите те са били очертани - да не се отстъпва от това,  къде ще почиват шофьорите, а второто предложение е за кабинките - шофьорите да могат да спят в тях, яко няма изграден паркинг и хотел.", "date": "2018.05.16", "title": "С. Иванов: Няма да отстъпим за почивките на шофьорите"}
{"url": "https://www.faktor.bg/bg/articles/novini/svyat/gotvyat-duhovnika-na-putin-za-ruski-patriarh", "text": "Наместникът на Сретенския манастир в Москва Тихон Шевкунов, известен като \"духовникът\" на руския президент Владимир Путин е назначен на нова длъжност – митрополит Псковски и Парховски, което отваря пред него пътя към патриаршеския жезъл, съобщава руската служба на ВВС. Шевкунов е близък не само  псрезидента Путин, но и с представители на руския бизнес-елит и ръководството на Федералната служба за сигурност. Според медиите, митрополит Тихон е в конфликт с руския патриарх Кирил. По информация на телевизия \"Дождь\", патриарх Кирил е недоволен от близостта на Тихон Шевкунов до президента и \"болните му амбиции\". Кремъл няколко пъти вече се е сблъсквал с проблеми при организацията на събития с участието на Путин, патриарх Кирил и митрополит Тихон,и обтегнатите им отношения. Според източник от кремълските среди, патриахът се опитвал да изключи Тихон от участие.", "date": "2018.05.16", "title": "Готвят \"духовника\" на Путин за руски патриарх?"}
{"url": "https://www.faktor.bg/bg/articles/prekratiha-izdirvaneto-na-boyan-i-obyaviha-bog-da-go-prosti", "text": "Спасителната операция за изчезналия в Хималаите български алпинист Боян Петров бе прекратена. Той е в неизвестност близо две седмици, след като тръгна да изкачва връх Шиша Пангма. Кирил Петков, който е от екипа на Боян Петров и участва в издирвателната акция, обяви края на търсенето и се сбогува с алпиниста. \"Днес направихме още един полет в екип от трима: капитан Surendra и ние двамата - искахме да се уверим с очите си още веднъж - стигмахме 7400 м височина (лагер 3) и после бавно прелетяхме до базовия лагер като се оглеждахме от всички страни - времето беше слънчево - качихме се от 1500 м до 7400 м без аклиматизация. След това в ниската част на планината направихме много заходи. Целия високопланински полет беше 1 час и 30 минути. За съжаление не открихме Боян, но сега можем да си тръгнем знаейки, че всичко възможно наистина беше направено. Специално искаме да благодарим на 10те приятеля на Боян, които вчера финансираха този полет директно, на невероятната група и организация на Китай, и на смелите пилоти на Simrikair, както и на всички българи, хора и институции, които помогнаха това да се осъществи! Бог да го прости Боян!\", написа във \"Фейсбук\" Кирил Петков.", "date": "2018.05.16", "title": "Край! Прекратиха издирването на Боян Петров и обявиха: Бог да го прости!"}
{"url": "https://www.faktor.bg/bg/articles/protestirashtite-tryabva-da-se-misli-za-nov-sv-sinod", "text": "Граждани излязоха  тази сутрин на протест пред Светия синод в София. Те са гневни и възмутени от решението Българската православна църква наши духовници да не участват в планираното съвместно честване на 1000-годишнината от основаването на Охридската архиепископия. Безумното гласуване е проведено в отсъствието на патриарх Неофит Български, който подкрепи Македонската православна църква в желанието  БПЦ да й бъде църква-майка и водач по пътя на автокефалността. Организаторът на протеста д-р Милен Врабевски, председател на фондация \"Българска памет\", коментира пред Faktor.bg,  че трябва да се мисли в посока на избиране на нов Синод. Той е категоричен, че решението българските духовници да не  участват в честванията в Охрид трябва да бъде проверено от разследващите органи и служби, както и да се установи има ли чуждото влияние върху български духовни институции. Забрана за честване на 1000-годишнината на Охридската архиепископия от нашите духовници е абсурдна, смятат протестиращите . На протеста се появи и евродепутатът Андрей Ковачев. „Дойдох да видя какво става, с всички тук сме приятели обясни той. Протегнатата ръка от нашите братя в Македония  не само, че трябва да бъде поета, но и трябва да се заедно да честваме нашата обща история. Българската Охридска архиепископия е била българска, това е факт, историческите сведения са еднозначни. Няма никакви притеснения да бъде отбелязана тази 1000 годишнина. С голяма почуда научих за това решение на Светия Синод и съжалявам за него. В Ново село на Гергьовден също нямаше наши духовници\", заяви Андрей Ковачев.", "date": "2018.05.16", "title": "Протестиращите: Трябва да се мисли за нов Св. Синод"}
{"url": "https://www.faktor.bg/bg/articles/novini/balgariya/manfred-veber-rusiya-dnes-e-gotova-za-voyna-kakto-i-da-izpolzva-orazhiya", "text": "„Срещата на върха е голям успех за Бойко Борисов. Той успя да заложи темата за Западните Балкани и външната политика в европейския дневен ред“, заяви заяви председателят на Групата на ЕНП в ЕП Манфред Вебер пред БНТ.  „Трябва да бъдем честни, през следващите кратки срокове не можем да очакваме членство на някой от страните в Западните Балкани в ЕС. Европейският съюз участва с финанси в тези държави. Ние вече сме там, но самите държави трябва да се постараят за своето развитие. Ние самите европейци трябва да се подготвим да понесем разширението е ЕС, но държавите, които искат членство трябва да си напишат домашното“, допълни Вебер.  „Русия днес е готова за война, както и да използва оръжия. Владимир Путин има интерес да има разногласия и Европа да е разцепена. Трябва да засилим нашите позиции“, коментира той. \"ГЕРБ е партия, която показа, че може да води една държава в посока Европа. Сега Борисов може да застъпва интересите на България пред ЕС и Германия\", завърши Вебер.", "date": "2018.05.16", "title": "Манфред Вебер: Русия днес е готова за война, както и да използва оръжия"}
{"url": "https://www.faktor.bg/bg/articles/novini/balgariya/sayuzat-na-prevozvachite-nyakoy-iska-da-mahne-balgarskite-transportni-firmi-ot-bransha", "text": "\"Има дискриминация в основата на този закон. На всеки 3 седмици шофьорите трябва да се връщат в държавата на местодомуване. Ако си международен шофьор и решиш да прекараш почивката си в Париж - не можеш, защото законът не позволява\", коментира Георги Цанов от Съюза на превозвачите в България пред Bulgaria ON AIR. Според него, ако Пакетът за мобилност на ЕК се приеме, българските транспортни фирми ще търпят огромни загуби .  Цанов е на мнение, че някой иска да махне българските транспортни фирми от бранша, а държавите от Източна и Централна Европа да станат донори на работна ръка за Запада.  \"Имаме готовност - в зависимост от развитието на събитията да протестираме по всички възможни методи\", заяви той.  Цанов уточни още, че българският бранш е основната движеща сила в борбата срещу закона на Макрон.  Протестни колони от автобуси и ТИР-ове ще посрещнат европейските лидери и делегации, които идват в България за Срещата на Върха на 17 май. Възможни са и блокади на гранични пунктове.", "date": "2018.05.16", "title": "Съюзът на превозвачите: Някой иска да махне българските транспортни фирми от бранша"}
{"url": "https://www.faktor.bg/bg/articles/novini/svyat/germanskite-spetssluzhbi-rusiya-shte-opita-da-destabilizira-ispaniya", "text": "Дирикторът на германската Федерална служба за защита на Конституцията Ханс-Георг Маасен обвини Русия, че се опитва да дестабилизира Испания, като подкрепя каталунските сепаратисти, съобщава The Times.  По думите на Маасен, с достоверна информация за това разполагат и други разузнавателни служби. Маасен твърди, че преди миналогодишния референдум за отделяне на Каталуния от Испхания, Москва е провела мащабна кампания по дезинформация.", "date": "2018.05.16", "title": "Германските спецслужби: Русия ще опита да дестабилизира Испания"}
{"url": "https://www.faktor.bg/bg/articles/maykata-na-probodenoto-v-troley-momche-napadatelyat-mu-mozhe-da-e-chast-ot-shema-za-krazhbi", "text": "Родителите на момчето, намушкано с нож в столичен тролейбус, смятат, че нападателят му е бил част от схема за крадене на пари. Това заявиха те за \"Здравей, България\". Животът на Борислав вече е вън от опасност, а мъжът, който го нападна, ще бъде обвинен в опит за убийство. \"Децата са в група с нападателя. Те нарочно цапат със семки и доматен ток седалките зад шофьора, за да може никой да не сяда там. После му спират шалтера, шофьорът слиза да го включи и в това време малките му крадат парите, цигарите и каквото има\", разказа майката на пострадалото 18-годишно момче.  Припомняме, че ученикът Борислав беше намушкан с нож от 34-годишен мъж в тролейбус в столицата, след като направи забележка на група момчета да не плюят семки на земята.  \"Разбрах, че нещо се е вложил и че е имало втора операция, но е възможно и да става дума за объркване на имената. Вчера му стана лошо и го включиха на системи\", допълни тя.  Бащата на заяви, че синът му е възнамерявал да кандидатства в НСА тази година и усилено се е подготвял. След атаката в тролейбуса обаче има опасност той да изгуби цяла година.", "date": "2018.05.16", "title": "Майката на прободеното в тролей момче: Нападателят му може да е част от група за кражби"}
{"url": "https://www.faktor.bg/bg/articles/novini/balgariya/grazhdanski-protest-sreshtu-sv-sinod-vodel-antidarzhavna-deynost", "text": "Късно снощи истински български патриоти запалиха свещи, под формата на думата \"ЗАЩО?\" пред синодалната палата в столицата. С мълчаливото си присъствие и \"горящия\" въпрос, те поискаха ясен отговор от Св. синод, защо блокира процеса на признаване на Македонската църква и отказва да участва на тържествата, по случай 1000-годишнината от създаването на Охридската архиепископия. Днес родолюбци организират от 9 часа пред палатата на Светия синод втори протест, срещу решението на синода да прекрати общението с Македонската църква. Ето какво се казва в призива на инициаторите – фондация „Българска памет”: , се казва още в разпространяваното в интернет съобщение.", "date": "2018.05.16", "title": "Втори граждански протест срещу Св. синод – водел антидържавна дейност"}
{"url": "https://www.faktor.bg/bg/articles/novini/svyat/frantsiya-velikobritaniya-i-germaniya-zapazvat-yadrenoto-sporazumenie-s-iran", "text": "Франция, Великобритания и Германия се договориха да запазят ядреното споразумение с Иран, въпреки изтеглянето на САЩ от него. Това обяви след среща в Брюксел върховният представител на ЕС по въпросите на външната политика и сигурността Федерика Могерини. Ядреното споразумение с Иран от 2015 г. се запазва. За това са се договорили външните министри на Иран и на европейската тройка. В срещата участва и върховният представител на ЕС за външната политика и сигурността Федерика Могерини, която я определи като много позитивна. \"Взехме решение да работим заедно и координирано с останалите страни членки, за да намерим практическо решение през следващите няколко седмици\", заяви Федерика Могерини, върховен представител на ЕС по въпросите на външната политика и сигурността. От своя страна, министърът на външните работи на Иран Мохамад Джавад Зариф заяви: \"Започнахме процеса, вярвам, че сме на прав път. Много зависи от това какво ще направим през следващите седмици. Мисля, че това е добър старт, но трябва да получим необходимите гаранции, за да видим как да вървим напред\". Европейският съюз не може да предостави юридически и икономически гаранции на Иран, но търси начин за продължаване на инвестициите и ще предложи нови мерки през следващите няколко дни. Европейската тройка е натоварила експерти да защитят европейския бизнес в Иран.", "date": "2018.05.16", "title": "Франция, Великобритания и Германия запазват ядреното споразумение с Иран"}
{"url": "https://www.faktor.bg/bg/articles/shefat-na-ek-u-nas-sreshtata-na-varha-v-sofiya-tryabva-da-ostane-v-istoriyata", "text": "България трябва да се възползва от този \"рядък исторически шанс\" и днешната среща на върха в София да остане в историята.  Това завия в предаването \"Здравей, България\" Огнян Златев, ръководител на представителството на Европейската комисия у нас. „Декларацията, която ще бъде приета и представена пред европейската общественост, е политическа. Тя изразява увереността и решимостта на държавите-членки да работят заедно с правителствата на страните от Западните Балкани по посока на тяхната евроинтеграция. Към нея има приложения, които всъщност показват как това ще се случи на практика”, каза той.  Той поясни, че всички страни-членки са заявили открито своята подкрепа за членството на Косово. „Лидерите на ЕС и тези на държавите от региона осъзнават, че ако не положат заедно усилия, европейската перспектива ще се отдалечи за неясно кога”, коментира още Златев. По думите му трябва да се възползваме от този „рядък исторически шанс” и срещата на високо равнище в София да остане в историята. „Българското правителство положи усилия да убеди лидерите на държавите-членки на ЕС защо е важно темата за европейското бъдеще на Западните Балкани да бъде включена в дневния ред именно сега. И слава Богу, че европейските лидери проявиха разбиране, че това може да се случи”, каза още Огнян Златев.", "date": "2018.05.16", "title": "Шефът на ЕК у нас: Срещата на върха в София за Западните Балкани трябва да остане в историята"}
{"url": "https://www.faktor.bg/bg/articles/novini/balgariya/lukarski-za-sds-nov-predsedatel-novo-rakovodstvo-no-bez-nova-politicheska-liniya", "text": "Нов председател, ново ръководство, но без нова политическа линия – така лидерът на СДС Божидар Лукарски вижда „синята” партия след Националната конференция на 7 юли, когато планира да сдаде поста.  Пред бТВ той подчерта, че решението му е лично и не е взето под натиск. „Нарочно изчаках този Национален съвет, на който всички мои предложения се приеха с много голямо мнозинство. Групата, която се беше оформила като опозиция, най-меко ще кажа, че претърпя поражение. СДС се нуждае от ново ръководство”, заяви още той. Лукарски посочи, че не готви свой наследник, но и няма да напуска политическия живот и СДС.  „Под каква форма ще бъде – има време да решим”, допълни председателят. „На тази Национална конференция ще вземем решение и каква линия да следваме. Аз отдавна съм заявил моето мнение и виждам, че то събира все повече и повече поддръжници. Мисля че ще вземем решение за такава линия консервативно-патриотична”, коментира Лукарски споровете около коалиционната политика на СДС. Зам.-председателят на ДСБ Радан Кънев преди време заяви, че СДС се превръща във „фашистка партия”. „Фашизъм в България никога не е имало”, отговори му задочно Лукарски. Той на свой ред запита какво прави ДСБ в „Демократична България”, при положение, че има сериозна несъвместимост между нея и „Зелените” и „Да, България”, например. В същото време, той отбеляза, че на последното събрание е било взето важно решение във връзка с предстоящите догодина местни избори – структурите по места ще са свободни да се коалират с когото решат. На въпрос дали това няма да доведе до безпринципни решения и търговия с влияние и постове, Лукарски отговори, че „СДС е с най-силните местни структури” и е било голяма грешка преди от централата да казват кой с кого да се коалира без да се отчита „местният климат”.", "date": "2018.05.16", "title": "Лукарски за СДС: Нов председател, ново ръководство, но без нова политическа линия"}
{"url": "https://www.faktor.bg/bg/articles/novini/balgariya/zdravniyat-ministar-myataneto-na-yaytsa-nyama-da-reshi-problemite-na-bolnitsite", "text": "\"Недоволстващите медици от Враца са свидетели на всички порочни практики, свързани с обществените поръчки за лекарства и медицински изделия, апаратура, техника. Защо тези хора тогава не са излезли на протест?\"   Това заяви за \"Здравей, България\" здравният министър Кирил Ананиев, след като в началото на седмицата гневни медици от врачанската болница замериха с яйца заместничката му Жени Начева. Служителите в болницата не са получавали заплати от февруари.  \"Срещу кого е този граждански протест? Тези яйца няма да свършат работа. Те трябваше да бъдат хвърлени срещу тези, които докараха болницата до това състояние. А сега тези яйца се хвърлят срещу хората, които искат да стабилизират системата\", посочи Ананиев. \"Тези болници (във Враца и Ловеч - бел.ред.) в продължение на 13 и повече години се водят във фалит. Източвани са милиони\", каза Ананиев. В същото време той беше категоричен, че е готов да приеме всеки справедлив граждански протест, включително този на медиците в Ловеч и Враца.  \"Не обвинявам работещите в тези две болници. Те са лъгани много и затова не вярват. Тези две болници са наш приоритет. Те са структуроопределящи\", категоричен бе той и поясни, че още през декември ресорното му министерство е започнало акция заедно с  Главна прокуратура и МВР.  \"Направили сме проверките и сме изпратили документацията в прокуратурата. Те са влезли в 21 болници, в които са установени порочни практики. Прокуратурата е единственият орган в момента, който може да каже чия е вината\", каза здравният министър.", "date": "2018.05.16", "title": "Здравният министър: Мятането на яйца няма да реши проблемите на болниците"}
{"url": "https://www.faktor.bg/bg/articles/novini/balgariya/d-tsanchev-podgotovkata-za-sreshtata-za-zapadnite-balkani-zapochna-ot-nulata-vsichki-byaha-rezervirani", "text": "\"Не е пресилено да се каже, че в подготовката за провеждането на срещата ЕС-Западни Балкани, започнахме от нулата.  всички бяха резервирани, но България успя да заложи темата за Западна Европа в европейския дневен ред. Постигнатото е част от усилията на премиера, правителството, външния министър и българската дипломация\", коментира пред БНТ постоянният представител на България към Европейския съюз Димитър Цанчев. По думите му България е успяла да убеди останалите държави членки защо е важно държавите от Западните Балкани да получат ясен израз на ангажимента на ЕС за общо бъдеще, както и да убеди, че разширяването ще продължи да върви по установените условности. В дневния ред на срещата са включени темите свързаност - енергийна и транспортна, дигитализация, сигурност и миграция, върховенството на закона, каза още Димитър Цанчев. \"Всяка държава напредва спрямо усилията и заслугите си. В Европейския съюз има установен механизъм. Дневният ред предвижда конкретни инициативи. Всяка такава среща е добър знак, защото тя ще доведе до крайни решения\", допълни Цанчев. \"Възстановяването на диалога с Турция беше много важен. Варненската среща имаше значение и за това да се покаже, че ние може да се явим като посредник между ЕС и Турция\", коментира още Цанчев.", "date": "2018.05.16", "title": "Д. Цанчев: Подготовката за срещата за Западните Балкани започна от нулата, всички бяха резервирани"}
{"url": "https://www.faktor.bg/bg/articles/maykata-na-mazha-blasnal-dete-s-kolelo-izbyagal-e-zashtoto-e-bil-v-shok", "text": "Майката на мъжа, прегази с колело малко дете в Южния парк в София, поиска \"право на отговор\" и се опита да защити сина си в предаването \"Здравей, България\".    Преди дни 24-годишният Борислав Миланов блъсна с велосипеда си момиченце на една годинка, което бе прието спешно в \"Пирогов\" с тежки наранявания. Борислав избяга от мястото на инцидента, но впоследствие се предаде сам в полицията.  Майката на Борислав, която в момента се намира във Франция, заяви, че той \"не е имал време за реакция\".  „По разказа на сина ми детето внезапно се е появило пред него. Не е имал време за реакция. Слязъл е от колелото, видял е, че майката качва детето в количката. Не е предполагал, че има наранявания”, разказа майката. По думите й Борислав е получил множество обиди и заплахи. „За да избегне по-голям конфликт, е решил да тръгне. След като разговаря с мен, двамата решихме да отиде в полицията, за да се предаде”, поясни още майката. Тя допълни, че в шока си той не е могъл да вземе адекватно решение, уплашил се е и затова си е тръгнал. Отрече да се е укривал. „В готовност сме да окажем всякаква помощ на родителите на детенцето”, каза още тя.", "date": "2018.05.16", "title": "Майката на мъжа, блъснал дете с колело: Не се е укривал, избягал е заради шока"}
{"url": "https://www.faktor.bg/bg/articles/novini/balgariya/liderite-na-28-te-strani-chlenki-na-es-i-na-zapadnite-balkani-pristigat-v-sofiya", "text": "В България пристигат лидерите на 28-те страни членки на ЕС и правителствените и държавни глави на страните от Западните Балкани. Поводът е срещата на върха на 17 май, която ще дискутира интеграцията на Западните Балкани. Съпътстващата програма на събитието започва от днес. Председателите на Европейския съвет, Европейската комисия и Европейският парламент - Доналд Туск, Жан-Клод Юнкер и Антонио Таяни ще участват в срещата на Европейската народна партия, която ще се проведе в резиденция Бояна. Форумът ще бъде председателстван от президента на ЕНП Жозеф Дол. Основна тема на разговорите ще бъде предстоящата среща на върха между лидерите на Европейския съюз и Западните Балкани утре. Очаква се след края на разговорите Жозеф Дол и премиерът Бойко Борисов да направят изявления. Освен в срещата ЕС-Западни Балкани премиерът Борисов ще е домакин на редица съпътстващи събития, съобщава пресцентърът на кабинета.  В 08:30 ч. Бойко Борисов ще се срещне с президента на Европейската конфедерация на профсъюзите Лука Визентини. Двамата ще разговарят в сградата на Министерския съвет. В срещата ще вземат участие също министърът на труда и социалната политика Бисер Петков и председателите на КНСБ и КТ \"Подкрепа\" Пламен Димитров и Димитър Манолов.  В 13:00 ч. министър-председателят Бойко Борисов ще открие конференцията \"Диалог със Западните Балкани: създаване на регион на растеж, сигурност и свързаност по пътя към Европа\". На нея политици, общественици, представители на неправителствени организации от различни държави ще дискутират европейската перспектива пред страните от региона и стъпките за постигане на свързаност.  От 16:00 ч. премиерът Бойко Борисов ще посрещне в резиденция \"Бояна\" лидерите от Европейската народна партия, които ще участват в Срещата на върха на ЕНП. По време на форума десните лидери ще се фокусират върху подготовката за срещата на върха между ЕС и Западните Балкани на 17 май.  В 18:30 ч. министър-председателят Бойко Борисов ще разговаря с председателя на Европейския съвет Доналд Туск. Двамата ще обсъдят подготовката и провеждането на срещата ЕС-Западни Балкани на 17 май, на която Борисов и Туск са съвместни домакини.  От 19:00 ч. в \"София Тех парк\" премиерът Бойко Борисов ще посрещне официално колегите си от Европейския съвет. Борисов е домакин на работна вечеря на лидерите на ЕС.", "date": "2018.05.16", "title": "Лидерите на 28-те страни-членки на ЕС и на Западните Балкани пристигат в София"}
{"url": "https://www.faktor.bg/bg/articles/novini/balgariya/ochakva-ni-promenlivo-vreme-dnes", "text": "На отделни места в страната ще се развива купесто-дъждовна облачност и ще превали. Ще има и слънчеви часове.  Вятърът от северозапад ще се усили и с него за кратко в Северна България ще нахлуе малко по-хладен въздух.  В югоизточните райони ще духа до умерен югозападен вятър.  Максималните температури ще са между 23 и 28 градуса.  По Черноморието ще преобладава слънчево време с временни увеличения на облачността. Само на отделни места е възможно краткотрайно да превали. Максималните температури ще са 23-27 градуса.  Над планините ще се развива купесто-дъждовна облачност и на много места ще има краткотрайни валежи с гръмотевици.  Атмосферното налягане отново ще се повиши и ще е близко до средното за месеца.", "date": "2018.05.16", "title": "Очаква ни променливо време днес"}
{"url": "https://www.faktor.bg/bg/articles/novini/svyat/milioni-bez-tok-v-sasht", "text": "Мощни бури с градушки връхлетяха североизточните части на Съединените щати, като предизвикваха транспортни хаос и оставиха хиляди хора без ток. Получени са над 50 съобщения за силни градушки в редица щати, включително Охайо, Пенсилвания, Ню Йорк и Кънектикът. В Съливан, Северен Ню Йорк, е забелязано торнадо, но няма сведения за щети. Близо 600 000 домакинства в Ню Йорк, Ню Джърси, Кънектикът, Пенсилвания и Вирджиния останаха без ток. Заради повалени от бурята дървета е спряно движението на всички влакове на централната гара в Ню Йорк.", "date": "2018.05.16", "title": "Милиони без ток в САЩ"}
{"url": "https://www.faktor.bg/bg/articles/300-lv-za-matura-na-cherno", "text": "От 50 лева тръгва тази година алъш-веришът за отговори на матурите за 12-и клас. Мизата обаче е минимална и скача до 6 пъти, като може да удари 300 лева, пише в. Монитор. Срещу тази сума зрелостникът получава услуга 2 в 1. Непосредствено след изтеглянето на отговорите човек, посочен от него, ги получава на телефон, като му ги диктува през бръмбар, осигурен от продавача на матурата. Така се избягва рискът от това абитуриентът да бъде хванат от камерите как преписва.", "date": "2018.05.16", "title": "300 лв за матура на черно"}
{"url": "https://www.faktor.bg/bg/articles/novini/svyat/sreshtata-tramp-kim-pred-proval", "text": "Единственият безспорен външнополитически успех на администрацията на Доналд Тръмп до момента – сядането на Северна Корея на масата за преговори, е пред провал, след като късно вчера комунистическата страна отказа да участва в среща с Южна Корея и обвини САЩ в провокативно поведение. Първоначално световните агенции посочиха като причина за резкия обрат учение с участието на американската армия, както и тази на Юга. По-късно обаче зам.-министърът на външните работи на КНДР Ким Ке-гуан насочи гнева си към новия съветник по националната сигурност на Тръмп – Джон Болтън. Известният „ястреб” от времената на Буш-младши коментира по-рано, че Северна Корея може да следва „либийския модел на ядрено разоръжаване” – изказване, което с оглед съдбата на режима на Муамар Кадафи вероятно е било превратно изтълкувано в Пхенян. Всъщност Болтън е визирал решението на Кадафи от 2003 г. да се откаже от програмите си за оръжия за масово поразяване и да ги ликвидира с помощта на международни експерти.  След Арабската пролет, обаче, под „Либийски модел” по-често се разбира сваляне на управляващия режим със сила и външна военна подкрепа, последвано от физическото ликвидиране на лидера и близкото му обкръжение и разпад на териториите в рамките на продължаваща гражданска война. Севернокорейските държавните медии разпространиха изявление на външното министерство на страната, в което се казва, че \"ако Съединените щати настояват да се едностранно откажем от ядрената си програма, ние повече нямаме интерес да праговаряме и ще размислим дали ще присъстваме на срещата на върха\".", "date": "2018.05.16", "title": "Срещата Тръмп – Ким пред провал"}
{"url": "https://www.faktor.bg/bg/articles/vzriv-raztarsi-v-kaliforniya", "text": "Експлозия е станала в бизнес сграда в американския град Алисо Виехо (щата Калифорния), съобщава NBC.  По последни данни, в резултат на взрива е загинал един човек, а още най-малко трима са пострадали като двама са в критично състояние. Отбелязва се, че в сградата, където е възникнала експлозията, има медицинска клиника, а до нея - детска градина. \"Експлозията е разбила стените и прозорците и сериозно е повредила първия етаж на двуетажната сграда\", казва капитан Тони Бомарито, говорител на пожарната в окръг Ориндж Каунти. Той изяснява, че инцидентът не е свързан с изтичане на газ.  От полицията не изключват взривът да е организиран преднамерено. Изясняват се обстоятелствата около инцидента. \"Не знаем все още дали това е умишлена детонация на устройство или дали е било авария\", каза шерифът на Ориндж Каунти Дейв Сойър, който добавя, че засега нито една версия не е изключена. Според думите на Сойър, взривът е концентриран в апартамент на първия етаж на офис сградата.", "date": "2018.05.16", "title": "Взрив разтърси Калифорния"}
{"url": "https://www.faktor.bg/bg/articles/novini/balgariya/chastichno-bedstveno-polozhenie-v-obshtina-pleven", "text": "Частично бедствено положение е обявено за Община Плевен след силната буря вчера-в град Плевен и селата Гривица, Ясен и Опанец.  За това съобщи кметът Георг Спартански във \"Фейсбук\" .  \"Кризисният щаб в Плевен бе свикан незабавно, минути след възникване на бедственото положение в Плевен и общината. Ще работи, докато е нужно. Всички възможни екипи на държавни, общински институции и фирми са на терен и работят за отстраняване на последиците от природното бедствие. Най-важното-размина се без жертви, има само един пострадал от счупено стъкло с тежки порезни рани на ръката. Оказана му е незабавна медицинска помощ. Осигурено е нужното кръвопреливане. Ще се възстанови напълно. Благодаря на гражданите, които се включиха със собствени сили и средства!Ще се справим!!!\", съобщи Георг Спартански.", "date": "2018.05.16", "title": "Частично бедствено положение в Община Плевен"}
{"url": "https://www.faktor.bg/bg/articles/posleden-den-v-tarseneto-na-boyan-petrov-helikopterite-otletyaha", "text": "Хеликоптерите за спасителната операция за Боян Петров отлетяха от Катманду към връх Шиша Пангма, това съобщиха от екипа във Фейбсук. След края на днешната акция ще бъде взето решение дали да се преустанови търсенето на българския алпинист. „Времето е сравнително добро за търсене с хеликоптер. В момента екипът се движи близо до Неланг, за да достигне Шаша Пангма. Както ни беше казано от ръководителя на въздушната акция днес ще се проведе още едно търсене на Боян, преди да се вземи крайно решение за финал на спасителната мисия“, съобщиха от спасителния екип.", "date": "2018.05.16", "title": "Решават днес дали да прекратят търсенето на Боян Петров"}
{"url": "https://www.faktor.bg/bg/articles/novini/svyat/sasht-osadiha-stroitelstvoto-na-kerchenskiya-most-svarzvasht-rusiya-s-krim", "text": "Съединените щати осъдиха строителството на Керченския мост, свързващ руската територия с анексирания от Москва през 2014 г. украински полуостров Крим, предаде Ройтерс.  Държавният департамент на САЩ заяви, че мостът е построен без разрешението на украинското правителство и пречи на навигацията, като ограничава размера на корабите, можещи да преминават през Керченския пролив - единственият морски път към украински териториални води в Азовско море.  \"Крим е част от Украйна\", заяви говорителката на Държавния департамент Хедър Науърт.  \"Построяването на моста от Русия служи за напомняне за продължаващия стремеж на Русия да се подиграва с международното право\", добави говорителката.  Тя напомни, че САЩ са наложили санкции на редица физически лица и фирми, участвали в изграждането на моста. Тези и други свързани с Крим санкции ще останат в сила докато Русия не върне на Украйна контрола на полуострова, изтъкна Науърт.  Мостът, целящ да намали изолацията на полуострова, анексиран от Русия, беше открит вчера от президента Владимир Путин.", "date": "2018.05.16", "title": "САЩ осъдиха строителството на Керченския мост, свързващ Русия с Крим"}
