{"url": "https://faktor.bg/bg/articles/rusiya-s-lost-za-vliyanie-v-pase", "text": "\"До днес беше невъзможно нашата работа в рамките на Съвета на Европа да се счита за пълноценна и всеобхватна. Сега ние получаваме възможност да влияем на дневния ред.\" Това заяви пред журналисти Пьотр Толстой минути, след като стана зам.-председател на  Парламентарната асамблея на Съвета на Европа (ПАСЕ), предава TACC, цитирана от „Фокус”. Припомняме, че Пьотр Толстой, в качеството си на зам.-председателя на руската Дума, направи наскоро скандално изказване, че \"Русия може да купи цяла България\". Депутатите избраха при повторно гласуване ръководителя на руската делегация и зам.-председател на Държавната Дума за зам.-председател на Асамблеята. По време на първото гласуване Толстой не успя да събере нужното мнозинство, за да заеме високия пост. Участие в повторното гласуване, което е било тайно, взеха участие 252 от 321 парламентаристи, заяви водещият на заседанието. Три бюлетини бяха невалидни, преброени са 249 гласа. 132 делегати от ПАСЕ изразиха подкрепа за кандидатурата на Толстой, 117 бяха против. \"Г-н Толстой получи абсолютно мнозинство от подадените гласове и по този начин се счита за избран за зам-председател от Руската федерация\", потвърди водещият. Заради тайната на вота е трудно да разберем как са гласувалите българските представители в ПАСЕ. „Тук сме, за да защитим позицията на Русия, интересите и правата на гражданите на страната ни, за да отстояваме нашите принципи и ценности,“ подчерта още Толстой. „Сигурен съм, че ще допринесем за бъдещето на Съвета на Европа“, завърши политикът, като изрази специална благодарност на председателя на Държавната дума Вячеслав Володин „за проявеното доверие.“ По-рано повечето участници в зимната сесия на ПАСЕ подкрепиха кандидатурата на Толстой в първия тур на изборите, но спечелените гласове не бяха достатъчни, тъй като правилата позволяват победа в първия тур само ако повече от половината от делегатите на ПАСЕ гласуват. Във втория тур бе събрано достатъчно мнозинство. Председателят на ПАСЕ има 20 заместници. Те се избират в началото на всяка година на зимната сесия на Асамблеята. По традиция заместник-председателите заместват председателя в негово отсъствие, по-специално водят заседания и участват в заседанията на Бюрото на ПАСЕ. Също така от името на председателя те могат да изпълняват определени представителни функции.", "date": "2020.01.29", "title": "Как гласуваха българските депутати за избора на българомразеца Пьотр Толстой за зам.-шеф на ПАСЕ?"}
{"url": "https://faktor.bg/bg/articles/anton-todorov-otgovori-na-radev-povedenieto-na-prezidentskoto-semeystvo-pridobiva-krayno-urodlivi-proyavleniya", "text": "Политологът Антон Тодоров отговори на Румен Радев, който днес в Габрово коментира скандала със СРС-тата, в който е замесен заедно със съпругата си. Държавният глава заяви, че атаките срещу него и семейството му придобивали уродливи размери. В кратко резюме политологът е припомнил всички гафове и прегрешения, които държавният глава и роднините му сътвориха през последните 3 години.  \"Не, Радев, поведението, твоето и на членове на семейството ти, придобива крайно уродливи проявления! Нека видим фактите - мачкате хора с увреждания по кръстовищата, синът ти пребива други деца по кафе шантаните, Деса Мерцедес ползва НСО като частна таксиметрова фирма, близо 90 000 лв. събрани СЛЕД КРАЯ НА КАМПАНИЯТА ти са се изпарили яко дим според доклад на Сметната палата, всеки пети \"дарител\" в кампанията ти е социално слаб или човек с отнето имущество от ЧСИ-как безимотни и с нисък социален статус хора ти даряват, в телевизионно разследване на НОВА повечето от тях дори не знаят, че са ти дарители. Вече повече от три години ти си обикновен рупор на антибългарската банда БСП, обслужваш ги директно и безсрамно и съсипа авторитета на институцията\", написа във Фейсбук Тодоров. \"И накрая, макар че мога да продължа да изброявам още много - ти беше избран като креатура на близкия до Путин генерал от руското външнополитическо разузнаване Леонид Решетников, ИЗГОНЕН от България и с наложена забрана да посещава страната ни за 10 г. заради антибългарска дейност, застрашаваща националната сигурност. Съветниците ти се обличат в дрехите на Хитлер, ти ги правиш вътрешни министри, а после ги оставяш на ключови позиции около теб. И арогантно се появяваш и говориш за Холокоста! Защо не сложи до себе си Пламен Узунов, облечен като Хитлер, докато оскверняваше паметта за избитите евреи?! Що за наглост трябва да имаш изобщо да си отваряш устата при тези факти за антибългарска дейност?\", коментира Антон Тодоров.", "date": "2020.01.29", "title": "Антон Тодоров отговори на президента: Поведението на семейство Радеви придобива крайно уродливи проявления"}
{"url": "https://faktor.bg/bg/articles/shefat-na-komisiyata-po-hazarta-zadarzhan-za-24-chasa", "text": "Председателят на Комисията по хазарта Александър Георгиев е задържан за 24 часа след днешната акция в институцията, при която на разпит са били отведени 18 души, съобщава БНР.  Отвежданите бяха качени в цивилни автомобили, като повечето от тях отказаха да коментират какво се случва. Само един от тях каза, че нищо не е направил. Тодор Марков, който отговаря за контрола в Комисията каза, че не се притеснява, че ще бъде задържан. Една жена, която беше отведена, се разплака пред медиите. Акцията е на Специализираната прокуратура. Пред сградата на Комисията по хазарта имаше бус със символите на  прокуратурата, но няма потвърждение дали днешните събития са свързани с акцията от миналата седмица.  Само няколко часа след нея от Държавната финансова инспекция съобщиха, че частните лотарии са облагани неправилно, заради което хазната е ощетена с 210 милиона лева.", "date": "2020.01.29", "title": "Шефът на Комисията по хазарта е задържан за 24 часа"}
{"url": "https://faktor.bg/bg/articles/glavniyat-prokuror-1", "text": "\"Звуковите файлове, които пуснахме за Румен Радев, не са СРС. Това, което е в медиите, не са СРС, а са извадки, за които има разрешение от наблюдаващите прокурори\". Това заяви на извънреден брифинг главният прокеро Иван Гешев в отговор на въпроси за скандала около държавния глава. Прокуратурата и главният прокурор не влизат в лични битки, подчерта той.  \"Работата на прокуратурата е да спазва закона. Такива действия прокуратурата предприема към всички лица. Нямаме никакви притеснения да ангажираме наказателна отговорност за всяко едно лице независимо от неговия пост\", категоричен е Обвинител № 1.", "date": "2020.01.29", "title": "Главният прокурор: Това, което пуснахме за Радев, са разрешени извадки от записи, а не СРС-та"}
{"url": "https://faktor.bg/bg/articles/novini-svyat-pregovorite-sas-severna-makedoniya-i-albaniya-sa-sred-prioritetite-na-ek-za-2020", "text": "Еврокомисията прие работната си програма за 2020 г., сред чиито приоритети е и започването на преговори за членство със Северна Македония и Албания.   Работната програма на ЕК включва конкретни стъпки, които изпълнителната власт на ЕС ще предприеме през годината за постигане на политическите ангажименти, формулирани в началото на мандата. Това са екологичен преход, дигитално общество, по-голяма устойчивост на икономиката и по-силната роля на Европейския съюз на световната сцена. Именно в тази област е споменато разширяването на Евросъюза и по-специално започването на преговорите със Северна Македония и Албания през 2020 г.   \"Европейският съюз се ангажира да задълбочи партньорството си със Западните Балкани, регион, с който споделя много. Надеждната перспектива за присъединяване на региона е от първостепенно стратегическо значение за Европейския съюз и за самия регион, което ще бъде потвърдено от приноса на Комисията за срещата на върха ЕС-Западни Балкани в Загреб през май 2020 г.“   Европейската комисия обещава \"да продължи да настоява за започване на преговори за присъединяване със Северна Македония и Албания\", като същевременно ще се посвети на подобряване на процеса на присъединяване към ЕС чрез нова методология и по-силна инвестиционна рамка.   Западните Балкани и Африка са основните приоритети на Европейската комисия по отношение на външната политика и ролята на ЕС в света. ЕС ще \"продължи да се бори\" за \"ред, основаващ се на правила\" и всички инициативи на работната програма ще имат силно външно измерение за засилване на геополитическата роля на Европейската комисия.", "date": "2020.01.29", "title": "Преговорите със Северна Македония и Албания са сред приоритетите на ЕК за 2020"}
{"url": "https://faktor.bg/bg/articles/novini-svyat-petitsii-v-tri-darzhavi-zabrana-kitayski-patnitsi-da-vlizat-v-tehnite-strani-dokato-otmine-epidemiyata", "text": "Стотици хиляди в Южна Корея, Малайзия и Франция се подписаха под онлайн петиции за забрана на китайски пътници да влизат в техните страни, предаде ДПА. В Южна Корея под петицията са се подписали 578 000 души. В нея се призовава за временна забрана на достъпа на китайци до страната, за да се попречи на разпространението на коронавируса.  В Малайзия под сходна петиция са се подписали 400 000 души.  Не се съобщава колко души са се подписали под петицията във Франция, но жители от азиатско потекло се оплакват от дискриминация, откакто избухна епидемията.", "date": "2020.01.29", "title": "Петиции в три държави: Забрана китайски пътници да ги посещават докато отмине епидемията"}
{"url": "https://faktor.bg/bg/articles/novini-balgariya-rumen-gechev-lazha-e-che-shte-vlezem-v-evrozonata-s-tozi-kurs-na-leva", "text": "Юридически вотът не мина, но това беше изключително силен удар върху управляващите, които са поставени в политически свредел, от който трудно ще излязат. Това заяви в студиото на Би Ти Ви депутатът от БСП и бивш икономически министър Румен Гечев.  Според него сега управляващите се опитват да отклонят вниманието от кризисната ситуация в страната във връзка с водната криза и боклука, започвайки проверка на Комисията по хазарта.  Очевидно проверката на Агенцията за финансова инспекция в Комисията по хазарта,  е направена въз основа на нареждането на премиера. Премиерът е поръчал тази проверка, която е установила, че няколко стотин милиона лева са влезли в джобовете на основните играчи, а не в държавната хазна. Излиза, че българските институции са проспали случващото се, или че едни калинки са си затваряли очите пред нарушенията в хазарта. Защо българската държава гледа безучастно как няколко играчи трупат милиарди за сметка на болници и детски градини? Вероятно хората в Комисията са папкали сериозно покрай тези играчи в хазарта. Държавата е била длъжна, тя е оторизирана да контролира това. Управляващите са от трагедия в трагедия, затова считам, че те са в политически свредел, аргументира позицията си червеният депутат. Румен Гечев, по чието времето като икономически министър фалираха 13 банки, изрази своята позиция и около влизането на България в чакалнята на еврозоната и как това ще се отрази на курса на българския лев към еврото. По думите му не трябва да вземаме за миродавно говоренето на финансовият министър Горанов, че има политически консенсус по тази тема. Сега управляващите казват, че ще променят Закона за БНБ, за да се подготвим за влизането в чакалнята на еврозоната. Лъжа е, че ще влезем в чакалнята със същия курс на лева към еврото. Курсът между еврото и страната, която се приобщава към еврозоната, се определя в последния момент, когато от чакалнята ще влизаме в еврозоната, опита се да обясни казуса бившият министър на икономиката.", "date": "2020.01.29", "title": "Румен Гечев: Лъжа е, че ще влезем в еврозоната с този курс на лева"}
{"url": "https://faktor.bg/bg/articles/ivan-geshev-ima-mezhdunarodna-zapoved-za-izdirvane-i-arest-na-vasil-bozhkov", "text": "\"Васил Божков е обвиняем по 7 обвинения. Той е обявен за общодържавно издирване. Васил Божков е обвиняем за ръководител на ОПГ, за принуда, за изнудване, за опит за подкуп, за подбудителство за престъпление по служба. Отделно е обявен за международно издирване, тъй като същият е установено, че е напуснал границите на страната\". Това заяви пред журналисти главният прокурор Иван Гешев. Припомняме, че днес органите на реда влязоха в компанията \"Нове холдинг\" на бизнесмена. През деня обаче Божков вдигаше телефона си и коментира, че от прокуратурата не са го търсили, а ако бъде извикан, е готов да съдейства. Бизнесменът обясни, че е в чужбина по работа.  Иван Гешев коментира и скандала със записите с президента Румен Радев. Той уточни, че това не са СРС-та и допълни, че не води лична война с Румен Радев.", "date": "2020.01.29", "title": "Иван Гешев: Срещу Васил Божков има 7 обвинения, издадена е заповед за международно издирване"}
{"url": "https://faktor.bg/bg/articles/dots-stoycho-stoychev-mina-poredniyat-bezsmislen-vot-na-nedoverie", "text": "\"От днешния пореден вот на недоверие срещу кабинета никой нито спечели, нито загуби. Това беше просто една демонстрация, един опит, който показа, че този демократичен парламентарен инструмент напълно е изчерпал своите възможности за влияние у нас.\" Тази теза развива в свой коментар политологът Стойчо Стойчев. Ето какво казва още Стойчо Стойчев:  \"Проблемите с безводието в Перник се решават изцяло от институциите в изпълнителната власт и хората не допускат намеса на политици. Прокуратурата активно търси виновниците за катастрофата в съседния на столицата град. Политическите партии останаха в периферията при решаването на проблема. От една страна управляващите не афишират свое участие в тези процеси и го оставят изцяло на ведомствата. Опозицията в НС и извън него се опита да го политизира, но не постига целите си. Защото хората вече не са наивни и са наясно, че няма как някои, които цял живот са били на партийна ясла и са участвали активно в управлението, да твърдят, че днес нямат нищо общо със случващото се и че видите ли, били алтернатива на управлението, на статуквото! Ми не, те на се алтернатива на нищо, а са част от този модел. Досега в най-новата ни история нито един вот не е довел до падане на правителство, защото мнозинствата у нас се договарят по принцип. Ясно е, че всеки вот е поредно препотвърждаване на разпределението на политическите сили в управление и в опозиция. По-малките политически играчи нямат никаква полза от преждевременно прекратяване на мандата, защото винаги е под въпрос дали ще успеят да имат следващ. Големите партии си правят своите сметки, но общо, характерното за неуспехите на вотовете в последните години, е нежеланието на вносителите те наистина да минат с успех. Така се случи и сега - БСП не иска да има предсрочни парламентарни избори, защото там върхушката се занимава с преизбирането на Корнелия Нинова за председател на партията на предстоящия им партиен форум. Та този вот бе нещо като отчитане на дейност. Той не постига вътрешнопартийни цели, а е публична тайна огромното разделение в БСП. Тази партия напоследък произвежда само новини, за да си пълни фейсбук страницата, както и тази на своята председателка. Но с поведението си БСП показа, че политическата система у нас е нормална. Ако те казват, че моделът е сгрешен, че има проблеми и т.н. и използват затова парламентарни инструменти, то така доказват легитимността на системата, каквото и да си приказват. Ние трябва да гледаме какво правят българските политици, а не какво говорят, защото по правило думите се различават от делата им. В страната ни сега няма социално напрежение, да не говорим, че на някои им се привиждат и миражи за революционна обстановка. Хората се занимават с неща от своето ежедневие и показват, че политиката не им е проблем. Ако през 90-те години гражданите у нас търсеха хляб и работа, то сега се тревожат за качеството на нещата, за екология, за по-високи заплати и т.н..Тези статистики показват, че има подобряване на качеството на живота и хората знаят това. Онова, от което обществото ни се нуждае, е чувството за справедливост да възтържествува. Хората искат политици и незаконно забогатели бизнесмени- престъпниците да бъдат наказани. В това аз виждам и активността на новия главен прокурор Иван Гешев. Близо 30 години у българите се формира чувство за липса на справедливост и възмездие срещу такива облаготелствали се тарикати.  В този контекст е случващото се и между президента Румен Радев и прокуратурата. Политическият ефект от огласяването на СРС-тата с него е, че бяха разбити усилията на президента да се прави на морален ментор и да определя кой какъв е, защото записите показват, че той е един от онези, които сам упреква. Подобни практики с упражняване на натиск върху комисия и т.н. навсякъде по света се считат за корупционни практики като онези, които Радев обича да цитира. Може ли той да е критик и морален обвинител, щом вече има разкрития за личното му съпричастие към такива неща?!\" (източник: novini.bg)", "date": "2020.01.29", "title": "Стойчо Стойчев: Мина поредният безсмислен вот на недоверие"}
{"url": "https://faktor.bg/bg/articles/novini-svyat-a-dugin-rusiya-e-dlazhna-da-podkrepya-myusyulmanskite-sili-na-balkanite-orientirani-kam-erdogan", "text": "\"Русия е длъжна да подкрепя тези мюсюлмански сили на Балканите, които се ориентират към турския президент Рeджеп Ердоган\", пише в Телеграмканал руският философ и политолог Александър Дугин, цитиран от \"Политнавигатор\". \"Интересна е ситуацията в Босна, която традиционно беше ориентирана към Турция и доминираха глобалистите (структурите на Гюлен, и др.). Сега в Босна протича поляризация на обществото: част от босненските мюсюлмани са ориентирани към Ердоган, друга част към Гюлен и проамериканските мрежи\", коментира Дугин. По думите му, прекрасна стратегия за Русия би била подкрепа на \"силите на Ердоган\". Според него, аналогична е ситуацията и в албанските общества. \"Там също част от мюсюлманите са ориентирани към Турция, има \"албански либерали\" и \"албански екстремисти\", които от геополитическа гледна точка импълняват сходни функции\", обяснява теорията си Дугин. В същото време, той специално подчертава, че въпросът за \"принадлежността\" на Косово е \"последната отбранителна линия за братска Сърбия\". \"Последният рубеж, който те защитават сега е непризнаването на независимостта на Косово. Това е граница, която дори и най-прозападният политик в Сърбия не може да премине — това ще бъде духовно и морално самоубийство\", прогнозира той.", "date": "2020.01.29", "title": "А. Дугин: Русия е длъжна да подкрепя ориентираните към Ердоган мюсюлмански сили на Балканите"}
{"url": "https://faktor.bg/bg/articles/politika-hlyab-i-pasti-generalat-predlozhil-na-radev-da-ukriyat-dokumenti-poklonnik-na-chervenata-armiya-no-v-mo-si-zatvaryat-ochite-pred-ruskiya-poslanik", "text": "Толерира ли се от ръководството на Военното министерство преклонение пред окупатора на България - Червената армия и СССР? Няма как военнослужещите и гражданите да не си задават този логичен въпрос, след като на 23 февруари 2017 г. командирът на ВВС ген-майор Цанко Стойков в работно време демонстративно поднася цветя пред паметника на Червената армия съвместно с руския посланик Анатолий Макаров и др. съветски офицери. Снимката с „натовския” генерал веднага обиколи социалните мрежи. Но от Военното министерство не последва никаква реакция, вероятно защото пък министърът лично бе разрешил почитане на Червената армия с топовни салюти, за което Макаров му благодари. Същият този ген. Стойков бе разобличен вчера от държавното обвинение, че договаря с бившия си колега и настоящ президент Румен Радев  В новата ни история помним и други примери на държавническа реакция. На 23 февруари 1998 г.  в цивилни дрехи в извънработно време полага цветя и държи кратка реч пред паметника на Червената армия-окупаторка ген Ангел Марин. Чрез офицери от военния си кабинет президентът Петър Стоянов предупреждава своенравния батачанин, че нарушава Закона за политическите партии и политизира личния състав на Въоръжените сили. През май-юни 1998 г. на брифинг в Централния военен клуб ген. Марин прави обзор на бойната подготовка и на състоянието в командваните от него войски и изрича фаталната фраза, че „Командата бегом към НАТО не е здравословна за армията ни”.  Думите му са тиражирани и коментирани в медиите като открито неподчинение и съпротива срещу курса на правителството с премиер Иван Костов за ускорено интегриране на България в НАТО. По данни на ВКР и становище на Генералния щаб Марин е направил достатъчно политически ходове, за да бъде  отстранен от кадрова служба. След доклад от министъра на отбраната и подпис от премиера с указ на президента Стоянов генерал-майор Ангел Марин е уволнен по дисциплинарен ред от Българската армия. 24 часа след скандалните разкрития на държавното обвинение, от Министерството на отбраната запазват пълно мълчание  за командира на ВВС ген-майор Цанко Стойков, а и за него вероятно службата е по-важна от генералската чест.", "date": "2020.01.29", "title": "Генералът, предложил на Радев да укрият документи - поклонник на Червената армия, но в МО си затварят очите пред руския посланик"}
{"url": "https://faktor.bg/bg/articles/kmetat-na-pernik-izrazi-blagodarnost-kam-stolichnite-obshtinski-savetnitsi", "text": "Кметът на Перник Станислав Владимиров благодари на столичните общински съветници за тяхното решение и затова, че разумът и солидарността са били водещи по време на вчерашния дебат, съобщи общинският пресцентър. Според Владимиров времето, определено за строителство на съоръжението между София и Перник, е реалистично при добра организация. Той очаква до няколко дни да започне изграждането на връзката. Пернишкият кмет е убеден, че това е единственото решение за града. Той смята, че наличието на подобна връзка ще даде възможност язовир \"Студена\" да увеличи обема си с по-бързи темпове и ще даде спокойствие на перничани. \"Имаме вода до април, но не трябва да се осланяме само на природата, а да работим\", е подчертал Владимиров. От началото на водната криза на Перник са отпуснати 24 млн. лв. за подмяна на ВиК мрежата, 4 млн. лв. за довеждащ водопровод, 3,2 млн. лв. за новата пречиствателна станция, уточнява пресцентърът.", "date": "2020.01.29", "title": "Кметът на Перник благодари на столичните общински съветници за солидарността"}
{"url": "https://faktor.bg/bg/articles/vasil-bozhkove-e-napusnal-stranata", "text": "Към момента няма информация каква е причината за претърсванията на полицията и прокуратурата в офисите на Васил Божков. По всяка вероятност акцията е свързана с проектозакона за изменения в Закона за хазарта, които касаят бизнеса му. На няколко пъти той заяви, че ще спре издръжката на футболния \"Левски\", ако бизнесът му бъде одържавен. От МВР не потвърждават, но и не отричат информацията за полицейската акция. А по информация на Новините ON AIR още в неделя собственикът на \"Левски\" е напуснал страната", "date": "2020.01.29", "title": "Васил Божков е напуснал страната?"}
{"url": "https://faktor.bg/bg/articles/oblatsi-i-dazhd-dnes-v-planinite-snyag", "text": "Днес ще бъде предимно облачно и на много места ще превалява дъжд. Вятърът ще е слаб до умерен от запад-югозапад, като вечерта в Западна България ще се ориентира от запад-северозапад и ще се усили. Ще се задържи топло за сезона с максимални температури между 8° и 13°. Атмосферното налягане е по-ниско от средното за месеца и още ще се понижи; вечерта ще започне да се повишава, съобщи \"Фокус\".  Над Черноморието ще е предимно облачно, но само на отделни места ще превали слаб дъжд. Ще духа слаб, предимно запад-югозападен вятър. Максималните температури ще са между 10° и 13°. Температурата на морската вода е около 8°. Вълнението на морето ще бъде 2-3 бала. На планините ще е предимно облачно с превалявания от сняг, под около 1300 метра – от дъжд. Ще духа умерен до силен вятър от запад-северозапад, който вечерта ще започне да се усилва. Максималната температура на 1200 метра ще е около 3°, на 2000 метра – около минус 3°.", "date": "2020.01.29", "title": "Облаци и дъжд днес, в планините -сняг"}
{"url": "https://faktor.bg/bg/articles/todor-kantardzhiev-vlizame-v-period-na-silno-razprostranenie-na-virusa", "text": "\"Коронавирусите са причинители на чести инфекции на горните дихателни пътища през зимата. Една трета от гърлобола през зимния период са коронавируси\", каза в студиото на сутрешния блок на БНТ проф. Тодор Кантарджиев - директор на Националния център по заразни и паразитни болести. Той обясни, че горе-долу на десетина години сме свидетели на мутации на коронавируса, който става опасен. Сегашният коронавирус прилична на вируса от 2002 година, който се разпространява по-лесно, но смъртността е по-малка, обясни проф. Кантарджиев и добави, че у нас вече има желаещи да се изследват за коронавируса. За да се докаже лабораторно обаче, човекът трябва да е болен. Не може да се докаже, че човекът ще се разболее в бъдеще. Вчера Центърът по контрол на заболяванията в Стокхолм е дал съответни критерии. Преди две седмици е издадена заповед за поръчка на реактиви. От Германия ще ни дадат готов кит за изследване. \"Грипът тази година се забави. За последните десет дена набра такава скорост, че започнахме да настигаме максималните стойности на разпространение. Влиза се в период на силно разпространение на вируса. Вече започват да се разболяват и възрастните\", посочи проф. Кантарджиев.", "date": "2020.01.29", "title": "Тодор Кантарджиев: Влизаме в период на силно разпространение на вируса"}
{"url": "https://faktor.bg/bg/articles/etpolat-pocqapva", "text": "Πeтpoлът пocĸъпвa в cpядa зapaди инфopмaциятa зa нaмaлявaнe нa aмepиĸaнcĸитe cтoĸoви зaпacи, ĸaĸтo и пopaди oчaĸвaния, чe cтpaнитe oт пaĸтa OΠEK + мoгaт дa пpeдпpиeмaт мepĸи зa пoдĸpeпa нa цeнитe нa cypoвинaтa. Цeнaтa нa мapтeнcĸитe фючъpcи зa copтa Вrеnt нa бopcaтa ІСЕ Futurеѕ в Лoндoн днec cyтpинтa дo 8:00 пo мocĸoвcĸo вpeмe e $6019 зa бapeл, ĸoeтo e c $0,68 (1,28%) пo-виcoĸa oт цeнaтa пpи зaтвapянe нa пpeдишнaтa cecия. B xoдa нa тъpгoвиятa във втopниĸ тeзи ĸoнтpaĸти пocĸъпнaxa c $0,19 (0,32%), дo $ 59,51 зa бapeл. Aнaлoгичнитe фючъpcи зa aмepиĸaнcĸия eтaлoн WТІ пpи eлeĸтpoннaтa тъpгoвия нa Hюйopĸcĸaтa тъpгoвcĸa бopca (NYМЕХ) в cъщoтo вpeмe пocĸъпнaxa c $0,57 - дo $ 54,05 зa бapeл. Дo ĸpaя нa вчepaшнaтa тъpгoвия цeнaтa им cтaнa $53,48 зa бapeл, ĸoeтo e $0,34 (0.64%) пo-мaлĸo cпpямo пpeдxoднaтa cecия. Cпopeд дaннитe нa Aмepиĸaнcĸия инcтитyт зa пeтpoл (АРІ), пyблиĸyвaни във втopниĸ, cтoĸoвитe зaпacи в cтpaнaтa пpeз минaлaтa ceдмицa ca cпaднaли c 4,27 милиoнa бapeлa. Oфициaлният дoĸлaд нa Mиниcтepcтвoтo нa eнepгeтиĸaтa нa CAЩ oтнocнo cъcтoяниeтo нa eнepгийнитe peзepви щe бъдe пyблиĸyвaн пo-ĸъcнo в cpядa. Eĸcпepтитe, aнĸeтиpaни oт Вlооmbеrg, ocpeднeнo пpoгнoзиpaт нaмaлeниe нa зaпacитe пpeз минaлaтa ceдмицa c 1,29 милиoнa бapeлa. Teзи дaнни нa АРІ дoняĸъдe oтĸлoниxa внимaниeтo нa тъpгoвцитe oт paзпpocтpaнeниeтo нa пнeвмoниятa в Kитaй, пpичинeнo oт нoвия ĸopoнaвиpyc. B дoпълнeниe, мeдиитe cъoбщaвaт, чe cтpaнитe yчacтничĸи в пaĸтa OΠEK+ мoгaт дa yдължaт cpoĸa нa cпopaзyмeниeтo зa oгpaничaвaнe нa дoбивa. Cпopeд изтoчници нa Rеutеrѕ, ОРЕС+ мoжe дa oбмиcли възмoжнocттa зa пo-знaчитeлнo нaмaлявaнe нa пpoизвoдcтвoтo, aĸo paзпpocтpaнeниeтo нa ĸopoнaвиpyc дoвeдe дo pязъĸ cпaд в тъpceнeтo нa пeтpoл.", "date": "2020.01.29", "title": "Πeтpoлът пocĸъпвa"}
{"url": "https://faktor.bg/bg/articles/pravitelstvoto-izmenya-kontsesionniya-dogovor-za-morski-plazh-slanchev-den", "text": "Министерският съвет взе решение да измени договора за концесия за морски плаж „Слънчев ден”, община Варна, област Варна, с което се цели продължаване на договора с правоприемника на досегашния концесионер, предадоха от пресцентъра на кабинета. Процедурата е наложена предвид извършеното преобразуване на дружеството - концесионер, което промени правната си форма. В този случай се създаде ново дружество, явяващо се правоприемник на старото. Именно поради факта, че правата и задълженията на концесионера по договора са преминали изцяло върху новоучреденото дружество, Министерският съвет намира за напълно оправдано продължаването на концесията. По този начин, обезпечаването на задължителните дейности по Закона за устройство на Черноморското крайбрежие (ЗУЧК) - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес, ще бъде продължено.", "date": "2020.01.29", "title": "Правителството променя концесионния договор за морски плаж „Слънчев ден”"}
{"url": "https://faktor.bg/bg/articles/goranov-uveri-balgariya-shte-zapazi-kursa-na-leva-kam-evroto", "text": "Управляващите ще прецизират текстове между двете четения на Закона за БНБ, за да бъде недвусмислено ясно, че страната ни ще запази валутния си курс към еврото до влизането на страната ни в еврозоната. Това стана ясно след извънреден председателски съвет в Народното събрание с участието на финансовия министър Владислав Горанов, управителят на Българската народна банка Димитър Радев и представители на всички парламентарни представени сили, предаде БНР. Горанов беше лаконичен, като обяви, че в парламента има пълен политически консенсус за приемането на България в еврозоната. „Имаме подкрепа и единомислие, че България трябва да се присъедини към еврото с курс 1,95583 – т.е. действащия“, каза финансовият министър. Окончателните промени в закона за валутния борд ще бъдат обсъдени утре по време на парламентарната комисия по бюджет и финанси.", "date": "2020.01.29", "title": "Горанов уверява: България ще запази курса на лева към еврото"}
{"url": "https://faktor.bg/bg/articles/ikonomika-toyota-zatvarya-zavodite-si-v-kitay-zaradi-koronavirusa", "text": "Японският автомобилен гигант \"Тойота\" обяви в сряда, че неговите заводи в Китай ще останат затворени до 9-и февруари заради разпространението на смъртоносния коронавирус. Според говорителя на компанията Ерик Буут, \"като се имат предвид различните фактори, включително указанията на местните и регионалните власти и ситуацията с доставките на части, на 29-и януари решихме да спрем операциите в нашите централи в Китай до 9-и февруари\". \"Тойота\" не е единствената компания, която реши да изтегли работниците си от заразените територии. Всички останали водещи производители на автомобили като General Motors, Honda и Nissan, които имат свои заводи в град Ухан, огнището на вирусната епидемия, вече взеха решение да изтеглят служителите си до второ нареждане. Най-големият автомобилен производител в Китай - американският General Motors - обяви, че на този етап ще взима решенията си ден за ден, но отбеляза, че е поставил временни ограничения на свои служители за пътуване до Китай.", "date": "2020.01.29", "title": "\"Тойота\" затваря заводите си в Китай заради коронавируса"}
{"url": "https://faktor.bg/bg/articles/menidzharat-na-dzhoshua-oshte-malko-ostava-da-se-dogovorim-za-mach-s-pulev", "text": "Антъни Джошуа „почти сигурно\" ще защитава световните си титли по бокс срещу Кубрат Пулев във Великобритания, твърди промоутърът на шампиона Еди Хърн, цитиран от „Скай Спортс\".  Двамата получиха повече време за преговори помежду си, а според Хърн до разбирателство ще се стигне след по-малко от две седмици. Новият стадион на Тотнъм и „Емирейтс\" на Арсенал са сред обсъжданите места, а датата ще бъде в края на май или началото на юни. „Близо сме, но ако се окаже трудно да се договорим, може да се насрочи търг или да ни наредят. Разговаряхме с двата лагера и се разбрахме, че са ни нужни още две седмици, за да успеем. Почти сигурно е, че това ще бъде следващият мач на Антъни Джошуа и е почти сигурно, че ще бъде в Обединеното кралство. Пулев иска да изкара колкото може повече пари, а тук няма толкова, колкото на други места. Джошуа обаче ми каза, че иска да се бие в Лондон\", каза Хърн.", "date": "2020.01.29", "title": "Мениджърът на Джошуа: Още малко остава да се договорим за мач с Пулев"}
{"url": "https://faktor.bg/bg/articles/krasimir-tsipov-sled-neuspeshniya-vot-deputatite-ot-bsp-shte-napusnat-ns-tragvat-da-pravyat-kampaniyata-na-ninova-za-predsedatel-na-stoletnitsata", "text": "„Нашите очаквания са, че все по-малко депутатите на БСП ще влизат в пленарната зала от следващия месец и ще обсъждат важни за страната ни въпроси и ще участват в дискусии. Нека да припомним, че предстоят вътрешни партийни избори в „столетницата“. Народни представители от БСП ще обикалят страната и ще правят предизборна кампания на председателя на партията Корнелия Нинова. Трябва да отчетем, че нашите предположения са свързани с евентуалните кандидатури и на други депутати за лидери на БСП“, каза още народният представител от ГЕРБ.  „Това беше поредният неуспешен вот на недоверие, който показа, че опозицията се опитва, съобразявайки се с общественото мнение, да постави проблеми. Истината обаче е, че този път тя не успя да предложи никакво конкретно, ясно и сериозно решение. Така ще бъде и занапред в този мандат. Нито една инициатива на БСП няма как да бъде подкрепена в пленарната зала дотолкова, доколкото искането за този вот беше свързано с една единствена цел – правителството да бъде отстранено и на негово място да дойде служебен кабинет, който няма как да реши проблемите с водната криза в Перник“. Това заяви пред  Faktor.bg  зам.-председателят на ПГ на ГЕРБ Красимир Ципов.  „Под формулировката на социална партия и защитаването на социално слабите граждани в България, в БСП прозира искането за власт. Народът повече от 10 г. дава доверието си на ГЕРБ и аз смятам, че това ще продължи и на предстоящите догодина парламентарни избори. Ние очакваме от опозицията да използва всеки един проблем, без значение от първоизточника, за да се лансира версията, че правителството не може да се справи и да се направи опит БСП да влезе във властта през задния вход. Това означава служебно правителство, назначено от Румен Радев, с „експерти“ на левицата. Казвам го в кавички, защото всички видяхме какви бяха те в служебния кабинет през 2017 г. Ние това няма да го допуснем“, коментира Ципов.", "date": "2020.01.29", "title": "Красимир Ципов: След неуспешния вот депутатите от БСП ще напуснат парламента, за да правят кампанията на Нинова"}
{"url": "https://faktor.bg/bg/articles/novini-svyat-ekspert-kitayskiyat-korona-virus-e-sazdaden-v-laboratoriya-v-uhan-kato-biologichno-orazhie", "text": "Израелски експерт по биологическо оръжие твърди пред The Washington Times, че епидемията от смъртоносния корона вирус е възможно да е възникнала в биологична лаборатория в китайския град Ухан. Твърди се, че от 2015 година в града съществува единствената в Китай лаборатория, която може да работи със смъртоносни вируси. Лабораторията  Дени Шохам, бивш офицер от израелското военно разузнаване, който е изучавал китайската биологична програма, смята, че лабораторията е свързана с програмата за биологическо оръжие на Пекин. През 2019 година държавният департамент на САЩ в своя отчет съобщава, че Китай \"води скрита биологическа война\".", "date": "2020.01.29", "title": "Експерт: Китайският корона вирус е създаден в лаборатория в Ухан като биологично оръжие"}
{"url": "https://faktor.bg/bg/articles/natsionalen-bord-po-turizam-osadi-protesta-na-hotelierite-i-politiziraneto-na-stachkata", "text": "Политизирането на теми от дневния ред на туристическия сектор е абсолютно неприемливо. Това каза изпълнителният директор на Националния борд по туризъм д-р Полина Карастоянова във връзка с организирания протест, въпреки отлагането на спорната наредба пред \"Фокус\". „Националният борд по туризъм е най-голямата работодателска организация в сектора. Ние сме конструктивен партньор на Министерството на туризма, на правителството и на всички държавни институции, които имат отношение и формират политика в областта на туризма. Придържаме се и сме убедени в силата и смисъла на партньорското отношение и на институционалното решаване на проблемите. Във връзка с тревогите и съображенията на колегите, произтичащи от промените в Наредба Н-18, изпратихме писмо до премиера и финансовия министър, с което постигахме отлагане на влизането й в сила с 6 месеца. Вчера, след срещата по покана на министъра на финансите, това решение бе оповестено и то е факт. Ние имаме една абсолютно нормална, много диалогична и разумна форма на взаимодействие. Протестът днес е организиран от сдружения в туризма, с които в случая нямаме общо и не сме съпричастни“, обясни изпълнителният директор на Националния борд по туризъм. Д-р Полина Карастоянова уточни, че практически протестът е безсмислен след взетото решение за отлагане на наредбата. „Редно е колегите, които стоят зад проявите в момента, да поемат отговорност. Очевидна е тенденцията на смесване на определени политически процеси, протести с политически искания и въпросите, които туристическият бизнес постави и те бяха решени. Въпросите, които туристическият бизнес поставя, както и други проблеми, които занапред ще възникват, са професионални, икономически, браншови и не бива да се политизират“, каза още д-р Полина Карастоянова.", "date": "2020.01.29", "title": "Националният борд по туризъм: Не сме съпричастни с протестиращите и политизирането на стачката"}
{"url": "https://faktor.bg/bg/articles/novini-svyat-v-ruskata-konstitutsiya-prezidentat-veche-shte-bade-varhoven-upravnik", "text": "Работната група по подготвяща поправките в руската Конституция предлага преименуването на длъжността \"президент\" във \"върховен управник\", като \"върховен\" трябва да се изписва с главни букви, съобщава \"Коммерсант\". Сред останалите предложения са обявяването на православието като основна религия на страната, както и Русия да получи ифициално статут на \"страна-победителка\" във Втората световна война. Задачата за промяна на основния закон на Русия беше дадена от президента Владимир Путин на 15 януари тази година. Сред неговите предложения е руското законодателство да не се съобразява и подчинява на международното право, да се създаде институцията Държавен съвет.", "date": "2020.01.29", "title": "В руската Конституция президентът вече ще бъде \"върховен управник\""}
{"url": "https://faktor.bg/bg/articles/novini-svyat-maduro-predlozhi-na-rosneft-kontrola-nad-nefteniya-otrasal-na-venetsuela", "text": "Президентът на Венецуела Николас Мадуро, чиято легитимност не е призната от много страни, предложи на руската \"Роснефт\", италианската \"Ени\", в която също има руски капитали и испанската Репсол за приватизират нефтения отрасъл на страната, съобщава Bloomberg. Той беше национализиран от неговия предшественик Уго Чавес, след което добивът на нефт падна до исторически минимуми. Агенцията отбелязва, че двете компании - \"Ени\" и \"Репсол\" едва ли ще участват в приватизацията, защото ще попаднат под ударите на американските санкции. Венецуела притежава най-големите доказани запаси от нефт в света. Още в края на миналата година венецуелският вестник ВEl Nacional писа, че Мадура търси възможност да предаде управлението на нефтения отрасъл на \"Роснефт\".", "date": "2020.01.29", "title": "Мадуро предложи на \"Роснефт\" контрола над нефтения отрасъл на Венецуела"}
{"url": "https://faktor.bg/bg/articles/novini-svyat-erdogan-obvini-oae-che-finansirat-hilyadi-ruski-naemnitsi-ot-chvk-vagner-koito-se-biyat-v-libiya", "text": "Турският президент Реджеп Ердоган обвини Обединените арабски емирства, че финансират хиляди руски наемници от частната военна компания \"Вагнер\", които се бият в Либия на страната на маршал Халифа Хафтар, подкрепян от Русия, съобщава \"Кавказ център\". Ердоган обвини ОАЕ в нарушаване на международния договор за ненамеса в гражданската война в Либия.  По думите му, \"Хафтар се стреми да зваземе колкото е възможно по-голяма територия\" и Анкара ще направи всичко възможно, за да го спре. Припомняме, че президентът на Турция обвини и Русия, че в настоящия момент не изпълнява своите задължения по споразуменията за Идлиб, постигнати Астана и Сочи. „В последните дни в Идлиб се засилиха атаките от страна на режима, който има подкрепата на Русия. В момента Русия не изпълнява договореностите , постигнати в Астана и Сочи. Търпението ни се изчерпва. Казахме на Русия, че ако не прекратят бомбардировките, ние ще направим това, което сметнем за необходими“, заяви Ердоган, цитиран от телевизионния канал NTV.", "date": "2020.01.29", "title": "Ердоган обвини ОАЕ, че финансират хиляди руски наемници от ЧВК \"Вагнер\", които се бият в Либия"}
{"url": "https://faktor.bg/bg/articles/gen-stoykov-za-obshtite-srs-ta-s-radev-nyamam-zhelanie-da-komentiram-zapisite-na-prokuraturata", "text": "\"Нямам желание да коментирам разпространените от прокуратурата записи\". Това заяви пред БНТ командирът на ВВС генерал-майор Цанко Стойков по повод разпространените вчера СРС-та с него. В единия от разговорите, който е проведен на 23 април 2019 г. ген. Стойков разговаря с неизвестен мъж, но от прокуратурата са записали, че вероятно това е президентът на Република България Румен Радев. В този телефонен разговор ген. Стойков информира своя събеседник, че от КПКОНПИ искат от Военно-въздушните сили информация за начина, по който г-жа Десислава Радева, но преди това Десислава Генчева, е била назначена първо във финансовия отдел на Военно-въздушните сили, а след това с допълнително споразумение й е било възложено да отговаря срещу допълнително заплащане и за връзките с обществеността. В този разговор се уговаря, че всичко, което трябва да се изпрати, трябва да бъде съгласувано и с Христозов.  Има друг разговор на ген. Стойков с предполагаем негов подчинен, в който се обсъжда как по-напред да се върне отговор от КПКОНПИ и да се поиска от нея да каже на какво правно основание иска тази информация, а в трети разговор се обсъжда как да се отговори на Антикорупционната комисия, че част от документите, които тя иска, по закон са вече унищожени и че г-жа Радева и г-н Радев не работят във Военно-въздушните сили вече повече от 3 години. Тези СРС-та са прилагани по досъдебно производство, което се води в Специализираната прокуратура и това досъдебно производство е за предполагаемо извършено корупционно престъпление от висши служители в Българската армия и хора, които са на ръководна длъжност във Военно-въздушните сили. Предполага се, че това престъпление е извършено в периода от месец май 2017 до настоящия момент. Частта във въпроса срещу облаги от външни лица са извършвани определени услуги прави впечатление, че това е периодът, в който се работи най-много по проекта за придобиване на нов изтребител.", "date": "2020.01.29", "title": "Ген. Стойков за общите СРС-та с Радев: Нямам желание да коментирам записите на прокуратурата"}
{"url": "https://faktor.bg/bg/articles/novini-svyat-aviokompanii-ot-tseliya-svyat-prekratyavat-poletite-si-do-kitay", "text": "Британската авиокомпания British Airways прекратява всички полети до Китай заради епидемията от коронавирус, съобщава ВВС. Полуетите до Китай отмениха частично United Airlines, Air Canada и Cathay Pacific Airways. От днес спират полетите от Грузия, Южна Корея и Тайван. Германската Lufthansa засега продължава да лети до Китай, но отбелязва съществено намаление на пътниците.", "date": "2020.01.29", "title": "Авиокомпании от целия свят прекратяват полетите си до Китай"}
{"url": "https://faktor.bg/bg/articles/petar-mutafchiev-kadrovata-politika-v-bsp-e-bolen-problem-tryabva-da-promenim-ustava-na-partiyata", "text": "Преди 50-тия конгрес трябва да дискутираме къде се намира БСП, какво доверие има в нея, за да имаме силна партия със силна програма. Това каза Петър Мутафчиев, член на Националния съвет на БСП, по време на пресконференция, предаде репортер на Агенция „Фокус“. „За политическата част – много често се казва сега ли е точно моментът да говорим за вътрешни въпроси до определена степен за партията. да, точно сега е моментът и затова пледираме ние да направим дискусията, която касае всички тези важни за БСП проблеми. Ще се спра на един – идеологията, левите идеи. Виждаме какво се случва в страната. Виждаме ,че някои се опитва да обясни на хората, че няма ляво, няма и дясно, че до голяма степен интересите на хората се защитават и от десните партии, което не е вярно. Трябва ясно да си дадем сметка кое в нашата политика и идеология хората харесват, кое не харесват“, каза Мутафчиев. „Трябва да ни е ясно дали нашите идеи и идеология са адекватни към динамично развиващите обществено-икономически отношения. За какво става дума? Защитата на хората на труда, това са хората на свобдния труд. Това са всички тези, които имат пряко отношение с държавата. Виждаме, че България се превръща именно затова в една парадоксална държава. В България стачкува капиталът, протестира капиталът. Хората на труда,тези, които реално са угнетени, не протестират. Тук следва да зададем въпроса къде е левицата, къде са синдикатите“, каза Мутафчиев. Според него това са тези, които трябва да поведат хората и да защитят техния интерес. Той обърна внимание на пенсионната система. Според него БСП трябва да има позиция и отговори по тази тема. „Виждаме в момента, че протестират бизнесът, затова че трябва да си сложат касови апарати. Не виждам протеста на хората, затова, че здравеопазването не може да гарантира един ясен държавен ангажимент към българските граждани. Всички тези въпроси сме готови да дискутираме“, каза още той. Петър Мутафчиев коментира и основния документ на БСП - Устава на партията. Според него трябва да се махнат противоречията в устава. Мутафчиев отчете, че на този конгрес може да се дебатира и да се направи работещ устав, който да дава възможност за една нормална кадрова политика на партията. Той определи кадровата политика като болен въпрос за БСП. Мутафчиев даде пример с несъответствия в Устава на БСП. По думите му председател на партията може да се кандидатура всеки, който има 8 години партиен стаж и 4 години като член на Националния съвет, а в същото време в него има текст, в който се казва, че всеки член на партията може да бъде предлаган и избиран.", "date": "2020.01.29", "title": "Петър Мутафчиев: Кадровата политика в БСП е болен проблем, трябва да променим устава на партията"}
{"url": "https://faktor.bg/bg/articles/litsenzat-na-vasil-levski-izteche-domakinstvoto-ni-na-ungariya-visi", "text": "Българският футбол има проблем, който налага бързо решение преди важната битка на националния ни тим срещу Унгария в плейофите за класиране на Евро 2020. Българските стадиони може да останат без лиценз. Причината е в изменението на нормативните документи. В настоящия момент няма правно основание да се сформира комисия в България, която да даде заключение и сертификат дали даден стадион отговаря на критериите за сигурност за провеждане на спортни събития, съобщава \"Гонг\". Миналата година това е правила Общинската комисия, но през тази има промяна и тя не се ползва със същите права. Именно поради тази причина, ако не се вземат мерки, има опасност националният отбор на България да играе домакинската среща с Унгария извън пределите на нашата страна. Лицензът на стадион \"Васил Левски\" изтича и трябва да бъде подновен. От УЕФА държат да им бъде предоставен документ, че съоръжението отговаря на изискванията за сигурност, който гарантира нормалното провеждане на мачовете. \"Има проблем, който се надявам да решим. В настоящия момент няма правно основание да се сформира комисия, която да даде заключение и съответно сертификат дали даден стадион отговаря на критериите за сигурност за провеждане на спортни събития. Миналата година това е правила Общинската комисия. Това не се отнася само за стадионите, а за всички зали и спортни обекти. България няма да има проблем да приеме Беларус за приятелския двубой, но може да има проблем за мача с Унгария. Лудогорец също може да има неприятности, тъй като, както знаете, играят в Европа и от УЕФА искат документ, че съоръженията отговарят на критериите за сигурност. Просто на този етап няма кой да го издаде, иначе всички знаем, че стадионите са годни. Надявам се проблемът да се реши\", заяви изпълнителният директор на БФС Борислав Попов.", "date": "2020.01.29", "title": "Лицензът на „Васил Левски\" изтече, домакинството ни срещу отбора на Унгария виси"}
{"url": "https://faktor.bg/bg/articles/sport-wada-otkri-che-145-ot-obshto-298-doping-probi-na-ruski-sportisti-sa-bili-falshifitsirani", "text": "\"Световната антидопингова агенция (WADA) откри, че 145 от общо 298 допинг проби на руски спортисти са били фалшифицирани в Москва\", съобщава шефът на отдела за разследвания Гюнтер Юнгер в интервю за германския Frankfurter Allgemeine Zeitung. По думите му, WADA е проучвала данните от май до ноември миналата година и всички 298 ще бъдат проверени още веднъж. През декември 2019 година WADA отстрани Русия от всички международни състезания за срок от 4 години заради допинг и фалшифициране на допинг проби.„", "date": "2020.01.29", "title": "WADA откри, че 145 от общо 298 допинг проби на руски спортисти са били фалшифицирани"}
{"url": "https://faktor.bg/bg/articles/spetsializiranata-prokuratura-i-mvr-vlyazoha-v-ofisite-na-vasil-bozhkov", "text": "Специализираната прокуратура и МВР влязоха в офисите на Васил Божков на ул. \"Московска\". По информация на БНТ се проверяват и други адреси в това число и бивша резиденция на Тодор Живков в парк Витоша, ползвана от Божков.", "date": "2020.01.29", "title": "​Специализираната прокуратура и МВР влязоха в офисите на Васил Божков"}
{"url": "https://faktor.bg/bg/articles/prechistvat-piteynata-voda-na-sofiya-sas-skap-i-samnitelen-himikal", "text": "Прокуратурата започна разследване на обществената поръчка за пречистване на водата в столицата. Поръчката е на „Софийска вода“ към доставчик на препарат за пречистване и е на стойност близо 1,2 млн. лв. Разследващите проверяват за документна измама. Поръчката е за препарата за пречистване „Луброфлог 19“. От август насам той се излива в пречиствателните станции на язовир „Искър“, за да събира замърсяванията в малки парцалчета. Филтрите ги задържат, а чистата вода преминава във ВИК-мрежата, предаде БТВ. Бившият доставчик по пречистването на София и експерти от БАН Симеон Славчев обаче сигнализират на доскорошния общински съветник Симеон Славчев, че химикалът е скъп и съмнителен, избран без регистрация за безопасност, с неверни документи. През есента той сезира Софийската районна прокуратура. „В момента не знаем как се пречиства водата на София. От огромен обществен интерес е, защото водата е част от националната сигурност на страната, още повече, че питейната вода на София се ползва от милиони хора“, каза Славчев. От концесионера „Софийска вода“ твърдят, че продуктът е качествен и се изтъква фактът, че фирми вече безуспешно са обжалвали поръчката пред Комисия за защита на конкуренцията и Върховния административен съд. „Аз съм наясно, но не искам да коментирам нещо, което всички държавни органи, съответно и съд се е произнесъл. За мен лично това е една търговска война и просто много ми е неприятно, че замесват в това отношение и възложителя „Софийска вода“, заяви директорът на „Софийска вода“ Васил Тренев. Славчев и експерти обаче изследват неофициални проби от химикала в две лаборатории и стигат до съмнения, че продуктът съдържа органични вещества над допустимото по изискванията за безопасност. „Софийска вода“ е принудена да изпрати свои проби от продукта за изследване във виенска акредитирана лаборатория. Заключението в протокол от там е, че няма вредни примеси, но и, че изследваните проби отговарят на съединението ПАК, тип 1 – т.е. Полиалуминиев хлорид. „Тук имаме първо подмяна на документи, написване на документи с невярно съдържание от една страна, а от друга страна имаме подмяна на продукта, т.е. декларираният продукт, който е предмет на обществената поръчка не е този, който „Софийска вода“ влага в питейната вода на София“, заяви още Славчев. Преди да бъдат изпратени пробите до Виена, те са взети и запечатани в присъствието на екип на регионалната здравна инспекция. Питаме ги какво всъщност е изпратено за анализ. „Ние разполагаме с декларация от фирмата производител, че алуминиев хлорид хидроксид сулфат е химичното наименование на продукта, докато второто наименование е търговското му наименование и става въпрос за един и същи продукт“, уточни д-р Марияна Граматикова, нач. Отдел „Трудова медицина“ при РЗИ – София. Химикът Петя Георгиева обаче не е на това мнение. По думите ѝ имат различен състав. Сигналите срещу поръчката за пречистване не спират тук - новият продукт е приет с невярно здравно становище, без да има сертификат за безопасност по европейски регламент за химикалите, твърди Славчев. От фирмата-доставчик обясняват, че са си създали регистрация, след като са избрани. „Нашето се казва „Луброфлог 19“, на другата фирма се казва по друг начин. Предната фирма е отстранена на база на опитите, които се направеха в „Софийска вода“, заяви Цветан Цветков, директор на фирмата-доставчик. Как обаче е била отстранена старата фирма, чиито химикал е ползван пет години до лятото? Според Славчев това е станало с манипулиран лабораторен тест. При смесване в чаша вода от язовир „Искър“, новият продукт е обособил замърсяванията в големи парцалчета. Във втора чаша с вода от язовира – старият продукт е образувал по-малки. През специална хартия, имитираща пречиствателните филтри, флокулите на новия продукт не са преминали заедно с водата, а част от тези на стария продукт са преминали. В резултат „Софийска вода“ решава, че новият пречиства по-добре и избира него. Измамата, според Славчев и експерти на отпадналата фирма, е във филтърната хартия, която била с по-широки пори, неподходяща при тестове за питейни води. От регионалната здравна инспекция успокояват гражданите, че водата от чешмата е безопасна за пиене. На база на изнесеното от Симеон Славчев обаче, прокуратурата е видяла данни за престъплението документна измама при избора на продукта за пречистване. Той е утвърден с договор на „Софийска вода“ и струва над 1 млн. лв. от парите на софиянци. Делото е в начален етап все още срещу неизвестен извършител.", "date": "2020.01.29", "title": "Има ли съмнителни химикали при пречистването на питейната вода за София?"}
{"url": "https://faktor.bg/bg/articles/prokuraturata-preustanovyavame-vsyakakvi-kontakti-s-prezidentstvoto", "text": "С оглед стриктното спазване на принципа за разделение на властите, главният прокурор на Република България Иван Гешев заявява, че Прокуратурата преустановява всякакви контакти с президентството, освен официалната писмена кореспонденция, до произнасяне на Конституционния съд по дело №1/2020 г. за даване на задължително тълкуване на разпоредбата на чл. 103 от Конституцията на Република България. Мотив за това решение е и необходимостта да се избегнат всякакви съмнения и опити за влияние над институцията, съобщиха от прокуратурата.", "date": "2020.01.29", "title": "Иван Гешев: Прокуратурата преустановява всякакви контакти с президентството"}
{"url": "https://faktor.bg/bg/articles/politolog-rumen-radev-poiska-ot-glavniya-prokuror-konkreten-kazus-i-si-go-poluchi", "text": "Отдавна по медиите не са показвани специални разузнавателни средства, с които обаче обществото има опит. Първоначално злоупотребата с информация правеше неотразимо впечатление на обществото, но в един момент хората спряха да реагират и да изразяват съмнение в мотивите за използването им, заяви пред бТВ социологът Юрий Асланов по повод представените от прокуратурата записи, заради които главният прокурор Иван Гешев пита за имунитета на президента Румен Радев. Вчера от държавното обвинение разпространиха телефонни записи, за които се твърди, че са с вероятното участие на държавния глава Румен Радев. Подслушвани са разговори с участието на Военновъздушните сили ген.-майор Цанко Стойков, във връзка с проверка на КОНПИ за Десислава Радева, тогава Генчева, във ведомството.  Когато институцията с най-нисък рейтинг в държавата напада институцията с най-висок рейтинг – няма как да спечели, да се легитимира и да повиши доверието към нея, допълни социологът. По думите му се поставят два въпроса относно казуса: Първо – бил е подбран „денят на президента“, в който се прави годишен отчет. Второ – след като прокуратурата е разполагала с данни от разговор с участие на държавния глава, по казуса трябва да се произнесат специалисти, които да отговорят дали действията на държавното обвинение са престъпление. „Появиха се и мнения от страна на юристи, че наблюдаващия прокурор, давайки разрешение за огласяване на тази информация, е извършил престъпление по смисъла на Наказателния кодекс“, допълни Асланов. По думите му разследването на прокуратурата е за период, в който Румен Радев не е президент и не еженен за съпругата си. Също така смята, че ако продължи сагата, доверието в президента ще се покачи. Политологът Румяна Коларова от своя страна подчерта, че ситуацията е разиграна и режисирана по начин, по който президентът е активната страна, а прокуратурата – пасивната. „Именно в деня на годишния отчет той отговори на зададения от прокуратурата въпрос, така че предизвика реакцията й“, обясни Коларова. \"Радев поиска от главния прокурор конкретен казус и му го дадоха\", поясни тя.  Според нея Румен Радев няколко пъти се е поставил в неизгодна позиция и е особен начинът, по който се представя ситуацията. „Не е ясно дали ще се стигне до разследване на президента. Важен е медийният ефект. Дори най-антиправителствените медии публикуваха два неоспорими факта и които няма как да не повлияят върху авторитета на Радев“, беше категорична тя. Коларова изтъкна, че и бившият президент Росен Плевнелиев е бил обект на разследване по време на мандата си. И въпреки че юристи са работели по разследването, не е намерено нищо съмнително, като е било и въпрос на нерви. Политологът не смята, че в Народното събрание ще има мнозинство, за да се повдигне обвинение срещу държавния глава.", "date": "2020.01.29", "title": "Политолог: Румен Радев поиска от главния прокурор конкретен казус и го получи"}
{"url": "https://faktor.bg/bg/articles/bsp-tvardo-zastava-zad-vasil-bozhkov", "text": "Спецакция се провежда и в Комисията по хазарта преди минути. Според неофициална информация има арестувани. Припомняме ви, че спецакция се провежда и в офис на Васил Божков на ул. \"Московска\" в София. Според информациите се проверяват и други адреси, свързани с бизнесмена.  Все още точните причини за акциите не са известни. Предполага се, че от офисите на Божков се изземват документи.", "date": "2020.01.29", "title": "Влязоха и в Комисията по хазарта, извършват се арести"}
{"url": "https://faktor.bg/bg/articles/silen-vyatar-v-sofiya-sabori-darveta-i-izpochupi-kloni", "text": "Шест екипа на дирекция „Аварийна помощ и превенция“ в София реагират на сигнали за паднали клони и дървета заради силния вятър, съобщават от пресцентъра на Столична община. Към момента са отработени четири сигнала. Те са на ул. „Черковна“, на локалното платно на бул. „ Цар Борис Трети“, в ж.к. „Люлин“, на ул. „Царибродска“. По прогноза на Националния институт по метрология и хидрология днес, 29 януари, се предвижда усилване на вятъра от запад-северозапад. От Столична община призовават гражданите да бъдат внимателни при придвижването си, да обезопасят незакрепени предмети по прозорци и балкони на жилища, както и на търговски, офис обекти. Съветва се и изпълнителите на строителни обекти да проверят състоянието на строителните огради и скелета.", "date": "2020.01.29", "title": "Силен вятър в София събори дървета и изпочупи клони"}
{"url": "https://faktor.bg/bg/articles/vladislav-goranov-1-3", "text": "Получихме за пореден път потвърждение, че за присъединяването на България към Еврозоната има политически консенсус. Това каза министърът на финансите Владислав Горанов по време на брифинг в Народното събрание, предадеа Агенция „Фокус“. \"На председателски съвет бяхме поканени, за да докладваме степента на напредъка към включването на България в ИЕРЕМ 2. Запознахме колегите от всички паралментарни партии с графика на напредъка. Получихме за пореден път потвърждение, че присъединяването на България към Еврозоната има политически консенсус. Това беше предмет на срещата в кабинета на председателя на Народното събрание\", заяви още Горанов.", "date": "2020.01.29", "title": "В. Горанов: Получихме потвърждение, че за присъединяването ни към Еврозоната има политически консенсус"}
{"url": "https://faktor.bg/bg/articles/pravitelstvoto-predlaga-flotilen-admiral-malen-chubenkov-da-bade-osvoboden-ot-dlazhnost-i-ot-voenna-sluzhba", "text": "Правителството предлага на Президента на Република България да издаде указ, с който да освободи флотилен адмирал Мален Чубенков от длъжността „Командир на флотилия бойни и спомагателни кораби“ и от военна служба, считано от 06 февруари 2020 година, поради навършване на пределната възраст за притежаваното звание. Това съобщиха от правителствената информационна служба.", "date": "2020.01.29", "title": "Правителството предлага на президента да освободи флотилен адмирал Мален Чубенков от военна служба"}
{"url": "https://faktor.bg/bg/articles/alfred-koh-1", "text": "\"Владимир Путин е като Хитлер, докато призовава за традиционни ценности, неговите щурмоваци са били хомосексуалисти\",  Това заяви бившият руски вицепремиер и генерален директор на «Газпром-медиа», сега политически наблюдател, бизнесмен и писател Алфред Кох в новия брой на предаването на \"На Руски с немски акцент “. Путин хвърли мъгла, за да запази властта си, смята Кох. \"Той си остави всички опции, и да остане президент, и да заеме поста на някакъв меганачалник, който контролира всичко, без да бъде избираем.... Единственото, което е сигурно е, че ще запази властта за себе си\", смята Кох. .„За мен, честно казано, антиамериканизмът на германците, изглежда много повърхностен и всъщност не съответства на същността на националните чувства. Немците, до голяма степен, струва ми се, са загрижени за проблема с липсата на собствена идентичност и тук е проблемът с възстановяването на тази идентичност, която беше смазвана в продължение на много години, до голяма степен, между другото, от американците, поне в Западна Германия\", обясни още той.  Как Путин се опитва да запази властта си на всяка цена, защо Украйна вече няма кредит на доверие и откъде германците имат Стокхолмския синдром от Русия - Борис Райцхустър говори за всичко това с Алфред Кох.", "date": "2020.01.29", "title": "Алфред Кох: Путин е като Хитлер,  призовава за традиционни ценности, а щурмоваците му- хомосексуалисти"}
{"url": "https://faktor.bg/bg/articles/sasht-sadyat-5-tehnologichni-firmi-zaradi-izmami-s-avtomatizirani-telefonni-obazhdaniya", "text": "Правителството на Съединените щати заведе дела във вторник срещу пет компании заради обвинения, че те извършват мошенически автоматизирани телефонни обаждания (известни като robocall), чрез които са мамели предимно възрастни американци, понесли по този начин \"големи финансови загуби\". \"Посредством фалшиви автоматизирани телефонни обаждания са били заплашвани жертвите с различни катастрофални действия от страна на правителството на САЩ, включително прекратяване на обезщетенията за социално осигуряване, предстоящ арест за предполагаеми данъчни измами и депортиране поради предполагаемо неправилно попълване на имиграционни формуляри\", заяви Министерство на правосъдието на Съединените щати. Фирмите, споменати в заведените от държавата съдебни дела, са Tollfreedeals.com, Global Voicecom Inc., Global Telecommunication Services Inc и KAT Telecom Inc. Обвинените компании все още не са направили официални изявления относно съдебните дела.", "date": "2020.01.29", "title": "САЩ съдят 5 технологични фирми заради измами с автоматизирани телефонни обаждания"}
{"url": "https://faktor.bg/bg/articles/erdogan-ako-sasht-ne-ni-dostavyat-f-35-tryabva-da-ni-varnat-parite", "text": "Изтребителите F-35 ще бъдат доставени в Турция, в противен случай САЩ ще трябва да върнат парите за тях, заяви президентът на Турция Реджеп Тайип Ердоган, предава „Спутник“, като се позовава на информация на РИА Новости. „Те (САЩ) или ще ни доставят самолетите, или ще ни върнат парите. И ако не направят нито едното, нито другото, тогава ще купим от друго място. Сами ще си направим“, каза Ердоган пред журналисти. Доставката на най-новите руски системи за противовъздушни отбрана С-400 предизвика напрежение в отношенията между Турция и САЩ. Според президента на Турция С-400 ще бъде напълно въведена в действие през април 2020 г. Вашингтон поиска отказ от сделката. В замяна американските власти предложиха закупуването на системата „Патриот“, заплашвайки, че ще задържат или ще отменят продажбата на най-новите изтребители F-35 на Турция.", "date": "2020.01.29", "title": "Ердоган си иска обратно парите от САЩ, ако не му доставят Ф-35"}
{"url": "https://faktor.bg/bg/articles/pravitelstvoto-odobri-byudzhetnata-protsedura-za-2021-g", "text": "Министерският съвет прие Решение за бюджетната процедура за 2021 г. в срока, определен от Закона за публичните финанси. С Решението се създава необходимата организация и координация между отделните разпоредители с бюджет в процеса на бюджетно планиране и съставяне насредносрочната бюджетна прогноза за периода 2021-2023 г. и на проекта на държавния бюджет за 2021 година, съобщават от пресслужбата на кабинета. В решението са включени етапите, сроковете, разпределението на отговорностите и изискванията към разпоредителите с бюджет по съставянето на средносрочната бюджетна прогноза за периода 2021-2023 г. и на проекта на държавния бюджет за 2021 година. Определена е базата за разработване и актуализиране на средносрочната бюджетна прогноза за периода 2021-2023 г. и за съставяне на законопроекта за държавния бюджет на Република България за 2021 година. Продължава разширяването на обхвата на бюджетните организации, които прилагат програмен формат на бюджет, като е включена и Сметната палата. Програмен формат на бюджет за 2021 г. ще прилагат всички първостепенни разпоредители с бюджет, чиито бюджети са част от държавния бюджет, с изключение на съдебната власт. Това е поредният инструмент на правителството за повишаване на качеството на управление на публичните финанси, подобряване процесите на планиране и изготвяне на проектобюджетите на бюджетните организации, повишаване на прозрачността и отчетността на бюджетните системи. Бюджетната процедура е съобразена със сроковете по прилагането на механизмите и мерките, заложени в основните етапи на Европейския семестър за координация на икономическите политики през 2020 г. с цел по-тясна координация и управление на икономическите политики в Европейския съюз, укрепване на икономическото управление и осъществяване на наблюдение на макроикономическите дисбаланси. Спазването на процедурата създава условия за прозрачност и е елемент на доброто управление на публичните финанси. Тя обхваща всички бюджетни организации и юридически лица, контролирани от държавата и/или от общините, които не са част от консолидираната фискална програма, но попадат в обхвата на сектор „Държавно управление“.", "date": "2020.01.29", "title": "Правителството одобри бюджетната процедура за 2021 г."}
{"url": "https://faktor.bg/bg/articles/martin-dimitrov-tryabva-da-spre-skritata-reklama-na-hazarta", "text": "„Защо се позволи да се стигне до това, че дялът на хазарта да стане над 3 млрд. лева, един от най-големите като процент от БВП в Европейския съюз… Нашият обществен интерес е да ограничим хазарта и първото нещо, което трябва да се направи, е да се удари рекламата, особено скритата. Лотарийните игри не изчерпват въпроса с хазарта“. Това каза пред БНР икономистът Мартин Димитров от „Демократична България“. Той допълни, че битката трябва да бъде за ограничаване на хазартния бизнес. „Трябва да се ограничат пунктовете за продажба на билети за такива игри. Трябва да има контрол какви хора посещават казината. Има ли такъв контрол? В образователната система трябва да има акцент за вредите от хазарта. Имаме нужда от план как де бъде ограничен хазартът в България, а не да се решават конкретни казуси“, каза още Димитров. Според Мартин него проверката трябва да обхване целия сектор на хазарта, тъй като „много неправилно е да се проверяват само конкретни лица\".", "date": "2020.01.29", "title": "Мартин Димитров: Трябва да спре скритата реклама на хазарта, лотарийните игри не изчерпват въпроса"}
{"url": "https://faktor.bg/bg/articles/erdogan-obvini-rusiya-che-ne-izpalnyava-zadalzheniyata-si-po-sporazumeniyata-za-idlib", "text": "Президентът на Турция Реджеп Тайип Ердоган заяви, че Русия в настоящия момент не изпълнява своите задължения по споразуменията за Идлиб, постигнати Астана и Сочи, предава РИА Новости. „В последните дни в Идлиб се засилиха атаките от страна на режима, който има подкрепата на Русия. В момента Русия не изпълнява договореностите , постигнати в Астана и Сочи. Търпението ни се изчерпва. Казахме на Русия, че ако не прекратят бомбардировките, ние ще направим това, което сметнем за необходими“, заяви Ердоган, цитиран от телевизионния канал NTV.", "date": "2020.01.29", "title": "Ердоган обвини Русия: Не изпълнява задълженията си по споразуменията за Идлиб"}
{"url": "https://faktor.bg/bg/articles/slavi-trifonov-obyavi-uchreditelnata-deklaratsiya-na-pp-ima-takav-narod", "text": "Слави Трифонов и поддръжниците му обявиха учредителната декларация на политическа партия \"Има такъв народ\". Това се случи, след като съдът излезе с окончателното решение да не регистрира учредената преди това от него партия \"Няма такава държава\". От ВКС съобщиха, че искането е отказано заради използването на цветовете на националния флаг в логото по начин, който силно наподобява знамето на България. \"България е свободна страна, но българските граждани не са свободни. Страната ни е в плен на своеобразна политическа плутокрация. Политическата класа грубо и демонстративно пренебрегва желанията на хората, грижейки се единствено за своето облагодетелствуване и де факто безцеремонно се изправя срещу собствения си народ. Партийната аристокрация е теглила една дебела разделителна линия между себе си и българите. Член първи от Конституцията на Република България гласи: \"Цялата държавна власт произтича от народа. Тя се осъществява от него непосредствено и чрез органите, предвидени в тази Конституция\". Това означава, че според Конституцията най-отгоре във властта стои българският народ! Ние, като свободни граждани, искаме този текст от Конституцията да не бъде просто куха фраза. Искаме да превърнем България в наистина свободна страна, в която обществото да взема решения, а политиците да ги изпълняват. Ние, учредителите на политическа партия \"Има такъв народ\", в съответствие с Конституцията на Република България и вярвайки във върховенството на закона и върховенството на морала, приемаме и утвърждаваме тази учредителна декларация. Принципите, за чието спазване и утвърждаване, ПП \"Има такъв народ\" ще работи са следните: разделение на властите народен суверенитет политически плурализъм свобода на словото реални гаранции за спазване правата на човека и гражданина Основните цели пред ПП \"Има такъв народ\" са: засилено участие на гражданите във вземането на решения чрез преки допитвания до народа; смяна на избирателната система от пропорционална към мажоритарна с абсолютно мнозинство в два тура; намаляване на броя на народните представители в парламента от 240 на 120; реално въвеждане на възможността българските граждани да могат да гласуват и дистанционно, по електронен път, на избори и референдуми; въвеждане на задължително гласуване на изборите и референдумите; пряк избор от гражданите на директорите на областните дирекции и на началниците на районните управления на МВР; пряк избор от гражданите на Главния прокурор на Република България. пряк избор от гражданите на Омбудсмана на Република България; цялостно реформиране на пpaвooxpaнитeлнaтa cиcтeмa и ycтaнoвяване на реално въpxoвeнcтвo нa зaĸoнa; премахване на партийното влияние върху правосъдната система; реформиране на системата на общественото здравеопазване и осигуряване на свободен и равнопоставен достъп на всички граждани до адекватнa и качественa здравна грижа; осъществяване на aдминиcтpативна реформа чрез намаляване на бюрокрацията и въвеждане на eлeĸтpoннo yпpaвлeниe, неутрализиране на мoнoпoлнитe и ĸapтeлнитe cтpyĸтypи и създаване на условия и механизми, които да предотвратяват появата на нови; реформиране на образователната система и въвеждане на cтaндapти, oтгoвapящи нa съвременните изисквания и пазара на труда; защита на семейството и семейните ценности; осигуряване на достоен живот чрез достойни доходи, гарантиране на човешките свободи и личната неприкосновеност и сигурност; засилване ролята нa Република Бългapия в cтpyĸтypитe нa Eвpoпeйcĸия cъюз, включване на страната в Шeнгeнското споразумение и Бaнĸoвия cъюз на ЕС. Ние вярваме, че нацията трябва да се обедини, за да отстоява и отвоюва гражданските си права!\" Инициативният комитет свиква учредително събрание на Политическа партия \"Има такъв народ\" на 16.02.2020г. oт 14:00 ч. в град София, зала \"Рейнбоу Плаза\", ул.\"Атанас Дуков\"№29.", "date": "2020.01.29", "title": "Слави Трифонов обяви учредителната декларация на ПП \"Има такъв народ\""}
{"url": "https://faktor.bg/bg/articles/fenove-na-manchestar-yunayted-atakuvaha-doma-na-vitseprezidenta-na-kluba", "text": "Домът на вицепрезидента на \"Манчестър юнайтед\" Ед Уудуърд е бил атакуван от фенове на клуба във вторник вечер. Група запалянковци е обградила имението на бизнесмена в Чешир, след което е запалила факли и е скандирала обиди по адрес на Уудуърд. Част от тях са били: \"Ед Уудуърд ще умре\". Подобни скандирания имаше и на последния домакински мач на тима срещу \"Бърнли\", загубен от \"червените дяволи\" с 0:2. По информация на Би Би Си по време на атаката на феновете Уудуърд не е бил в дома си, както и неговото семейство. Часове по-късно от \"Юнайтед\" изразиха официална позиция и заявиха, че при доказване на криминални прояви ще има доживотни забрани за посещение на стадион \"Олд трафорд\". \"Изразяването на позиция е едно, но престъпните прояви съвсем друго. Няма извинение за подобни действия и клубът ги осъжда. Ние работим в сътрудничество с полицията за доказване на вина\", гласи съобщението на \"Юнайтед\". Полицията потвърди, че е получила сигнал за вандалски прояви от \"голяма група хора\" и в момента тече разследване. \"За щастие никой не е пострадал и през следващите дни офицерите ще се свържат със служители по сигурността, за да установят пълните обстоятелства около този инцидент и да идентифицират участващите.\" Недоволството на феновете към Уудуърд е резултат на слабото представяне на \"Юнайтед\" от началото на сезона. Тимът е пети във Висшата лига с едва 34 точки след 24 мача, като изостава с 33 точки зад лидера \"Ливърпул\".", "date": "2020.01.29", "title": "Фенове на \"Манчестър юнайтед\" атакуваха дома на вицепрезидента на клуба"}
{"url": "https://faktor.bg/bg/articles/kpkonpi-s-proizvodstva-sreshtu-litsa-na-visshi-publichni-postove", "text": "С решения, приети на заседание днес, Комисията за противодействие на корупцията и отнемане на незаконно придобитото имущество образува производства за установяване на конфликт на интереси по отношение на три лица, заемащи висши публични длъжности, съобщиха от комисията, цитирани от БГНЕС. Първото производство е срещу бившия кмет на Община Костенец по сигнал, че докато е заемал тази длъжност, е представлявал и сдружение с нестопанска цел – футболен клуб, което е получило субсидия от общинския бюджет, с твърдения, че парите са определени по решение на общинския съвет за спонсориране на футболните клубове в общината, но преценката за това, кои от тях да получат финансиране е била изцяло на кмета. Второто е образувано срещу общински съветник от Община Варна по сигнал, че едновременно е член и на Съвета на директорите на „Дворец на културата и спорта“ ЕАД – Варна, чийто едноличен собственик на капитала е общината, а контрол върху дейността на дружеството упражнява Общински съвет – Варна, в чийто състав съветникът едновременно гласува и такива решения. Последното е срещу директор на Регионална здравна инспекция (РЗИ) – Стара Загора по сигнал, че притежава и хоспис на територията на общината, спрямо който и спрямо конкурентните му обекти контролът се осъществява от подчинените на директора служители от състава на РЗИ.", "date": "2020.01.29", "title": "КПКОНПИ с производства срещу три лица на висши публични постове"}
{"url": "https://faktor.bg/bg/articles/parlamentat-odobri-na-parvo-chetene-promenite-v-zakona-za-hazarta", "text": "Парламентът одобри на първо четене промените в Закона за хазарта. Законопроектът е внесен от лидера на НФСБ Валери Симеонов и „за“ него гласуваха 116 народни представители, „против“ – 2 и „въздържали се“ - 68, с което той бе приет. Със закона се забранява организирането на хазартни игри, разпространението на билети, фишове, талони или други знаци, както и плащането на печалби на хазартни игри от лица или обекти или вериги от обекти без съответния лиценз. Текстовете предвиждат лотарийни игри, с изключение на томбола, бинго, кено или техните разновидности, да могат да се организират само от Държавното предприятие „Български спортен тотализатор“ след получаване на съответния лиценз. Законът дава задължение в срок до 30 дни от влизане в сила, организаторите, чиито лиценз ще бъде прекратен да учредят в полза на Държавната комисия по хазарта безусловна и неотменима банкова гаранция в размер на печалбите, които не са изплатени до този момент.", "date": "2020.01.29", "title": "Парламентът одобри на първо четене забраната на частните лотарии"}
{"url": "https://faktor.bg/bg/articles/novini-balgariya-da-zamesish-proshtapulnik-ili-za-chestta-da-si-natovski-general", "text": "...Дойде ли 14 декември, в демократичното пространство за кой ли път припламват остри спорове: „Чухме танковата фраза на Петър Младенов и какво направихме?”, „Трябваше да щурмуваме Народното събрание. Комунистите се бяха подмокрили от страх...”, „Предателят Жельо излъга хората да се приберат по домовете си!”... Още спорят. Малцина помнят, че в малките улички, излизащи на площада пред Народното събрание, бяха наредени десетки камиони, покрити с черни брезенти. Вътре мълчаливо седяха и чакаха команда два батальона (около хиляда войници) от танковата бригада в Горна баня и от Вътрешни войски. С по два пълнителя бойни патрони... Не се знае дали Младенов и другите превратаджии щяха   Още тогава, през 1989-а, наследниците на червените главорези знаеха, че няма да им се размине, ако отново пролеят кръв. Знаеха, че не всички офицери са „безрезервно предани на партията и на нейния димитровски ЦК”. Докато площадите се тресяха от гневни и възторжени митинги, зад бариерите на военните формирования  с комунистическия режим командири и щабни офицери водеха най-трудните си операции. Срещу близкото си минало. Срещу себе си. „Накъде след Варшавския договор? Как ще спрем политизирането на личния състав, преди да сме се избили в поделенията? Имаме ли сега национален идеал? Чие е това Отечество и струва ли си да гинем за него, ако утре се наложи?”. Седмици, месеци, години. , пееше Милена. То преход ли бе, да го опишеш... Някои интелигентно или каруцарски се пропиха. Като „братушките”-руснаци. Други преминаха в Каскетни войски, взеха си земята в реални граници и заминаха на село да копат. Трети се застреляха с личното си оръжие. Четвърти и пети нагазиха в дълбоката вода. През 2002 г. за военен представител на България в главната квартира на НАТО в Брюксел бе назначен генерал-майор инж. Съби Иванов Събев, роден в семейството на скромни труженици от с. Желю войвода, Сливенска област. Завършил Военновъздушното училище “Георги Бенковски” в Долна Митрополия, Военната академия “Георги С. Раковски”, Военната академия “Юрий Гагарин” в Русия и Военновъздушния колеж на ВВС на САЩ в гр. Монтгомъри, Алабама. Той е  завършил през 1994 г. този американски генерал-щабен колеж. По-късно  преминава през курсове за висши офицери в германския военнонаучен център Оберамергау, в центъра “Джордж Маршал” в Гармиш-Партенкирхен и в Колежа по отбрана на НАТО в Рим. През 2013 г. защитава дисертация по въпросите на военната трансформация. Преди генералските пагони и научните звания бъдещият военен лидер събира професионализъм във Военновъздушните сили, в 13-ти вертолетен полк, в 10-ти смесен авиационен корпус, в щаба на авиационна ескадрила, авиополк и авиодивизия, в Оперативното управление на ВВС. После преминава в Генералния щаб на Българската армия. Начело на Главното оперативно управление. После ръководи управление „Планиране на отбраната и въоръжените сили“, прословутото „Джей файф”, лаборатория и поточна линия за нови доктрини, концепции, наръчници и пътеводители за мъчителната военна реформа. „Днес страната ни се намира в турбулентна среда за сигурност. Изправени сме пред неочаквани рискове и заплахи, включително от хибриден  характер, пред  който страната ни направи в началото на новия век. Руският управляващ елит засилва конфронтацията си със САЩ и европейския свят, позволява си и груби посегателства срещу националната ни сигурност, поставя ултиматуми за оттегляне на новоизградените структури на Алианса в източните съюзни държави, опитва се да ни внуши, че ЕС и НАТО са лош избор за България”, казва във встъпителното си слово кандидатът за вицепрезидент на Република България генерал от резерва Съби Събев на първия митинг в началото на кампанията през 2016 г. Преди това Събев работи в Центъра за перспективни изследвания на отбраната към Военната академия. Преподава в Нов Български университет. Оглавява Съюза на офицерите от резерва \"Атлантик\". И още, и още. През 2017 г. става съосновател и член на Управителния съвет на Атлантическия съвет на България. През военната си кариера ген. Събев работи за изграждането и укрепването на военните способности и структури на ВВС и за реформата на Българската армия, ръководи е разработката на доктринални документи, стратегически прегледи, планове и анализи, включително за участие на военни контингенти в учения и операции на НАТО по опазване на мира.  Ръководи хода на първия преглед на структурите на Българската армия и изработването на “Актуализиран план 2004”. През 2000 г. командва от българска страна планирането и провеждането на първото съвместно българо-румънско учение по програмата „Партньорство за мир”. Във Военния комитет на НАТО допринася за първите успешни стъпки във военното интегриране на страната ни в Алианса и участва във вземането на важни съюзни решения за развитието и трансформацията на военните способности на организацията. Честита 70-годишнина, здраве, щастие и на многая лета, генерале!", "date": "2020.01.29", "title": "Да замесиш прощъпулник или за честта да си натовски генерал"}
{"url": "https://faktor.bg/bg/articles/2000-evro-ednokratno-za-vsyako-dete-zakonno-rodeno-v-gartsiya", "text": "С голямо мнозинство гръцкият парламент прие снощи законодателни промени, с които се отпуска еднократна помощ от 2000 евро за всяко дете, родено в Гърция след 1 януари тази година, съобщи АНА-МПА. Тази разпоредба беше приета с гласовете на всички парламентарни групи освен МеРА25, която се въздържа. Условието за отпускане на помощта е майката да пребивава постоянно и законно в Гърция, уточнява в. \"Етнос\". С новоприетия закон се променят и критериите за отпускане на три основни социални надбавки - за дете, за жилище и за планински и необлагодетелствани райони. С промените имигрантите, които живеят законно в Гърция, ще се нуждаят от 12 години данъчна регистрация, за да получават надбавки за дете и за наем. Досега този срок беше 5 години. Като допълнителен критерий за надбавките, освен подоходния, се въвежда и задължителното посещаване на училище от непълнолетните деца в семейството. Новата помощ при раждане е в контекста както на социалните мерки, така и на мерките, които предприема гръцкото правителство за справяне с демографската криза в страната. Гърция има застаряващо население както повечето страни в Европа, но демографската картина стана особено неблагоприятна след началото на икономическата криза, която от една страна намали средния брой деца, които ражда една жена в Гърция, а от друга - над половин милион гърци, предимно млади хора, заминаха за чужбина в търсене на работа и по-осигурен живот. От 2011 г. страната има отрицателен прираст, а през 2017 г. ражданията са били около 88 хиляди, докато смъртните случаи - над 124 хиляди.", "date": "2020.01.29", "title": "2000 евро еднократно за всяко дете, законно родено в Гърция"}
{"url": "https://faktor.bg/bg/articles/vasil-bozhkov-nishto-ne-znam-men-da-me-izdirvat", "text": "\"Нищо не знам. Мен да ме издирват? Никой не ме издирва, никой не ми се е обаждал\", това заяви пред БГНЕС Васил Божков, собственик на офисите, които са обект на проверки от страна на полицията и прокуратурата.  Не знам какво се случва, добави Божков. Като разбера, може би ще коментирам. Нищо не знам в момента. На разположение съм на органите по всяко едно време, подчерта още един от най-богатите българи. Днес Прокуратура и МВР влязоха в офиса на \"Нове Холдинг\" на Божков на ул. \"Московска\" в София. Органи на реда има и пред офиса на \"Национална лотария\" в столицата.    Според информациите акция се провежда и в Комисията по хазарта, където има и арестувани.   Към момента официална информация няма, но  според данните от офисите на \"Нове Холдинг\" край паметника \"Св. Александър Невски\" са иззети документи.", "date": "2020.01.29", "title": "Васил Божков: Нищо не знам. Мен да ме издирват?"}
{"url": "https://faktor.bg/bg/articles/radev-1-12", "text": "Президентът Румен Радев, който е на посещение в Техническия университет в Габрово, отговори на журналистически въпроси по повод изнесения от прокуратурата запис на разговор между него и командира на Военно-въздушните сили (ВВС) ген.-майор Цанко Стойков. \"За съжаление вчера Прокуратурата девалвира две важни за опазването на държавността понятия - \"държавна измяна\" и \"нарушение на Конституцията\", като ги употреби като медийна сензация в запитването си до КС, а впоследствие ги мотивира със записи, в които всички внушения се самоопровергаха. Атаките срещу мен и семейството ми не са спирали, но вече придобиват уродливи измерения и се водят без оглед на средствата. Както виждате, тези практики показват още веднъж колко остро стои въпросът за промени в Конституцията в посока съдебна власт и нейната независимост. Защото от независимостта на прокуратурата зависи как ще изглежда и държавността в България\", заяви Радев, цитиран от \"24 часа\". Разследване, при което са използвани специални разузнавателни средства (СРС) и е записан разговорът между двамата, е станало причина главният прокурор Иван Гешев да се обърне към Конституционния съд (КС). Във вторник той поиска тълкуване на текст от конституцията, който засяга имунитета на президента срещу наказателно преследване. Във връзка с това главният прокурор Иван Гешев заяви, че с оглед стриктното спазване на принципа за разделение на властите прокуратурата преустановява всякакви контакти с президентството, освен официалната писмена кореспонденция, до произнасяне на Конституционния съд по дело №1/2020 г. за даване на задължително тълкуване на разпоредбата на чл. 103 от Конституцията на Република България. Мотив за това решение е и необходимостта да се избегнат всякакви съмнения и опити за влияние над институцията, казват още от там.", "date": "2020.01.29", "title": "Радев: Атаките срещу мен и семейството ми придобиват уродливи измерения"}
{"url": "https://faktor.bg/bg/articles/gari-kasparov-zapadnite-lideri-shte-uzakonyat-dozhivotnoto-upravlenie-na-putin-chrez-prisastvieto-si-na-praznika-na-pobedobesieto-video", "text": "Според плана на кремълските стратези западните лидери  ще узаконят доживотното управление на Путин чрез присъствието си в Москва на 9 май, смята Гари Каспаров  Празникът на \"Победобесието\" се превръща в централно и ключово събитие, в гравитационен център на новата политическа конструкция на Путин, смята опозиционерът. Припомняме, че прзидентът Румен Радев вчера потвърди за получената покана от президента на Русия Владимир Путин да присъства на 9 май на Червения площад в Москва на военния парад: \"Да, имам покана от президента Путин, но още не съм отговорил и не искам да спекулирам преди да изпратя своя отговор\", заяви Радев. \"Не желая да се спекулира по темата преди да съм го дал\". Но пък ТАСС вече съобщи, че той ще присъства.", "date": "2020.01.29", "title": "Гари Каспаров: Западните лидери  ще узаконят доживотното управление на Путин с присъствието си на Празника на \"Победобесието\" (ВИДЕО)"}
{"url": "https://faktor.bg/bg/articles/kitay-predade-na-rusiya-genoma-na-noviya-koronavirus", "text": "Китай е снабдил Русия с генома на новия коронавирус и учени от двете страни вече разработват ваксина срещу него, предаде ТАСС, като се позова на руското генерално консулство в Гуанчжоу, столица на южната китайска провинция Гуандун. На база на предадения вирусен геном руски учени са разработили експресни тестове, които за два часа идентифицират в човешкия организъм причинителя на новата пневмония. По последни данни с нея са заразени общо 6012 души и 132 са починали. Посолството на Русия в Пекин обсъжда с китайските власти възможностите да бъдат евакуирани руските граждани само от провинция Хубей, където са регистрирани най-много заразени с вируса, информира консулството на Москва в Гуанчжоу.", "date": "2020.01.29", "title": "Китай предаде на Русия генома на новия коронавирус"}
{"url": "https://faktor.bg/bg/articles/aviokompanii-spirat-poleti-zaradi-kitayskiya-koronavirus", "text": "Бритиш Еруейс“ прекратяват полетите си до Китай заради епидемията от коронавирус, предаде АФП. Руските Уралски авиолинии също обявиха днес, че прекратяват някои от услугите си до Европа заради смъртоносния китайски коронавирус. Базираната в Екатеринбург авиокомпания спира полетите си до Мюнхен, Париж и Рим, както и до японския град Сапоро до края на зимата. Именно тези рейсове са популярни сред китайски туристически групи. Русия и Китай работят съвместно върху ваксина срещу коронавируса, съобщи днес китайското консулство в Гуанджоу. Междувременно в Обединените арабски емирства беше потвърден първи случай на заразяване с новия коронавирус от Китай. По първоначална информация по всяка вероятност заразата е пренесена от човек, пристигнал от китайския град Ухан, откъдето тръгна разпространението на вируса миналия месец. По последни данни на от властите в Китай - 132 души са починали от новия вирус, близо 6000 са се заразили. Редица страни вече предприеха евакуация на свои граждани, намиращи се на територията на поставения под карантина град Ухан.", "date": "2020.01.29", "title": "Руски и британски авиокомпании спират полети заради китайския коронавирус"}
{"url": "https://faktor.bg/bg/articles/votat-na-nedoverie-ne-mina-podkpepiha-go-samo-bsp-i-dps", "text": "ГЕРБ, „Атака“, независимите и „Обединени патриоти“ бяха „против“ вота на недоверие, от „Воля се въздържаха, предаде Агенция „Фокус“. 21 народни представители от „Обединени патриоти“ гласуваха „против“ свалянето на правителството, 8 незасими депутати, сред които 6-ма от „Атака“ също не подкрепиха вота. 9 народни представители от „Воля“ се въздържаха от своята подкрепа за вота на недоверие. Вотът на недоверие бе подкрепен само от 78 народни представители от БСП и 24 от ДПС.", "date": "2020.01.29", "title": "Вотът на недоверие не мина, подкрепиха го само БСП и ДПС"}
{"url": "https://faktor.bg/bg/articles/parlamentat-othvarli-vota-na-nedoverie", "text": "С фиаско приключи вотът на недоверие. Темата е актуална, но сценарият и представянето ви бе лошо. Не успяхте да убедите хората, че предлагате алтернатива. Без притеснение използвате лъжи и манипулации. Като тази лъжа, че от горенето на боклук можеш да се разболее от хепатит А.  Жалко е, че стогодишна партия може да изпадне в такава безизходност. Кой от БСП ще понесе отговорност за неуспешния вот. При нас отговорността е ясно дефинирана.  Това заяви от трибуната в Парламента Даниела Дариткова по повод четвъртия неуспешен вот на недоверие към кабинета \"Борисов 3\". От своя страна народният представител от ГЕРБ Спас Гърневски заяви от трибуната: \"Убедено гласувах срещу вота на недоверие на правителството, защото в България няма национална криза. Правителството реагира адекватно и намери решение на кризата с водата в Перник далеч преди левицата да представи измислените си аргументи.\" Той изтъкна, че столетницата за пореден път се е опитала да прехвърли вината си за старата и занемарена канализационна мрежа в страната. „Червените реставратори се опитваха да ловят риба в пресъхналия пернишки язовир“, каза депутатът от ГЕРБ.", "date": "2020.01.29", "title": "Дариткова за неуспешния вот: Кой ще понесе отговорността в БСП?"}
{"url": "https://faktor.bg/bg/articles/korneliya-ninova-se-hvarli-da-brani-rumen-radev-bil-yarak-politicheski-oponent-na-vlastta", "text": "Корнелия Нинова се хвърли като Матросов пред амбразурата да брани президента Румен Радев. След като не мина вотът на недоверие на правителството, червената лидерка обвърза искането за оставката на кабинета със скандалните СРС-та с участието на държавния глава.  \"Случващото се с президента е вредно и опасно и цели отстраняване на ярък политически опонент без оглед на последиците\". Това каза лидерът на БСП Корнелия Нинова в декларация от името на група. Заедно с нея на трибуната се качи ръководството на парламентарната група на партията. Според нея последните няколко години държавата, обществото, влизат от криза в криза. По думите й в медицината това се казва - полиорганна недостатъчна. \"Когато органите на едно тяло спират да функционират, знаем какъв е изходът. Такава власт може да се запази само със страх, натиск и репресии. Със затваряне устата на смелите и инакомислещите. Бяхме свидетели през годините на това. Първо се започна с нас от опозицията. На множество проверки бяха подложени колеги без основание. Години наред ви се втълпява, че няма алтернатива. Не, не е така. След това се продължи с журналистите. Уважаеми колеги журналисти, помните ли колко от вас през годините бяха уволнени и изхвърлени от работа. Минахте през бизнеса, който също подложихте на натиск, страх, минахте през протестиращите. Първо ги разделяте и противопоставяте, след това ги снимахте и с актове за нарушение ги привиквахте през ден в полицията и стигнахте дотам да обгазявате свободно протестиращи българи срещу политиката на правителството. Не ви стигна това - насочихте и стигнахте до най-високото равнище в държавата - президента на държавата\", коментира Нинова. \"Уважаеми български граждани, как мислите, ако президентът беше един послушен, безобиден и съгласен човек, дали щяхме да слушаме в ефир СРС вчера. Сигурно не. Да оставим настрана, че от тези СРС-та се вижда, че той не е нарушил нито един закон в държавата, но искаме да кажем нещо много важно\", каза Корнелия Нинова. \"Уважаеми управляващи и представители на съдебната власт, огласяването на СРС е закононарушение, поне по няколко закона в България. Това е опит да се сплаши президента и той да замълчи. Ние вярваме, че той няма да го направи. Това е уж юридически акт с политическа цел: отстраняване на ярък политически опонент, без оглед на последиците. Те са разрушаване на институциите. Случващото е вредно и опасно. Уважаеми българи, живеем в нестабилност в България, създадена от управляващите\", заяви Нинова. Според нея сега има институционална война. \"Скъпи българи, разграждат държавността, с едничка цел, да останат на власт на всяка цена и без никакъв опонент. Знаем, че вотът на недоверие не мина. Нека излезем от математиката и да ви попитаме вас от това, което чухте от отрицателните вотове, колко от вас са съгласни. Чухме, че легитимно право на опозицията в една демократична държава да иска вот на недоверие е задният вход в политическия живот. В дебата чухме, че конституционно записаната възможност за служебен кабинет е нелегитимен. Управялващите не само погазват тихомълком Конституцията, а официално на глас оттук я суспендират с думи\", каза Нинова. Тя попита българите затова ли са гласували: да дишат рак и да пият отрова и да плащат скъпите лекарства и да обедняват. \"Ако днес се страхуваме, ставаме съучастници на този процес. Ние от \"БСП за България\" не се страхуваме, нека всеки, който милее за България ,за семейството, за себе и си децата си, да се обединим и да продължим волята си за промяна. Бъдете смели, тази промяна е възможна и зависи от нас\", каза още Нинова.", "date": "2020.01.29", "title": "Корнелия Нинова брани Румен Радев, не се знаело какви ще са последиците от СРС-тата с президента"}
{"url": "https://faktor.bg/bg/articles/spas-garnevski-stoletnitsata-se-opitva-da-svali-ot-sebe-si-otgovornostta-za-40-godishnoto-si-bezhaberie-kam-vodoprenosnata-mrezha", "text": "\"Столетницата се опитва да свали от себе си отговорността за 40-годишното си безхаберие към водопреносната мрежа на страната\". Това каза народният представител от ПГ на ГЕРБ Спас Гърневски в отрицателен вот след гласуването по вота на недоверие.  Той поясни, че тази водопреносна мрежа е построена по времето на социализма и едва последните 10 години е започнало решението на този проблем. \"Абсолютно убедено гласувах против този вот на недоверие към правителството, защото от дебатите стана ясно, че България няма национална криза в управлението на екологията и водите. Имаме сериозни локални проблеми с водоснабдяването на Перник поради различни обективни и субективни причини\", заяви още Гърневски. Според него БСП искат да докопат властта през задния вход. \"Играта свърши\", каза още Гърневски.", "date": "2020.01.29", "title": "Спас Гърневски: Столетницата опитва да свали от себе си отговорността за 40-годишното си безхаберие към водопреносната мрежа"}
{"url": "https://faktor.bg/bg/articles/borisov-opitaha-se-bsp-i-dps-da-oformyat-nova-koalitsii", "text": "„Опитаха се БСП и ДПС да оформят нова коалиция. Знаем как управляваха при Орешарски. Благодаря на двете формации в парламента, които подкрепиха правителството – ОП и ГЕРБ.   Така че се захващайте за работа да си довършите задачите“, заяви премиерът Бойко Борисов на заседанието на Министерски съвет. „Това е най-важната цел да защитава финансовата система. Когато си в Еврозоната не може да бъдеш от държавите, които са на втора скорост“, допълни премиерът. „Запечатваш, спираш! МВР ще съдействат с всички необходими за това служители“, обърна се Борисов към министрите си и по-специално към Теменужка Петкова, на която нареди: „Искам още днес, защото НЕК нещо са се ослушват, да провериш Теменужке два ВЕЦ-а, които че казват, че не са работили ,а ни съмняват, че са работили нощно време, че са подавали рок към ЕСО“. Борисов коментира и спекулациите по темата, че искаме България да бъде в чакалнята на Еврозоната: Това гарантира, че да стане пак грешката БСП да дойде пак на власт, няма да пада КТБ, други банки и всичко останало“. „Конфликта между други институции ви забранявам да се месите и коментирате. Това не е наша работа. Имате си други задачи. Могат да се опитат да кажат, че и ние сме страна. Не! Ние не сме страна! Ние си гледаме нашите институции“, така Борисов коментира горещите новини около СРС-тата с президента Румен Радев, които от прокуратурата разпространиха. „Реагирах само на това, че не съм отишъл на консултации. Хубаво, но аз не бях поканен, а само Томислав Дончев бе поканен. Няма случай, в който президентът Радев да ми е поискал министри и аз да съм му отказал. Но да не ме поканиш, да ми дърпаш хората и да кажеш, че не съм отишъл, а да не си ме поканил, е тенденциозно. Бяхме нападнати с лъжа, затова реагирах“, категоричен бе премиерът.", "date": "2020.01.29", "title": "Борисов: БСП и ДПС се опитаха да оформят нова коалиция"}
{"url": "https://faktor.bg/bg/articles/kmetat-na-pernik-nyama-plan-b-za-krizata-reshenieto-e-samo-voda-prez-sofiya", "text": "Столичният общински съвет прие спасителния план на правителството за водната криза в Перник. Градът ще се снабдява с вода от язовир \"Белмекен\" и през язовир\" Бели Искър\", а водата да достига през водопроводите на София. Ще се изгради и 13,5 км тръба от Мало Бучино до Перник. Как върви планът по изграждане на съоръжението и това ли е единственото решение за водната криза обясни в Сутрешния блок на БНТ кметът на Перник Станислав Владимиров. \"Искам да благодаря на столичните общински съветници, разумът и солидарността бяха водещи по време на вчерашния дебат\", заяви Владимиров. По думите му, срокът за изграждане на тръбопровод за 45 дни, е реалистичен. \"Мисля, че това е реалистично при добра организация, вече има добра подготовка и в рамките на следващите дни ще започне изграждането на това съоръжение. Няма план Б, това е единственото решение за Перник\", категоричен е кметът по въпроса дали има резервен вариант, освен получаването на вода през водопроводната мрежа на София. \"Ние имаме вода до април, но не трябва да се осланяме само на природата. Изграждането на тази връзка ще даде възможност язовир Студена с по-бързи темпове да увеличава своя обем. Ако се види, че язовирът продължава да спада с по-бързи темпове, режимът ще бъде подменен, но засега това не се налага\" допълни кметът. Относно качеството на водата в Перник той заяви, че според пробите на РЗИ тя е годна за пиене, но повечето граждани предпочитат да използват минерална вода. Лятото е правен тест от т.нар. основен изпускател, пречиствателната станция е могла да пречисти тази вода, която е почти от дъното на язовир Студена. В момента се правят едни дейности, които да подпомогнат тази пречиствателна станция. Засега няма проблеми с детските градини и училищата, има хидрофобни системи, както и химически тоалетни, които са разположени в града, допълни Владимиров. По думите му ВиК - Перник не е в добро финансово състояние, ангажиментът и на държавата е, че ще се намерят варианти за по-добра организация и по-добро финансово състояние. Уверението на КЕВР е, че няма да има повишение в цената на водата, категоричен е кметът. \"Имаме много оплаквания от граждани, че водомерите продължават да въртят, дори когато няма вода. Днес ще говоря с ВиК дружеството да намери варианти, с които да бъдат компенсирани\", посочи градоначалникът. По въпроса за вота не недоверие към правителството, иницииран от БСП заради водната криза, Владимиров заяви, че е очаквал да има по-сериозен дебат в парламента, но за съжаление не го е видял. От началото на водната криза на Перник са отпуснати 24 млн. лв за подмяна на ВиК мрежата, 4 млн. за довеждащ водопровод, 3,2 млн. за новата пречиствателна станция, обясни кметът на града.", "date": "2020.01.29", "title": "Кметът на Перник: Няма план Б за кризата, решението е само в София"}
{"url": "https://faktor.bg/bg/articles/politolog-geshev-dranka-s-pistoleta-v-kobura-da-vidim-che-ima-nov-sherif-v-grada", "text": "„Би било много жалко, ако мъже, оглавяващи едни от най-важните институции в България за обществения интерес, се занимават да водят политическа война помежду си.“ Това каза в предаването \"Преди всички\" на БНР Любомир Стефанов, политолог и университетски преподавател.  Стефанов оприличи „тези първи жестове“ на новия главен прокурор на „тропане по масата или по-скоро обикаляне на територията и дрънкане с пистолета в кобура – да видим, че има нов шериф в града, да обясним, че законът и правилата може би имат нов пазител и той сериозно възнамерява да изпълнява задълженията си.“ Има ли вероятност случващото се между прокуратурата и президентството да е опит за разсейване на вниманието? „Това би било жалко и твърде евтин, бутафорен опит за отклоняване на общественото внимание. Всеки от нас, поради естеството на факта, че сме 21 век и имаме достъп до повече от един, десетки комуникационни канали, информационни – виждаме реалната картина в страната и такива официозни политически димки като че ли оставят единствено горчив вкус в устата. Опит за замазване на положението и хвърляне на прах в очите“, коментира Любомир Стефанов. „Това, което разбирам аз и всеки здравомислещ българин, е – пределно ясно е какво е измяна и какво е акт в нарушение на Конституцията“, допълни политологът, според когото питането на главния прокурор, отправено към Конституционния съд, е „безпочвено и излишно“. Стефанов посочи, че има „съмнения за нагласена работа“. \"И оттук нататък всякакви отклонения във въпроса има ли импийчмънт или няма, според мен са вече прегряване на нещата и минаване на абсолютно друго ниво\", изтъкна Любомир Стефанов. Той коментира и тезата, че действията на главния прокурор Иван Гешев по-скоро ще увеличат популярността на президента Румен Радев и подкрепата за него.  „Следващите президентски избори са на доволно далечно отстояние от настоящия момент. Силно се съмнявам главният прокурор да не си дава сметка каква услуга прави на президента – онази българска приказка за изписването на вежди и изваждането на очи. Не смятам, че целта му е тази. Може би има някоя, която на нас ни остава неясна.\"", "date": "2020.01.29", "title": "Политолог: Иван Гешев дрънка с пистолета в кобура – да видим, че има нов шериф в града"}
{"url": "https://faktor.bg/bg/articles/zapochva-glasuvaneto-na-vota-na-nedoverie-volya-shte-glasuvat-vazdarzhali-se", "text": "В парламента започва гласуването на четвъртия пореден вот на недоверие срещу кабинета \"Борисов 3\".  Към този момент освен вносителите от БСП \"за\" ще гласуват депутатите от ДПС. От ВОЛЯ ще гласуват \"въздържали се\", заяви в предаването \"Здравей. България\" Кръстина Таскова, народен представител от партията на Веселин Марешки.  \"За ВОЛЯ остава единствено вариантът да се разграничи и от двете и да гласува „въздържал се”\", категорична бе тя.", "date": "2020.01.29", "title": "Започва гласуването на вота на недоверие,  ВОЛЯ ще гласуват \"въздържали се\""}
{"url": "https://faktor.bg/bg/articles/tihomir-stoychev-vazmozhno-e-zapisaniyat-razgovor-s-prezidenta-da-e-initsiiran", "text": "Бившият директор на Централната служба за борба с организираната престъпност (ЦСБОП) Тихомир Стойчев допуска записът с разговора между президента Румен Радев и генерал-майор Цанко Стойков да е иницииран.  \"Възможно е този разговор да е провокиран. Защо се е състоял по телефона, като е можело ген. Стойков да отиде при своя главнокомандващ и да разговаря лично\", попита той. Най-вероятно е СРС-та да са били насочени срещу командира на Военновъздушните сили на България. Оттам произтича и разговорът, който е записан. Може да има елементи на провокация, коментира Стойчев. „Притеснява ме, че много скоро се появява публично тази информация. Обществото научава, че е направено едно запитване за имунитета на президента, а след това се изнасят подробни данни. Видимо става дума за периода, в който се стреляше срещу специалните служби и след избора на Румен Радев за президент. ДАНС беше създаден като структура, за да се разпилее ресурсът на МВР, добави той. Много неща при проверката в хода на разследването ще се изяснят. Имаме спиране на делото с човек, който има имунитет. Възможно е това да е политическа атака, каза ще Стойчев. Междувременно съпругата на президента Десислава Радева коментира във Фейсбук рaзпрocтрaнeнитe oт прoкурaтурaтa CРC-тa: \"Приятeлкa звъни oт близo двa чaca. Нямa дa вдигнa! Държaвнaтa измянa дeбнe oтвcякъдe...\".", "date": "2020.01.29", "title": "Тихомир Стойчев: Възможно е записаният разговор с президента да е иницииран"}
{"url": "https://faktor.bg/bg/articles/deputatite-glasuvat-vota-na-nedoverie", "text": "Днес депутатите ще гласуват четвъртия вот на недоверия към правителството. В края на миналата седмица в парламента се проведоха и дебатите по вота, които продължиха над 4 часа. Премиерът Бойко Борисов отсъстваше от пленарната зала. Процедурата бе поискана заради провал на кабинета „Борисов“ 3 в сферата на екологията. В мотивите БСП обявиха, че кабинетът е опасен за България, защото стотици хиляди българи са без вода, а 15 хиляди хора у нас умират от мръсен въздух. След серия от консултация на левицата стана ясно, че единствено ДПС декларират, че ще подкрепят вота.", "date": "2020.01.29", "title": "Депутатите гласуват четвъртия вот на недоверие"}
{"url": "https://faktor.bg/bg/articles/novini-balgariya-netanyahu-pristiga-v-moskva-predstavya-na-putin-sdelkata-na-veka-na-tramp-za-blizkiya-iztok", "text": "", "date": "2020.01.29", "title": "Нетаняху пристига в Москва, представя на Путин „сделката на века“ на Тръмп за Близкия Изток"}
{"url": "https://faktor.bg/bg/articles/evroparlamentat-glasuva-sporazumenieto-za-brekzit", "text": "Европейският парламент ще гласува тази вечер споразумението за Брекзит на пленарна сесия в Брюксел. Вотът, който се очаква в 19:00 ч. българско време, идва след приключилия процес на ратификация на документа от Обединеното кралство и положителната препоръка от комисията по конституционни въпроси на Европарламента миналата седмица. Преди гласуването председателят на Европейската комисия Урсула фон дер Лайен, на Европейския съвет Шарл Мишел и главният преговарящ на ЕС Мишел Барние ще участват в дебат с лидерите на политическите групи. След вота председателят на Европейския парламент Давид Сасоли ще направи изявление в пленарната зала, а след това евродепутати от Обединеното кралство и лидери на групите ще отбележат момента с кратка церемония. За да влезе в сила, споразумението за оттегляне на Обединеното кралство трябва да бъде одобрено от Европарламента с обикновено мнозинство и след това с квалифицирано мнозинство от Съвета. Очаква се Съветът да вземе решението си чрез писмена процедура.", "date": "2020.01.29", "title": "Европарламентът гласува споразумението за Брекзит"}
{"url": "https://faktor.bg/bg/articles/boyan-rasate", "text": "Напълно е възможно да е станала някаква суматоха за е изпаднал в паника и някой служител да се е престарал. Така лидерът на БНС Боян Расате коментира случая с 59-годишния член на   Управителния съвет на Съюза  Емил Крумов, който се самоуби вчера в сградата на ДАНС, .Само у нас може заподозрените да имат правото да коментират как някой се е самоубил. В суматохата, когато Емил е искал да си тръгва, може някой да се е престарал да излезе в ковчег, коментира националистът.  „Първо обявиха, че е самоубил с писалка, а после излезе информация, че имал пистолети. Как един въоръжен ще се самоубие с писалка?“, попита той. „Емил не е бил въоръжен. Има камери за видеонаблюдение. Къде са записите? Човекът е спокоен. Не би посегнал на живота си“, уверява Боян Расате. Той показа снимка на автомати \"Калашников\" от дома си и изтъкна, че ако сега някой направи обиск, ще е трудно да докаже, че не се е „самоубил“, но уточни, че оръжията всъщност са детски играчки. „Как някой отива на разпит и го изваждат мъртъв? Аз имам 200 портрета на фюрера. Това прави ли ме самоубиец?“, попита националистът.  „Емил беше спокоен и стабилен, а в службите работят корумпирани, които се занимават с рекет и разпространение на наркотици“, каза още Боян Расате.    Имам среща днес с ръководството на ДАНС заради самоубийството на Емил Крумов в сградата им и ще настоявам да ми докажат, че наистина е сложил край на живота си, а няма вмешателство на органите на МВР.  „Крумов имаше задачи и отговаряше за разпространението на рекламни материали и пропагандата в район Перник. Изпълняваше задачите си, беше съвестен човек. “, разказа Боян Расате. Той сподели, че доколкото знае Крумов е участвал в отвличане на самолет преди години ,по време на комунизма.", "date": "2020.01.29", "title": "Боян Расате: Може да са убили Емил Крумов в ДАНС"}
