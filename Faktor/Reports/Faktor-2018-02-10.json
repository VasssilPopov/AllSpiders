{"url": "http://www.faktor.bg/bg/articles/politico-nay-golemite-gubeshti-se-okazaha-fakticheski-lideri-na-germanskoto-pravitelstvo", "text": "За първи път в историята на парламентарната демокрация: Най-големите губещи се оказаха фактически лидери на германското правителство, пише в коментар на американското издание Politico, цитирано от \"Фокус\". Социалдемократите бяха унижени на парламентарните избори в Германия през септември. И въпреки това Ангела Меркел, чиито Християндемократи излязоха победители във вота, отстъпиха ключови постове в правителството на гаснещата Германска социалдемократическа партия (ГСДП) – т.е. те бяха готови на всичко, за да уредят четвърти мандат на канцлерския пост на своя лидер, коментира Politico. Или, както възкликна ежедневника Bild: „Меркел предаде правителството на ГСДП\". Изданието смята, че след като Меркел се е разделила с ключовите правителствени органи, за да си откупи още един мандат като канцлер, сега политиканите от ГСДП, повечето от които са сравнително неизвестни извън Берлин, ще са тези, които водят политиката на Европа и Германия, най-могъщият член на Съюза, през следващите години. Партньорът на Меркел – баварският лидер и председател на Християнсоциалния съюз Хорст Зеехофер, също се уреди добре, въпреки че беше детрониран след бунт в Мюнхен. Той ще бъде заменен от премиерския пост в Бавария, но ще седне в креслото на министъра на вътрешните работи в Берлин. Вярно е, съгласни са от Politico, че външните министри всъщност не водят външната политика на страните. Властта е в Белия Дом, Кремъл и Елисейския дворец. Но който и да замени отказалият се от поста на външен министър Мартин Шулц ще трябва да следва другарите си от партията, които искат отделяне от германския външнополитически мейнстрийм. ГСДП не одобрява санкциите срещу Русия и иска да си другарува с руския президент Владимир Путин. Партията е ужасена от идеята, че германският военен бюджет трябва да достигне до 2% от БВП. Тя иска добри отношения и с Иран и изпитва по-голяма от нужната неприязън към американския президент Доналд Тръмп. Външнополитическата визия на социалдемократите е създаване на социална държава от Португалия до Полша, която да еволюира в „Съединени Европейски Щати“ до 2025 година. Олаф Шолц, кметът на Хамбург, ще получи финансовото министерство. От Politico препоръчват да се сбогувате с Волфганг Шойбле, наложил финансовия остеритет и пазарните реформи в еврозоната през последните 12 години. Социалдемократите са възхитени от идеите на френския президент Еманюел Макрон: Харесва им идеята за огромно увеличение на европейския бюджет; те издигнаха финансов министър, който е готов да налее милиарди в затъналите в дългове страни-членки като Италия и Гърция. Пътеводната светлина на партията е преразпределение на средствата на континентално ниво, нещо, срещу което стиснатият Шойбле се бореше през цялата си кариера. Наред с другите критики към евентуалните министри от ГСДП, от изданието смятат, че единствената утеха на правителството на губещите е, че – освен Париж – всички други европейски столици не се справят много по-добре. В Лондон премиерът потъва. Испания е разкъсвана от сецесионизъм. Италия се лашка между служебни правителства и поредни избори, което задълбочава нестабилността. А сега и това в Германия... Дори не се знае дали Меркел ще устиска да изкара целия си мандат.", "date": "2018.02.10", "title": "Politico: Най-големите губещи се оказаха фактически лидери на германското правителство"}
{"url": "http://www.faktor.bg/bg/articles/novini/svyat/erdogan-predi-malko-edin-ot-helikopterite-ni-be-svalen", "text": "Президентът на Турция Реджеп Тайип Ердоган съобщи, че турски военен хеликоптер е свален по време на операция „Маслинова клонка“ срещу кюрдските милиции в северозападния сирийски регион Африн, предава AFP. „Преди малко един от хеликоптерите ни бе свален“, заяви Ердоган без да уточни кой е отговорен, но добави, че „ще бъде платено тежко“. Според местни медии инцидентът се е случил в южната турска гранична провинция Хатай.", "date": "2018.02.10", "title": "Ердоган: Преди малко един от хеликоптерите ни бе свален"}
{"url": "http://www.faktor.bg/bg/articles/novini/svyat/pri-amerikanskite-vazdushni-udari-v-siriya-sa-postradali-i-ruski-naemnitsi", "text": "По време на американските въздушни удари срещу войски на Башар Асад в провинция Дейр-ес-Зор са пострадали и руски наемници. Това съобщи CBS, като се позова на свои източници. Става дума за бойци, работещи за частната военна компания „Вагнер“, които се бият на страната на правителствените сили.  Ако се потвърди информацията, че след въздушните удари на САЩ има убити руснаци, то това ще е първият случай на директна конфронтация между американци и руснаци в Сирия, пише dir. bg=  Според данните на телевизията, руските военни наемници охраняват петролни кладенци в долината на река Ефрат, където и бяха насочени бомбардировките на ВВС на САЩ преди дни. Американците удариха проправителствените сили, когато те се опитаха да напреднат в територия под контрола на подкрепяните от САЩ сирийски опозиционни сили.  След атаката на самолетите, бе съобщено за около 100 жертви от военната част, навлязла в територията на опозиционните сили. Общата численост на този отряд е била 500 души.  Според източници от Пентагона, преди удара американците са предупредили руското командване в Сирия, а оттам са отговорили, че нямат хора в този район.", "date": "2018.02.10", "title": "При американските въздушни удари в Сирия са пострадали и руски наемници"}
{"url": "http://www.faktor.bg/bg/articles/novini/balgariya/germanskite-levi-sa-smayani-ot-hodovete-na-korneliya-ninova", "text": "Българската социалистическа партия е единствената лява партия в Европа, която се противопостави на подписването на Истанбулската конвенция, защитаваща жените от домашно насилие. При това отпорът в София идва изненадващо за останалите партии, тъй като преди това партията гласува конвенцията в Брюксел още през май миналата година. В анализ на ставащото шефката на бюрото на фондация „Фридрих Еберт” в София Хелене Кортлендер пише, цитирана от \"24 часа\".  \"Предмет на Конвенцията е насилието над жените и срещу домашното насилие - проблем, с който България също би трябвало да се занимае наложително, коментира авторката”.  Тя не крие изненадата си от промяната на позицията на лидерката на БСП Корнелия Нинова. „БСП досега винаги е била защитник на правата на жените в България. Трудно може да се прецени дали Нинова следва кампанията на патриотите или само нейните консервативни избиратели в селските райони. Очевидно председателката на БСП е действала самостоятелно и без да съгласува със своята партия, във всички случаи не и с нейните представители в Брюксел. Не само депутатите от БСП в Европейския парламент гласуваха за Конвенцията през май миналата година.  На заседанието на Изпълнителното бюро на БСП на 13 януари в София пристигна бившият министър-председател от БСП и председател на ПЕС Сергей Станишев, за да агитира за Конвенцията. Отношенията между Станишев и Нинова са обтегнати, на заседанието на Бюрото се стигна да сблъсък, в който надделя Нинова. БСП не желае да подкрепи ратификацията на Истанбулска конвенция в българския парламент”, пише Кортлендер. Според нея с кампанията си патриотите са успели да надвият над премиера Борисов, което ще го засегне много, тъй като за разлика от другите си колеги в Източна Европа „той е убеден проевропеец”, пише \"24 часа\". „Въпреки че българите гледат към Европа и очакват от Европейския съюз икономически растеж, край на корупцията и по-висок жизнен стандарт, особено по-възрастното поколение в културно отношение е по-близо до Русия на Путин”, отбелязва статията. Според авторката Корнелия Нинова най-вероятно ще успе да вбие клин в управляващата коалиция, а борбата с домашното насилие е станало жертва на партийни сметки.", "date": "2018.02.10", "title": "Германските леви са смаяни от ходовете на Корнелия Нинова"}
{"url": "http://www.faktor.bg/bg/articles/oshte-korabi-na-nato-hvarliha-kotva-v-pristanishte-varna", "text": "Кораби от постоянната военно-морска групировка SNMG-2/Standing NATO Maritime Group са пристигнали в българското пристанище Варна. Според агенция БГНЕС, в порта са влезли румънската фрегата Regele Ferdinand (Крал Фердинанд), британският ескадрен миноносец HMS Duncan и турската фрегата TCG Gazientep. В рамките на визитата ще се състоят срещи между командирите на корабите и местните граждански и военноморски власти, по време на които ще се обсъждат въпроси около планирането на съвместни военни учения в рамките на повишаването на оперативната съвместимост с българските ВМС. Един ден по-рано, в петък, в порта на град Бургас пристигнаха корабите от постоянната военноморска групировка за борба с морски мини SNMCMG-2/Standing NATO Mine Countermeasures Group, в която влизат румънски и турски траулери Lt. Lupu Dinescu и TCG Akay, както и британския хидрографски изследователски кораб HMS Enterprise. НАТОвските кораби ще бъдат в българските пристанища в течение на три дни.", "date": "2018.02.10", "title": "Още кораби на НАТО хвърлиха котва в пристанище Варна"}
{"url": "http://www.faktor.bg/bg/articles/novini/svyat/putin-i-sedemte-dzhudzheta-prezidentski-izbori-v-rusiya", "text": "На изборите през 2000 година, когато Владимир Путин беше избран за първи път за президент, имаше общо 11 кандидати. След това техният брой драстично намаля. Някои критици навремето казаха, че Кремъл е ограничил списъка на кандидатите. Изглежда, че сега Русия се завръща към старите времена.  В публикувания списък за президентските избори на 18 март 2018 г. има общо осем кандидати - два пъти повече в сравнение с 2008 година. Кремъл е загрижен за избирателната активност Големият брой кандидати може да се обясни с това, че Кремъл е загрижен за избирателната активност. Защото само един кандидат изпъква пред останалите. Според анкетите на държавните социологически институти, Владимир Путин е еднозначен фаворит. Според анкетите, 70 процента от руснаците искат да изберат за четвърти път 65-годишния бивш офицер от КГБ за президент на Русия. При такъв рейтинг, неговите съперници изглеждат направо като джуджета. По всичко изглежда, че руснаците не проявяват голям интерес към избори с предизвестен резултат. Още по време на изборите през 2016 година избирателната активност намаля драстично. В Москва гласуваха едва 35 процента от имащите право на глас. Наблюдателите смятат, че Кремъл се опитва да увеличи интригата около изборите с нови лица, без обаче да застрашава победата на Путин. Защото най-силният му конкурент, опозиционният политик Алексей Навални не е допуснат до изборите заради влязла в сила присъда срещу него. Самият Навални смята, че по този начин Кремъл иска да го изключи като съперник на Путин и призова за бойкот на изборите. Лидерът на комунистите Генадий Зюганов, който вече е на възраст, не се кандидатира. Сред кандидатите за президентския пост има както опитни политици, така и нови лица. Сред тях изпъква Павел Грудинин. 57-годишният политик и шеф на едно аграрно предприятие край Москва изненадващо беше номиниран от комунистическата партия, въпреки че не членува в нея. Анализаторите прогнозират, че той ще спечели шест процента от гласовете и може да се класира на второ място след Путин. Някои наблюдатели обаче смятат, че Грудинин може да спечели доста повече гласове, защото много руснаци харесват неговите умерени възгледи. Очевидно и Кремъл се опасява, че Грудинин може да вгорчи победата на Путин и държавните медии го атакуваха особено остро. И то не заради факта, че той величае Сталин, а заради негови банкови сметки в чужбина. Основният конкурент на Грудинин за второто място е Владимир Жириновски, който е и най-възрастният сред тазгодишните кандидати за президентския пост. 71-годишният лидер на дяснопопулистката либарално-демократичаска партия на Русия се кандидатира за президентския пост още през 1991 година. Жириновски формално е в опозиция, но отдавна е част от истаблишмънта и е верен на линията на Кремъл. Неговите изяви, при които той обича да заплашва Запада с ядрен удар, са неотменна чест от руските ток-шоута. В сравнение с него, Путин изглежда умерен и благоразумен. Жириновски обаче не е истински противник и конкурент на Путин. Също като Жириновски, и Григорий Явлински се опитва отдавна да стане президент. Той е на същата възраст като Путин - на 65 години. Явлински е в политиката от началота на 1990-те години. Той е съосновател на дяснолибералната партия Яблоко и през 2000-та година спечели седем процента от гласовета и се класира на трето място. Има имидж на либерал с прозападни възгледи, но така и не успява да спечели на своя страна широки слоеве от населението. Делът на неговите избиратели дори намалява. Борис Титов е на 57 години и е един от най-младите кандидати за президентския пост. През 2000-та година той спечели 1,5 процента от гласовете. Вероятно този път ще постигне значително по-добър резултат. Той представлява младата дяснолиберална \"Партия на растежа\", която не играе особена роля в руската политика и досега изобщо не е постигала големи изборни резултати. По поръчка на президента Путин, Титов се грижи за правата на руските предприемачи от 2012 година насам. В сегашната надпревара той се опитва да спечели либералните икономически слоеве от населението. Сергей Бабурин се появява на тези избори като спомен от далечното минало. През 1990-те години той е заместник-председател на парламента. Впоследствие обаче известният консерватор остава в сянка. Бабурин е председател на националноконсервативната партия \"Руски общонароден съюз\", която подкрепя вътрешната и външната политика на Путин. 36-годишната Ксения Собчак е особен случай, не само защото е единствената жена сред кандидатите. Тя е дъщеря на бившия кмет на Санкт Петербург Анатолий Собчак, който минава за политически ментор на Путин. Ксения Собчак стана известна първо в шоу-бизнеса. Впоследствие се разви като журналист с опозиционни възглади. Тя обаче не е професионален политик. Ксения Собчак води предизборната си кампания под мотото \"Една срещу всички\" и се опитва да спечели на своя страна протестните избиратели. Собчак има либерални възгледи и предпазливо критикува шефа на Кремъл. След като обяви кандидатурата си, тя има почти неограничен достъп до медиите. Мнозина оценяват този факт, като сигнал, че се ползва с протекциите на Кремъл. Наблюдателите предполагат, че Собчак трябва да спечели на своя страна недоволните млади поддръжници на Навални. Ксения Собчак обаче силно поляризира и едва ли ще спечели много гласове. Сред новите лица в тези президентски избори е и Максим Сурайкин. 39-годишният Сурайкин е председател на основаната през 2009 година партия \"Комунистите на Русия\", която се предствавя като алтернатива на утвърдената комунистическа партия. Партията на Зюганов обвинява партията \"Комунистите на Русия\", че е проект на Кремъл, чиято цел е да отслаби старите комунисти. Независимо дали са възрастни или млади, кандидатите имат нещо общо помежду си: те нямат никакъв шанс. Въпреки големия брой кандидати, сегашните президентски избори не се отличават от много предишни, спечелени от Путин.", "date": "2018.02.10", "title": "Путин и седемте джуджета: президентски избори в Русия"}
{"url": "http://www.faktor.bg/bg/articles/hristo-ivanov-litse-na-oligarhichniya-zahvat-na-mediite-pokaza-sreden-prast-po-bnt-pozvoliha-na-peevski-da-dorazgrabi-ktb", "text": "„В Бургас сме с нашата обща инициатива „Манифест за Европа“.  Работим за това да докажем, че на България ѝ е нужна политическа алтернатива. Да не позволим в рамките на еволюцията, която ще премине ЕС да се окажем в периферията, дори отвъд нея.  Това заяви лидерът на „Да, България“ Христо Иванов. За срещата със симпатизаните си  на поредния експертен форум „Български манифест за Европа“, този път – на тема „енергетика“ там бяха също  лидерите на ДСБ, БЗНС и Зелените. Предсрочни избори са целта на новия политически проект, обединяващ всички, стана ясно от изявленията им. „Покрай европредседателството се скрива това, че управлението на държавата няма визията и желанието на осигури на България принадлежност към Европа… „Само в последните дни видяхме краха, който преживяха управляващите. Първо – да скрият темата за корупцията. Второ – да осигурят прием „по втория начин“ в Шенген, въпреки че не сме си свършили работата с корупцията. И трето – убедително да започнат към една кампания за получаване на чакалня на Еврозоната“, каза още лидерът на на „Да, България“ Христо Иванов. Той заяви, че появяването заедно на водачите на партиите е ясен знак, че се върви към общ политически проект и да се покаже на хората, че страната ни може да има друг модел на управление: „Контрастът е много силен. Само в рамките на един ден, нагло лице на олигархичния захват на медиите показа среден пръст по БНТ. С гласовете на ГЕРБ и на ДПС беше приет законът на Пеевски, който му позволява да участва в доразграбването на КТБ. Беше закрита една от последните свободни телевизии, в реално време наблюдавахме нейната ликвидация. И вицепремиер на българското правителство си позволи абсолютно неприемливи провокации спрямо гостуващ европейски депутат. Този език беше не само връх на простащината и на чалгата в политиката. Той беше откровено фашизоиден“, коментира Христо Иванов.  Лидерът на ДСБ Атанас Атанасов добави, че нуждата от политическа алтернатива е крещяща: „И аз използвам вчерашния език на вицепремиера Симеонов. Ние се събираме, за да намажем ските на Бойко Борисов, за да може по-бързо да се плъзне от „Дондуков“ към Банкя. Затова се събираме, защото това е абсолютно наложително да се случи“, коментира Атанасов.  Темата енергетика, която бе обсъждана на форума, е ключова и за нас, защото докато в Европа тече технологична революция, ние развиваме стари проекти, коментира Иванов.  Имаме готовност и за предсрочни национални избори, и за местни, добави той.", "date": "2018.02.10", "title": "Христо Иванов: Лице на олигархичния захват на медиите показа среден пръст по БНТ, позволиха Пеевски да доразграби КТБ"}
{"url": "http://www.faktor.bg/bg/articles/izrael-tova-beshe-nay-golyamata-ataka-sreshtu-siriyskite-pvo-ot-vremenata-na-mir-v-galileya", "text": "Съботните удари на Израел по цели в Сирия са станали най-голямата операция на израелските ВВС против сирийските системи за противовъздушна отбрана от времената на Първата ливанска война през 1982 година (известна още като военната операция „Мир в Галилея“ ). Това съобщи командващият ВВС на еврейската държава бригаден генерал Томер Бар, предава ТАСС. „Това е пълен оперативен успех, това беше най-голямата атака срещу сирийските ПВО от времената на „Мир в Галилея““, заяви Бар. Той отбеляза още, че „става въпрос за крупна операция в сложни условия“. Изказването на израелския военен бе разпространено от пресслужбата на израелските Въоръжени сили.", "date": "2018.02.10", "title": "Израел: Това беше най-голямата атака срещу сирийските ПВО от времената на „Мир в Галилея\""}
{"url": "http://www.faktor.bg/bg/articles/novini/balgariya/kasim-dal-nyamame-myasto-pri-dps-s-kakvo-sa-se-promenili", "text": "Създателят на Народна Партия Свобода и Достойнство/НПСД/ Касим Дал опроверга поредните манипулации, че се готви в Бурса среща, на която да се обединят ДПС, НПСД и ДОСТ. Ето какво написа Дал на страницата си във Фейсбук: „От няколко дена телефона ми не спира да звъни, питат ме, пращат ми десетки SMS-и и всички искат да знаят едно и също: ,,Щяло да има някаква среща в Бурса? По принцип сме се били разбрали за някакво обединение?!\" и т.н. На вниманието на всички, които се интересуват: Длъжен съм още веднъж да обявя нашето категорично решение. Ние като Народна Партия Свобода и Достойнство/НПСД/ никога няма да подведем хората, повярвали в нас, всички тези, които ни подкрепиха с гласа си. Тяхното доверие и техният глас не са за продан! Какво толкова се е променило в ДПС, че да можем да мислим за обединение?! Ако темата е обединение с ДПС, ние нямаме място там. Явно организаторите на срещата добре са разбрали нашата категорична позиция и затова дори не им хрумва да ни поканят. И много правилно постъпват. От пет години, въпреки всички атаки, ние продължаваме да се борим и да защитаваме истината. Каквото и да ни струва ние няма да се откажем от нашата кауза, продължаваме да се борим. Накрая имам един призив: Дошло е време, нека всеки един от нас да види и да чуе Истината!”", "date": "2018.02.10", "title": "Касим Дал: Нямаме място при ДПС, с какво са се променили"}
{"url": "http://www.faktor.bg/bg/articles/kremal-putin-ne-e-iskal-nikoga-zapoved-za-arest-na-dzhordzh-soros", "text": "Кремъл официално обяви, че руският президент Владимир Путин не  е искал никога международна заповед за арест на американския милиардер Джордж Сорос, информира АП.  Дори може да се каже, че са си близки, но за това ще ви разкажем друг път.  Говорителят на Кремъл Дмитрий Песков категорично  отрече твърденията , че през миналата година Путин е взел решение за забрана пускането на Сорос в Русия заради опити да дестабилизира икономиката на страната в началото на 90-те години на XX век. Той коментира няколко фалшиви истории, разпространени в социалните мрежи. Сорос е любима дъвка на тролове и маниаци, честа мишена във фалшиви новинарски истории, не е издирван от нито една държава за задържане или екстрадиране, според информация на Интерпол.", "date": "2018.02.10", "title": "Кремъл: Путин не  е искал никога заповед за арест на Джордж Сорос"}
{"url": "http://www.faktor.bg/bg/articles/politika/na-vseki-kilometar/pak-e-fevruari-sramniyat-mesets-za-plovdivskite-pisateli", "text": "В началото на февруари преди 29 години пловдивските писатели се опозориха за вечни времена и станаха символ да нискочелите, слабите и малодушните представители на „интелигенцията”, превила гръб пред комунистическите властници, които неудържимо вече бяха на пързалката. На 11 февруари 1989 г.  така нареченото Дружество на пловдивските писатели се опозори с подписването на един махзар срещу своя колега Петър Манолов. Причината не бе творчески или човешки проблем, а изцяло политическа поръчка в  който вече си отиваше безвъзвратно.     На 11 януари 1989 г. Държавна сигурност нахлува в дома на поета Петър Манолов и му конфискува литературния и личния архив с претекста, че бил секретар на Независимото дружество за защита правата на човека в България с председател Илия Минев. Арестувани са присъстващите активисти на правозащитното дружество. Поетът обявява безсрочна гладна стачка срещу своеволието. Иска само да му бъде върнат личният архив, който е конфискуван при обиска. Западните радиостанции отразяват ежедневно протеста на пловдивския литератор, в негова подкрепа се изказват Константин Павлов, Радой Ралин, Блага Димитрова, Йордан Василев, Валери Петров, Янаки Петров, Георги Мишев, Марко Ганчев, европейски писатели и правозащитни организации. Здравословното му състояние с основание тревожи. Според медици от тогавашния ВМИ той е с остра форма на обезводняване, в урината ацетонът се е повишил чувствително, мускулатурата започва атрофия, вследствие драстичното отслабване. С една дума – има реална опасност за живота му. Около къщата на пловдивския поет денонощно дежурят милиционери и агенти на тайната полиция. Скандалът придоби грандиозен отзвук, преди всичко на Запад и в слуховете и мълвите на родна почва. Властта се почувства гузна и започна вестникарска кампания за дискредитиране дейците на неформалното, правозащитно дружество. На 7 февруари 1989 г. се появи в органа на БКП статията „Кой и как се бори за правата на човека в България”, в която се заливаше със словесна помия Независимото дружество и дейците му Илия Минев, Стефан Вълков и Петър Манолов. Комунистическите вестникари дори цитираха литературни откъси от иззетите на Манолов творби. Дума не се споменаваше, че мъченикът Илия Минев от гр. Септември е един от най-дълго престоелите в затвора за политически убеждения, че Стефан Вълков от Асеновград e участник в най-мащабната конспирация срещу диктатурата – горянската първа Асеновградска конспирация. Вероятно не е известно, че самият Нелсън Мандела признава Илия Минев за свой учител. За това в „Работническо дело” няма и дума, разбира се, но след три дни реагират от Дружеството на пловдивските писатели със статията  „За кого плачат?”,  появила се в „Отечествен глас”, „Работническо дело” и „Комсомолска искра”. И досега прочитането й предизвиква спазми в стомаха с гнусотията в нея. Няма по-долнопробна демонстрация на верността към комунизма за сметка на здравето и творчеството на колега, човек на словото и родител. Изкушавам се да цитирам части от това   но все пак има нужда и от словесна хигиена, дори след 29 год., нали? Който иска може да я намери в споменатите издания от 11 февруари 1989 год. Кой написа този пасквил? Имало ли е наистина събрание на пловдивските писатели, където се е подписвал махзарът или са ги „уведомявали” по телефона? Кой е предложил публикуването на текста? Защо? Изнудвани ли са част от писателите да се подписват? Съгласувано ли е писмото с Държавна сигурност? Обещавани ли са „привилегии” срещу подпис? Обработвани ли са индивидуално подписалите? Кой се е обадил предварително в редакцията за писмото?             И досега никой не разкри истината за този позорен акт. Въпросите си останаха без отговор. От подписалите има и достойни люде и добри творци, но единствените от участниците, които честно са говорели пред мен за тази история са Веско Сариев /лека му пръст/ и Тодор Чонов. Разказвали са ми различни истории – от това, че имената са прибавени след обаждания по телефона и събрание за обсъждане конкретно на текста не е имало, до версията, че не е ставало дума въобще да се оповестява подобен пасквил. Чест им прави  - останаха единствените, които се осмелиха да коментират появилото се обругаване на поет преди 29 год. Но истината така и остана скрита. А вероятно в архива на това дружество има останали някакви следи? А Държавна сигурност дали не е запазила в архивите си истинската история? Знам, че има дело по случая, но кой да го прочете и спомни?             Някъде в края на януари Борис Дамянов и отец Амбарев / и двамата бяха сред най-активните членове на НДЗПЧ / ме заведоха да видя Петър Манолов /тогава се и запознахме/. Познавах го визуално от Бъчвите и Кристал, но когато влязохме в стаичката се изумих, че този едър човек бе станал като скелет, а в стаята наистина миришеше на ацетон. Пошегува се, че идваме като на помен...          В цялата атмосфера на слагачество, доноси, мръснишки номера чест прави на неколцина пловдивски творци, които не подписаха писмото и не оставиха името си в позорните страници на писателското падение. Трябва, трябва Добромир Тонев, Здравко Попов, Александър Бандеров, Йордан Велчев, Георги Алексиев, Красимир Обретенов, май само това са тогавашните членове на дружеството липсващи като подписали „За кого плачат?”. Като виц се разказваха думите на Здравко Попов по време на събранието „Не обичам Петър Манолов, но повече мразя комунистическата партия.”          И понеже историята е материя и за спомена нека изброя имената, така както са подредени в „Глас” и „Работническо дело” на 11.02.1989 год.: Емил Калъчев, Иван Странджев, Йордан Костурков, Коста Странджев, Николай Заяков, Петър Анастасов, Юли Якубов, Атанас Мосенгов, Бистра Сакъова, Божана Апостолова, Ваня Минчева, Васил Загорски, Величка Настрадинова, Веселин Сариев, Георги Райчевски, Георги Стоянов, Димил Стоилов, Емилия Каменова, Емил Стоянов, Живко Желев, Иван Дионисиев, Иван Касабов, Илия Зайков, Йероним Тянков, Йордан Родопски, Киркор Папазян, Константин Дуфев, Лъчезар Янков, Марин Халачев, Марко Марков, Недялко Славов, Никола Джоков, Николай Брезин, Николай Гюлев, Николай Казанджиев, Пеньо Донев, Пеньо Йовчев, Свилен Панков, Слави Славов, Соня Несторова, Стойо Вартоломеев, Стоян Сукарев, Тодор Чонов, Цветана Сестримска, Янко Добрев.           След шест дни, на 17.02.1989 год., във флагмана на партийната литература в. ”Литературен фронт” на стр. 1 комунистическия лит-законодател Николай Петев изразява благодарността си към пловдивското дружество, завършвайки редакционната си статия патетично: „Ако си комунист, трябва да си такъв не утре, не вчера. Днес. Винаги е днес.”  Това е. Повече думи са излишни.         Само след няколко дни ДС-арите върнаха архива на поета, защото скандалът надхвърли границите на държавата и заплашваше да стане международен, а позорът на пловдивските „писатели” остана като последното доказателство, че творческите занимания не изключват низостта и падението в човешката душа…", "date": "2018.02.10", "title": "Пак е Февруари – срамният месец за пловдивските писатели"}
{"url": "http://www.faktor.bg/bg/articles/ikonomist-uvelichenieto-na-razhodite-e-blizo-2-mlrd-lv-uvelichenieto-na-prihodite-okolo-1-4-mlrd-lv", "text": "За втора поредна година консолидираната фискална програма приключва с излишък при очаквания за дефицит. Прогнозираният недостиг през 2017 г. беше 1,3 млрд. лв., а преизпълнението на приходите над разходите е в размер на около 850 млн. лв. На пръв поглед това изпълнение изглежда като фискална консолидация, но разбивката на приходите и разходите разказва друга история, пише в анализ на икономиста Калоян Стайков от екипа на Института за пазарна икономика. Бюджетното изпълнение през изминалата година показва своеобразно развързване на кесията, тъй като увеличението на разходите в сравнение с нивата им от 2016 г. е в размер на близо 2 млрд. лв., докато увеличението на приходите  е около 1,4 млрд. лв, предаде bgonair.bg. По-високите разходи са донякъде очаквани предвид постепенното ускоряване на разплащанията по европейски проекти, където има увеличение с около 600 млн. лв. Те обаче формират едва една трета от по-високите бюджетни разходи през 2017 г. Останалите две трети се дължат на преизпълнение на разходи по националния бюджет, които са насочени към увеличение на доходите. Така например през 2017 г. са предвидени 273 млн. лв. повече за пенсионни плащания във връзка с промяна в параметрите на пенсионната политика и по-конкретно - формулата за изчисляване на дължимата пенсия. Изпълнението на това перо показва увеличение на тези разходи с 635 млн. лв., което е двойно повече от предвидените, и се дължи на популисткото увеличение на минималните пенсии след парламентарните избори. Това решение беше условие за сформиране на настоящата управленска коалиция, пише там.", "date": "2018.02.10", "title": "Икономист: Увеличението на разходите е близо 2 млрд. лв., увеличението на приходите  около 1,4 млрд. лв."}
{"url": "http://www.faktor.bg/bg/articles/ikonomika/bnb-bednite-balgari-stavat-po-bedni-bogatite-po-bogati", "text": "Данните за депозитите на българските домакинства в края на 2017 година, изнесени от БНБ, показват ясна тенденция.  Депозитите до 1000 лева в банки са намалели в сравнение с последното тримесечие на 2016 година с близо половин милион или с 4%. С 1.3% са намалели и депозитите от 1000 до 2000 лева.  Това са най-бедните българи, които имат някакви влогове в банки и са ги ликвидирали, вероятно за да покрият увеличени разходи по отоплението си през зимата.  В замяна на това, депозитите над 1 милион в сравнение с последното тримесечие на 2016 година са се увеличили с 9.3%. Така нови 71 души у нас са скътали в банките над милион лева.  Или общо милионерите (банката не дава горна граница на тези влогове) са 170 165. Още повече се увеличават кандидат-милионерите. На същата база, те са се увеличили със 155 и вече са 100 904. Това са влоговете от 500 хиляди до 1 милион лева.  Най-много сред групата на богатите българи са тези с влог от 200 до 500 хиляди. В края на 2017 година те са 281 956 и са се увеличили в сравнение с последното тримесечие на 2016 година с 1021.", "date": "2018.02.10", "title": "БНБ: Бедните българи стават по-бедни, богатите по-богати"}
{"url": "http://www.faktor.bg/bg/articles/ikonomika/biznes/rusiya-vladee-20-ot-strategicheskite-sektori-v-balgarskata-ikonomika", "text": "България, Сърбия и Латвия са най-зависимите от руско икономическо влияние държави от региона на Централна и Източна Европа. Това влияние се прекарва през енергетиката – природен газ, петрол, но и през други сфери като например приватизацията на големи рафинерии, както се случи в Сърбия. Преминава през завладяване на ключови компании, като БТК и „Булгартабак“, които бяха закупени от руската държавна банка ВТБ. Това коментира  в „Светът е бизнес“ по ТВ bloomberg енергийният експерт от Института за пазарна икономика Мартин Владимиров. Гостът в студиото представи резултатите от изследване, дело на ИПИ, посветено на влиянието на Русия в икономиките на четири балкански държави – Македония, Босна и Херцеговина, Сърбия и Черна гора, както и на проведено по-рано проучване, включващо още 4 държави от региона на Централна и Източна Европа, в това число и България. „Не е методологически правилно да сравняваме корпоративни приходи и БВП. Затова сравняваме корпоративните приходи на руските фирми с общите приходи в цялата икономика, оборотът на руските компании с общия оборот в икономиката“, обясни методиката на изследването Владимиров. „Нещата са доста страшни. В България през последните 10 години 15-20% от икономиката се владее директно или индиректно от Русия. И то говорим за стратегически сектори“ „В Западните Балкани ситуацията е малко по-положителна, като най-ниско е руското влияние в Македония, където само 2-3% от икономиката се владее от руски интереси“, отчете събеседникът в предаването.  Най-уязвима, посочи анализаторът, е Сърбия с 13% от икономиката, като там много държавни компании са зависими от руските енергийни доставки. В разговора бе поставен акцент и върху крупните руски енергийни проекти в Европа като „Северен поток“, „Турски поток“ и лансирания наскоро от Белград т.нар. „Сръбски поток“.", "date": "2018.02.10", "title": "Русия владее 20% от стратегическите сектори в българската икономика"}
{"url": "http://www.faktor.bg/bg/articles/praznikat-na-slaninata-i-greyanata-rakiya-privleche-hilyadi-hora-v-apriltsi", "text": "За 8 поредна година в Априлци се провежда Празникът на сланината и греяната ракия. Още от сутринта хиляди хора от цялата страна се стичат, за да опитат традиционните продукти. \"Най-хубавата сланина се получава при нас, защото храним прасетата си с чиста храна - коприва, тикви, картофи. Освен това ние си мелим брашното от царевица и жито\", разказа за Bulgaria ON AIR местният производител Цонка Михайлова. Тя изтъкна още, че когато пиете ракия със сланина за мезе няма как да се напиете. Освен това Михайлова подчерта, че животинския продукт е подходящ да се консумира с всяка гозба.", "date": "2018.02.10", "title": "Празникът на сланината и греяната ракия  привлече хиляди хора в Априлци"}
{"url": "http://www.faktor.bg/bg/articles/protestirashtite-ot-severozapada-blokiraha-mezhdunarodniya-pat-e-79", "text": "На пореден протест излязоха жители на северозападни общини с искане за по-добри пътища. Искането е до София да се стига по магистрала, а под Петрохан да се изгради тунел. Това е трети пореден протест на гражданите. Въпреки плътния полицейски кордон, в района на Видин движението по международния път Е-79 беше блокирано минути след 11:30 часа на входно-изходната артерия на дунавския град, използвана от товарните автомобили, тръгнали към \"Дунав мост 2\". В протестите участват хора от всички възрасти, има и родители с деца. \"Пътят не може да е готов веднага, но могат да се стартират процедурите без да ни лъжат\", коментира пред камерата един от недоволните. Той и останалите участници в протеста настояват МС да вземе решение за започване на отчуждителните и всички останали процедури за изграждане на магистрала.", "date": "2018.02.10", "title": "Протестиращите от Северозапада блокираха международния път Е-79"}
{"url": "http://www.faktor.bg/bg/articles/politika/hlyab-i-pasti/za-dostizheniyata-na-narodnata-vlast-vdahnovena-ot-vaorazhenite-tsarvuli-s-kasketite", "text": "Една от най-подлите опорни точки на защитниците на комунизма в България е, че той бил построил, индустриализирал, довел страната едва ли не между най-развитите в света в области като индустриализацията, спорта, изкуствата и изобщо достигането на всеобщо благоденствие. Какво е могла да бъде и каква наистина е била България показва най-нагледно разделената на две Корея. Южната - свободна и просперираща - и сталинистката мракобесна Северна Корея, с нейните атомни бомби и кървава диктатура. Всеки може да направи сравнението и да види с очите си каква можеше респективно да бъде България, ако беше оставена да се развива свободно. Както впрочем и Източна Германия в сравнение със Западната ѝ част, от която само за да се изчисти смрадтта на индустрията произвеждаща двутактови Трабанти и 30 килограмови магнетофони “Смарагд”, трябваше всяка година свободна Западна Германия да влага по 200 милиарда марки в продължение на десетки години.  За изкуствата, да, оперните певци прославили България през годините - всички са получили основата си и добрата си школа не в Правец и   а от великите музикални педагози на предвоенна България. Тази школа и слава не е създадена от партията на убийците на българската култура, а от цяла плеяда таланти като например Елена Николай, Илка Попова, Юлия Винер-Чемишева, Мазуров, Саша Попов и най-великия бас в света за всички времена, прославял навсякъде по света България - Борис Христов, който беше унизен дълбоко от комунистите и брат му беше оставен да умре, без да му позволят да се лекува при избягалият от комунизма “невъзвращенец” в Италия.   колко са ненаписаните книги и колко са затритите литературни таланти от цензурата на нискочели партийни цербери? Каква изобразителна и художествена култура са създали соцреалистите през тези 45 години? Хилядите микроцефални каменни партизани с ямурлуци и шмайзери в ръка, с несъразмерни огромни крака обути в опинци, главочите на Ленин, Сталин, петоглавниците на Старчев пред НДК, платната със селянки гледащи любовно Вълко Червенков всред пионерчета с червени връзки? Писатели с милионни тиражи като Ст. Ц. Даскалов, Орлин Василев, Крум Велков или Крум Кюлявков, работил по съвместителство и като физически убиец на онези, които го превишават по талант? Постоянно ни набутват вече 73 години коминтерновеца Вапцаров, който е служил на чуждо разузнаване и на чужда враждебна сила - именно тази, която насила въдвори навсякъде в изкуството “реализма” на такива като сталинския художник Дейнека и психопатните “облаци в гащи” на Маяковски.  А отровените от социндустрията плодородни полета, мъртвите и черни от индустриални отпадъци реки, в които не живееха даже бактерии, заводите и мините, в които работеха с опушени носове, потънали в пот и прах “металурзите” и “героите от забоите”, които умираха на 40 години от азбестоза, силикоза или от оловно-цинкови отравяния? “Те”- комунягите, били индустриализирали България и я били довели до индекса на развитите страни в света. За да разберете колко е подла тази лъжа, погледнете от сателит Северна и Южна Корея през нощта! Ще видите как на север от демилитизираната линия всичко е потънало в мрак, а в Южна Корея цялата страна грее в светлина. След това изгледайте Олимпиадата в Сеул. Така ще разберете какво е построил комунизмът и какво свободния човек. А може и да си представите какво развитие можеше да има и България, ако не беше поробена от комунизма. За “постиженията в спорта на НРБ не ми се иска даже да говоря поради риска да обидя честни спортисти, които дадоха най-доброто от себе си се раздадоха докрай в името на това,   За анаболите и допинг измамите особено в силовите и биячески спортове, за съсипването на неизвестно колко млади хора, с цел да покажем “върховите достижения” на социализма пред света, се знае достатъчно и до днес съветската система продължава в същия дух при самбиста от Ленинград Вовката Путин. У нас, единственият резултат от “разцвета” на анаболните спортове беше успешното създаване на бригадите от насилници и биячи, които станаха силовото изпълнително крило на компартията след промените и изпълниха “страхувателните” функции на уж разформированата Държавна Сигурност.  Толкова за достиженията на “народната власт.", "date": "2018.02.10", "title": "За достиженията на “народната власт”, вдъхновена от въоръжените цървули с каскетите"}
{"url": "http://www.faktor.bg/bg/articles/dzhambazki", "text": "Крайно лява и екстремистка е позицията на колегите от групата на Зелените, в нея са се събрали маоисти, екстремисти, хора, които не са виждали комунизъм, искат да си играят на това.   Не мога да променя хора на 50 години как да говорят и как да пишат, коментира скандалната декларация на Валери Симеонов за германския евродепутат Ска Келер. \" Хората, които са я довели тук я залъгват. Не са я завели в Кресна да говори с хората, а са я завели на Кресненското дефиле да пият кафе в кръчмата. Това са еколози, които не са стъпвали на Пирин планина. Същите тези пора спряха с нова жалба в 12 без 5 скоростния път между Русе и Търново.\" Малко ме обърка изказването на г-н Джамбазки, не бих искала да го коментирам, каза Келер. На въпрос дали в Германия са построени 14 нови лифта за две години, Келер отговори, че не знае цифрите, но ще провери в Гугъл след интервюто. В областта, в която съм избрана в Германия, се борим срещу построяването на нов лифт, ако бъде построен, това ще е абсурдно, защото там не вали сняг, обясни Келер. Тя бе категорична, че не иска да се меси във вътрешната политика на страната ни.  Как може да дойдеш в една държава да протестираш, да си зелен и да се бориш за всяко мизунхарче, а да не знаеш какво става в дома ти, че в Германия са направени нови 14 лифта,коментира още Ангел Джамбазки.", "date": "2018.02.10", "title": "Джамбазки: С 80 гласа Зелените могат да се явят на балотаж за домоуправител на нисък блок"}
{"url": "http://www.faktor.bg/bg/articles/nahluva-studen-vazduh", "text": "В събота ще е облачно. Около обяд от югозапад ще започнат валежи, които до края на деня ще обхванат по-голямата част от страната. Ще се появи слаб източен вятър, който до вечерта ще се ориентира от изток-североизток, ще се усили и с него ще започне да нахлува студен въздух. Максимални температури между 5 и 10 градуса, в София около 5 градуса. През нощта срещу неделя валежите ще продължат, като дъждът в Северна България и високите полета на Западна ще премине в сняг.", "date": "2018.02.10", "title": "Нахлува студен въздух"}
{"url": "http://www.faktor.bg/bg/articles/novini/balgariya/donald-tramp-ne-e-gotov-da-odobri-publikuvaneto-na-zasekreteniya-dokument-na-demokraticheskata-partiya", "text": "Американският президент Доналд Тръмп не е готов да одобри публикуването на засекретения документ на Демократическата партия, съставен като противовес на „Бележката на Нунес“ миналата седмица, това заявиха в петък от Белия дом, пише вестник The Hill, цитиран от \"\"Фокус\".  „Въпреки че президентът е склонен да декласифицира меморандума от пети февруари,той не е готов да направи това в момента“, се казва в разпространено от Белия дом съобщение. ,  „Бележката на Нунес“ бе публикувана миналата седмица след дълъг дебат между републиканци и демократи, като меморандумът на републиканския сенатор съдържаше информация, обвиняваща официални лица от ФБР и Министерството на правосъдието в превишаване на правомощията си и негативни предразсъдъци спрямо Доналд Тръмп, пише \"Фокус\".  Някои от членовете на Демократическата партия подготвиха друг меморандум като противовес на „Бележката на Нунес“. Самият Нунес също се хвърли в борбата . Ето как.  Председателят на комисията по разузнаването на Конгреса на САЩ Девин Нунес (Републиканска партия, Калифорния) обвини Демократическата партия в лицемерие, заявявайки, че има „ясна връзка“ между тях и Русия по време на президентските избори в страната от 2016 г., пише The Hill. „Демократите имат ясна връзка с Русия – те наеха правна кантора, която е получила информация от руснаците относно предизборната кампания на Републиканците“, заяви Нунес. „Изглежда, че разследването на контраразузнаването е трябвало да започне срещу предизборната кампания на Хилари Клинтън. Но не се случва така“, допълни той. Според конгресмена министерството на правосъдието на САЩ е използвало информацията от т.нар. „Досие на Стийл“, за да получи разрешение да шпионира члена на предизборната кампания на Доналд Тръмп Картър Пейдж.", "date": "2018.02.10", "title": "Доналд Тръмп не е готов да одобри публикуването на засекретения документ на Демократическата партия"}
{"url": "http://www.faktor.bg/bg/articles/kanal-5-rumen-radev-shte-poseti-makedonskata-stolitsa-skopie", "text": "Българският президент Румен Радев ще посети следващия петък, 16 февруари, македонската столица Скопие, съобщава местният телевизионен „Канал 5“. Това ще е първа визита на Радев в Македония откакто зае поста преди малко повече от година, пояснява медията.  Българският президент ще се срещне с македонския си колега Георги Иванов, премиера Зоран Заев и председателя на парламента, като не са изключени и разговори с лидерите на ВМРО-ДПМНЕ и Демократичния съюз за интеграция, съответно Християн Мицковски и Али Ахмети.", "date": "2018.02.10", "title": "„Канал 5“:  Румен Радев ще посети  Скопие"}
{"url": "http://www.faktor.bg/bg/articles/demokrat-tramp-krie-vazhna-informatsiya-ot-amerikanskiya-narod", "text": "Конгресменът от Демократическата партия на САЩ Тед Лиу (Калифорния) разкритикува президента Доналд Тръмп, че е решил да блокира публикуването на меморандума на демократите, обвинявайки го, че народно подвежда обществото и заявявайки, че „невинен човек никога не би блокирал публикуването на меморандума“, пише The Hill, цитиран от \"Фокус\". Белият дом обяви, че Тръмп „би публикувал“ документа, но е посочил загрижеността си за националната сигурност за това, че все още няма да направи това. Документът цели да оспори подобен документ на Републиканската партия, в който се посочва, че ФБР и Министерството на правосъдието са демонстрирали предразсъдъци срещу Тръмп и са надхвърлили правомощията си при разследването на неговата предизборна кампания за предполагаема руска намеса.  „Това е възмутително. И двете партии гласуваха меморандумът на демократите да бъде публикуван. Убеден съм, че Доналд Тръмп сега нарочно крие важна информация от американския народ, за да подведе обществото. Невинен човек никога не би блокирал публикуването на меморандума“, заяви Лиу.  Лиу се присъединява към хора демократи, поставящи под въпрос отказа на Тръмп да публикува техния меморандум. Според сенатор Чарлс Шумър (Ню Йорк) Тръмп „явно крие нещо\", решавайки да не публикува.  Тръмп одобри преди седмица публикуването на меморандума на Републиканската партия и заяви, че той „напълно го изчиства“ от разследването за руската намеса. Документът на републиканците обвинява ФБР и Министерството на правосъдието, че са злоупотребявали със средствата за наблюдение, за да следят предизборната кампания на Тръмп.  Някои конгресмени от Републиканската партия също призоваха документът на демократите да бъде публикуван, заявявайки, че американците имат право да знаят всички версии. По-рано тази седмица комисията по разузнаването в Конгреса гласува единодушно да публикува версията на демократите.  Превод и редакция: Виктор Турмаков", "date": "2018.02.10", "title": "Демократ: Тръмп  крие важна информация от американския народ"}
{"url": "http://www.faktor.bg/bg/articles/novini/svyat/karnavalat-v-rio-de-zhaneyro-be-otkrit-ofitsialno", "text": "Карнавалът в Рио де Жанейро бе открит официално, предаде ДПА. По прогнози на местните власти той ще привлече 1,5 милиона туристи и ще донесе над 1 милиард долара приходи. По традиция началото на празника бе отбелязано с връчването от кмета на Рио де Жанейро Марсело Кривела на украсения с блестящи камъни символичен ключ на града на крал Момо - домакина на карнавала. Всяка година специално жури избира висок и дебел мъж, който да е в ролята на крал  Карнавалът има и своя кралица, която ще е придружена от принцеси. Те се определят също чрез гласуване, пише БГНЕС Централното събитие на карнавала в Рио де Жанейро е конкурсът-парад на школите по самба на самбадрома \"Маркиз де Сапукаи\". Дванадесет школи по самба ежегодно се борят за званието победител в надпреварата. Улични шествия, свързани с карнавала, започнаха преди няколко седмици.", "date": "2018.02.10", "title": "Карнавалът в Рио де Жанейро бе открит официално"}
{"url": "http://www.faktor.bg/bg/articles/novini/balgariya/iliyana-yotova-tsinichna-za-zhertvite-na-komunizma", "text": "Президентската институция отказва да бъде обединител на нацията, демонстрирайки отричане на част от историята и незачитане на страданията на десетки хиляди български семейства, репресирани след окупацията на страната от Червената армия през септември 1944 г. Поредно доказателство за тази антинационална политика демонстрира и вицепрезидентът Илияна Йотова. В предаването „Панорама” по БНТ, Йотова бе запитана, защо президентската институция е отказала да почете на 1 февруари жертвите на комунизма и е мълчала прeпренебрежително. Йотова отговори цинично и надменно – жертвите на комунизма и жертвите на фашизма са все жертви! Каквото и да значат неясните й думи това съвсем не означава, че каквито и да са жертвите, те не трябва да бъдат почитани от институциите. Още повече, че е нагло да се слага знак за равенство между едните и другите – най-малко защото исторически  никога е нямало в България фашизъм. Така наречените шумкари и ятаци, които 45 години манипулативно ни се представяха за антифашисти, са били обикновени терористи и разбойници, извършвали провокации в родината си, финансирани и в полза на болшевиките. Освен това в случая става дума за конкретна дата -  1 февруари официално е обявен за национална почит към жертвите на комунизма. За жертвите на някакъв абстрактен фашизъм -  комунисти, БСП, русофили и други левичари почитат 9 май и 9 септември. Самата Йотова неведнъж е била част от тези чествания на фалшиви  антифашисти. Вместо да атакува вицпремиера с нови въпроси по темата, водещият Бойко Василев превключи веднага на европейска тематика, за да замаже неудобния за властта въпрос. Няма съмнение, че и Румен Радев и Илияна Йотова няма да бъдат обединители на нацията и изразители на идеала за единство. Те отказват да се измъкнат от политическите догми на партията, която ги издигна, и ще останат до края на мандата си нейни сенки и слуги.", "date": "2018.02.10", "title": "Илияна Йотова цинична за жертвите на комунизма"}
