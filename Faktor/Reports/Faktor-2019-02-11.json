{"url": "https://www.faktor.bg/bg/articles/novini/balgariya/tsvetanov-pred-nad-400-chlenove-i-simpatizanti-na-gerb-shumen-prezidentat-rumen-radev-e-govoritel-na-opozitsiyata", "text": "Президентът Румен Радев обслужва интересите на опозицията и се е превърнал в техен говорител. По темата с Венецуела той зае позиция, която не кореспондира с тази на развитите демокрации и нашите партньори от ЕС и САЩ. Това заяви председателят на ПГ на ГЕРБ и зам.-председател на партията Цветан Цветанов пред над 400 членове и симпатизанти на ГЕРБ-Шумен. На събитието, което се проведе в препълнената концертна зала на Общинския младежки дом в Шумен, присъстваха кметът на града и областен координатор на ГЕРБ Любомир Христов, народните представители от ГЕРБ-Шумен Димитър Александров и Румен Генов, областният управител Стефан Желев, както и кметовете на Нови пазар – Ивайло Камаджиев, на Каспичан – Милена Недева и на Никола Козлево – Ешреф Реджеб. Цветан Цветанов отбеляза, че с наближаването на изборите ще зачестят опитите от страна на БСП за дискредитиране на успешните политики на ГЕРБ, довели до видими резултати. „Нашите политически опоненти трудно могат да приемат сегашната политическа стабилност и икономическо развитие. Затова когато те ни атакуват, ние трябва да им припомним каква беше ситуацията по време на тяхното управление и да я сравним със ситуацията сега. Събираемостта в приходните агенции от 2014 г. се е увеличила с 50%, което в парично изражение е 14 млрд. лв. повече пари в бюджета. Въз основа на тези добри показатели се очаква догодина доходите да се повишат с още 10%. БВП от 2014 г. се е увеличил с 36% и сега е 116 млрд. лв., а от 11,5% безработица през 2014 г. – днес е около 5% и дори очакваме да падне“, каза председателят на ПГ на ГЕРБ. По думите на Цветанов при една победа на ГЕРБ на предстоящите европейски избори партията ще продължи да защитава националния интерес на България в Европа и нашият глас ще се чува ясно. „Силата на ГЕРБ е, че всички ние сме голям екип и заставаме с лицата си пред хората и работим открито в техен интерес. Много ми се иска резултатите от европейските избори да съответстват на всичко, което сме свършили до този момент – а то е много“, изтъкна той. По думите му всички общини, в които управлява ГЕРБ, има видими резултати. „Вие имате всички основания да бъдете с високо вдигната глава. Говорете непрекъснато с хората, обяснявайте им какво сте направили и какво предстои да се случи както във вашето населено място, така и в цялата държава“, призова кметовете Цветанов. Зам.-председателят на ГЕРБ подчерта, че образованието е основният приоритет на правителството, защото от една страна така ще бъдат удовлетворени нуждите на пазара на труда, а от друга ще допринесе за по-успешна интеграция на някои групи в обществото. „За 2018 и 2019 г. 500 български училища се модернизират, като отпуснатите средства по ОП „Региони в растеж“ за образователна инфраструктура са над 700 млн. лв. Също така сме поели ангажимент до края на мандата учителските заплати да бъдат увеличени двойно, като така искаме да мотивираме повече млади хора да изберат учителската професия“, посочи още Цветанов.", "date": "2019.02.11", "title": "Цветанов пред над 400 членове и симпатизанти на ГЕРБ-Шумен: Президентът Румен Радев е говорител на опозицията"}
{"url": "https://www.faktor.bg/bg/articles/novini/svyat/srabskata-opozitsiya-boykotira-parlamenta-podkrepi-protestite-sreshtu-vuchich", "text": "Най-големият опозиционен блок в Сърбия в понеделник започна бойкот на националния и местните парламенти в проява на солидарност с протестите срещу президента Александър Вучич, съобщи ДПА. Ние няма да участваме, докато исканията от протестите \"1 от 5 милиона\" не бъдат изпълнени и не бъдат създадени условия за свободни и честни избори, заяви в декларация Съюзът за Сърбия. Протестите се провеждат в Белград всяка събота от началото на декември и в последните седмици в над 20 други сръбски градове. Мотото \"1 от 5 милиона\" бе измислено, след като Вучич отхвърли протестите, като каза, че той няма да се огъне, \"дори и вие да сте 5 милиона\".  Организаторите настояват Вучич да премахне хватката си върху медиите и за справедлива рамка за избори. Като президент Вучич има малко формални права, но контролира медиите и икономиката чрез неговата Сръбска прогресивна партия, която доминира в парламента и в която той фактически е недосегаем авторитет. Ние не искаме да бъдем част от фасадна демокрация и да осигуряваме легитимност на един тоталитарен режим, който задушава цялата опозиция и третира политическите съперници като врагове на държавата, заяви Съюзът за Сърбия.  Този съюз обединява около двайсетина партии и движения от различни части на политическия спектър. Организаторите на протеста, който редовно събира до 20 000 души, засега отказват да застанат зад която и да било партия, включително и зад Съюза за Сърбия. Те посочват, че повечето опозиционни политици са управлявали преди идването на власт на Вучич през 2012 г. и не са въвели реформи, които да предотвратят злоупотребите и корупцията в правителството. (БТА)", "date": "2019.02.11", "title": "Сръбската опозиция бойкотира парламента, подкрепи протестите срещу Вучич"}
{"url": "https://www.faktor.bg/bg/articles/novini/balgariya/yanaki-stoilov-zashto-sreshtata-s-poslanika-na-velikobritaniya-e-v-ministerskiya-savet-a-ne-v-mvr", "text": "Не съм криминалист и няма да влизам в различните версии по случая с отравянето на Емилиян Гебрев. Това, което прави впечатление е, че срещите между Борисов и посланика на Великобритания вместо да бъдат професионални, са политически. Защо срещата е в Министерски съвет, а не в сградата на МВР например. Много бързо се политизират теми, които трябва да бъдат изяснени юридически. Това заяви Янаки Стоилов, член на НС на БСП в предаването \"Още от деня\" по БНТ. \"България трябва да ориентира срещите си по икономически ползи. Само държава, която има икономическо развитие, може да обещава нещо на гражданите си\", каза още той.  \"Влияние върху България ще има и винаги е имало. Това е част от политиката. Защо не казват, че непременно хибридната атака ще дойде от Изток\", попита Стоилов. \"Количествено ли трябва да мерим, кой е по-прав. Във външната политика мисленето се определя от позициите на международното право. Ако Тръмп заявява, че защитава демократизацията, то трябва да си преориентира мнението за Северна Корея\", коментира той ситуацията във Венецуела.  \"БСП трябва да е социалистическа лява партия, която поставя въпросите за труда и интересите на България. Българската политика се захранва от текущите скандали\", завърши Янаки Стоилов.", "date": "2019.02.11", "title": "Янаки Стоилов: Защо срещата с посланика на Великобритания е в Министерския съвет, а не в МВР?"}
{"url": "https://www.faktor.bg/bg/articles/novini/balgariya/tsvetanov-v-gerb-nyama-bitka-za-vodachestvoto-na-evrolistata-kakto-v-bsp", "text": "\"Докато в БСП има сблъсък на лобита по темата кой ще е водач за листата за европейските избори, при ГЕРБ има много достойни кандидати, които могат да оглавят листата. Все още не сме обсъждали състава на листата, защото не са приключили номинационните събрания по места. При ГЕРБ този процес е демократичен. Очаквам около края на март да сме готови с всички имена\", каза пред журналисти в Шумен председателят на ПГ на ГЕРБ и зам.-председател на партията Цветан Цветанов.  По думите му, амбицията на партията е да има минимум 6 евродепутати в следващия Европейски парламент, като дори ще насочи усилията си да вкара още един свой представител в ЕП и така общият им брой да стане 7. „По време на кампанията искаме да покажем, че през всичките години ПП ГЕРБ е имала изключително силна връзка с ЕС и институциите му, като доказателство за това е фактът, че при управление на ГЕРБ никога не са спирани европейски средства. Това ни даваше възможност да се възползваме от европейската солидарност и да променяме облика на населените места в България“, подчерта Цветанов.  Той обясни, че в момента България е в топ 5 в ЕС по очакван ръст на икономиката и направи съпоставка с икономическото състояние на страна при управлението на БСП и кабинета „Орешарски“.  „Оттогава събираемостта в приходните агенции се е увеличила с 50%, което в парично изражение е 14 млрд. лв. повече пари в бюджета. БВП се е увеличил с 36%, а от 11,5% безработица през 2014 г. – днес е около 5% и дори очакваме да падне“, сравни Цветан Цветанов.  По думите му именно това икономическо развитие изисква от държавата да произвежда повече квалифицирани кадри, за да отговори на нуждите на пазара на труда.  „Неслучайно основният приоритет на това правителство е именно образованието“, уточни той. Във връзка с предстоящите европейски избори Цветан Цветанов поясни, че след края им ще бъде направен обширен анализ на резултатите, които трябва да покажат каква е била ангажираността на всеки един потенциален кандидат за кмет или общински съветник, съобщиха от пресцентъра на ГЕРБ.", "date": "2019.02.11", "title": "Цветанов: В ГЕРБ няма битка за водачеството на евролистата, както в БСП"}
{"url": "https://www.faktor.bg/bg/articles/novini/svyat/bivsh-estonski-ofitser-e-osaden-za-darzhavna-izmyana-zaradi-shpionazh-v-polza-na-rusiya", "text": "Естонски съд осъди на затвор бивш офицер и баща му за държавна измяна заради шпионаж в полза на Русия, предаде Асошиейтед прес. Агенция Балтик нюз сървис съобщи, че съдът в Талин е осъдил 38-годишния бивш майор от естонската армия Денис Метсавас и 65-годишния му баща Пьотр Волин за продажба на поверителна информация на руското военно разузнаване ГРУ. Метсавас е продавал информация в продължение на десетилетие и е осъден на 15 и половина години затвор. Баща му е работил с ГРУ около половината от това време и получи присъда от шест години затвор. Метсавас, който говори свободно руски, е служил дълги години в естонската армия, включително в мисия с войски на НАТО в Афганистан. Повишен е в чин майор през 2015 г. и е работил в генералния щаб на естонските въоръжени сили в Талин. Волин е служил в съветската армия от 1971 до 1979 г.", "date": "2019.02.11", "title": "Бивш естонски офицер е осъден за държавна измяна заради шпионаж в полза на Русия"}
{"url": "https://www.faktor.bg/bg/articles/novini/balgariya/mitropolit-gavriil-si-pozvolil-da-izraboti-pozitsiyata-na-bpts-za-natsionalnata-strategiya-za-deteto", "text": "Становището на митрополитите за Националната стратегия за детето не е официално, научи \"По света и у нас\". То не е гласувано на заседание на Светия Синод и не е подписано от патриарха и митрополитите, а е изпратено за публикуване на официалния сайт на Патриаршията от Ловчанския митрополит Гавриил. Становището се появи на сайта в петък следобед и предизвика силни негативни реакции в социалните мрежи, тъй като е насочено против абортите и сексуалното възпитание, настоява за въздържание в интимния живот, за преподаване на предмета \"Религия\" като задължителен и твърди, че се абсолютизират правата на детето.", "date": "2019.02.11", "title": "Митрополит Гавриил си позволил да \"изработи\" позицията на БПЦ за Националната стратегия за детето"}
{"url": "https://www.faktor.bg/bg/articles/novini/svyat/voenen-helikopter-padna-v-zhilishten-kvartal-na-istanbul", "text": "Четирима войници са ранени, след като турски военен хеликоптер катастрофира в жилищен район в Истанбул, съобщи губернаторът на провинцията. \"Военен хеликоптер се е разбил докато е извършвал принудително кацане върху жилищен комплекс в квартал Чекмекьой\", написа губернатор Али Йерликая в Туитър.  \"Четирима от пострадалите войници, които са били на борда на хеликоптера са откарани в болницата\", съобщи по-късно той в друг туит.", "date": "2019.02.11", "title": "Военен хеликоптер падна в жилищен квартал на Истанбул"}
{"url": "https://www.faktor.bg/bg/articles/mateo-salvini-obyavi-che-e-gotov-da-poseti-parizh-oshte-tazi-sedmitsa", "text": "Италианският вътрешен министър Матео Салвини обяви, че е готов да посети Париж тази седмица, за да поднови добрите отношения с Франция, която извика посланика си в Италия за консултации в знак на протест срещу действията на италианското правителство, предаде БТА, цитирайки АФП. Салвини каза, че е готов или да приеме френския вътрешен министър Кристоф Кастанер в Рим, или да посети Париж още тази седмица. Предишната седмица Салвини, който е вицепремиер и влиятелна фигура в италианското правителство, изпрати покана до Кастанер, за да обсъдят нерешени въпроси в тяхната област на компетентност. Той обаче заяви на предизборна среща, че ще \"призове\" френския министър, в отговор на което Кастанер каза: \"Мен не ме призовават\". Днес Салвини се опита отново да намали напрежението, отбелязва АФП. \"Мисля, че връщането към добри отношения (с Франция - бел. АФП) е от жизненоважно значение и колкото по-скоро, толкова по-добре\", добави той. Заради решението на френския президент Еманюел Макрон да извика за консултации посланика на Франция от Рим, председателката на крайнодясната партия \"Национален сбор\" Марин Льо Пен го обвини днес, че използва дипломацията за политически и предизборни цели. Макрон взе решение да върне у дома посланика на Франция, след като италианският вицепремиер се срещна с \"жълти жилетки\" във Франция миналата седмица, припомня АФП. \"Има едно политиканско използване на дипломацията, което намирам за много притеснително от страна на Еманюел Макрон, защото той иска на всяка цена да изглежда като противник на политиката, водена от Салвини и от унгарския премиер Виктор Орбан, с риск да предизвика криза между нашите две страни, които отдавна са съюзници\", заяви Льо Пен пред \"Франс ентер\". \"Използването на това вторично явление е силно насочено към получаване на преимущество на изборите\", добави Льо Пен. Според проучванията на общественото мнение нейната партия е наравно с политическото движение \"Република, напред!\" на Макрон. Крайнодясната лидерка добави, че има \"много силно противоречие\" от страна на френския президент, \"който иска премахване на границите, обявява се за европейски федерализъм и който дори предложи идеята за транснационални листи\" на европейските избори, но който \"се скандализира, когато италиански политически представител иска да разговаря с политически активисти във Франция\". Льо Пен разкритикува остро \"намесата и възмущението, които се променят в зависимост от нуждите и желанията\". Като пример тя изтъкна, че \"когато бившият президент на САЩ Барак Обама призовава да се гласува за Макрон, всички смятат това за невероятно. Когато турският президент Реджеп Ердоган иска да организира голям митинг в Страсбург, никой няма какво да каже\", заяви тя.", "date": "2019.02.11", "title": "Матео Салвини обяви, че е готов да посети Париж още тази седмица"}
{"url": "https://www.faktor.bg/bg/articles/antievropeyskite-partii-mozhe-da-paralizirat-es-sled-evroizborite-sochi-doklad", "text": "Антиевропейските партии са на път да спечелят онази една трета от местата в Европейския парламент, която им е необходима, за да възпрепятстват дейностите, да подкопаят сигурността и отбраната на Европа и да сеят раздор, който може постепенно да разруши ЕС. Това показва анализ на Европейския съвет за външна политика (ЕСВП), озаглавен \"Европейски избори 2019: Как антиевропейските партии планират да разрушат Европа и как да бъдат спрени\". Той представлява най-подробното досега проучване за влиянието на антиевропейските партии преди изборите за Европейски парламент през месец май. Докладът е изготвен с участието на мрежа от асоциирани изследователи в държавите членки, интервюта с политически партии, политици и експерти, както и чрез анализи на тенденциите в сегментирането на гласоподаватели и партийни програми. Проучването проследява какъв е залогът във всяка държава членка (изводите за България можете да видите по-надолу) и какво влияние може да имат антиевропейските партии по ключови въпроси като търговията, сигурността, климатичните промени и бюджета на ЕС, ако си сътрудничат в Европейския парламент. В доклада се предупреждава, че въпреки разделенията между антиевропейските партии те вероятно ще работят заедно, за да попречат на европейското сътрудничество и за да предотвратят действия срещу държави членки, които нарушават ценностите на ЕС. В него се заключава още, че тазгодишните избори за евродепутати ще бъдат най-важните досега и че бъдещето на Европа като международна сила, способна да гарантира сигурност и просперитет за гражданите си, е поставено на карта. Според анализа антиевропейски настроените законодатели могат: - Да спънат европейския отговор на големи външнополитически предизвикателства, като оказват натиск за край на санкциите срещу Русия, като отслабят репутацията на НАТО и като поискат национален, а не европейски отговор на икономическите заплахи, идващи от Китай и САЩ. - Да отслабят върховенството на закона в Европа, като блокират процедурите по чл. 7 в Европейския парламент и компрометират способността на Европа да защитава вътрешната демокрация и да работи срещу нарушенията на човешките права. Такива процедури са задействани срещу Полша и Унгария заради опасения за спазването на европейските ценности в двете страни. - Да навредят на европейската икономическа конкурентоспособност, пречейки на преговорите или ратификацията на споразумения за свободна търговия като това с Великобритания след Брекзит. Според доклада търговската политика ще бъде предпочитаната спорна област за намеса от антиевропейските партии. - Да поставят в риск свободата на движение, стремейки се към връщане на строгия контрол по вътрешните граници като основно решение на проблема с миграцията в ЕС. - Да затруднят световните усилия срещу климатичните промени, настоявайки за оттегляне на техните страни и на ЕС като цяло от многостранни споразумения, например Парижкото споразумение за климата. - Да насърчат дезинтеграцията на ЕС отвътре, проваляйки бюджетните преговори, блокирайки избора на даден еврокомисар и използвайки платформата, която им дава Европейският парламент, за да настояват за референдуми в държавите членки на принципа \"вън или вътре\". - Да променят политическата култура на Европа. Евентуален успех на евроизборите може да се използва като трамплин за победа на национални избори. Най-големият ефект от изборите за Европейски парламент ще бъде една вълна от национални избори през 2019 в Дания, Естония и Словакия, в които има вероятност да се образуват коалиции с националисти, което от своя страна ще затрудни работата на Европейския съвет. Според доклада проевропейските сили трябва да разширят дебата, за да покажат реалната щета от програмите на антиевропейските партии в различни политики. В повечето държави теми от националната политика ще доминират по време на кампаниите, а миграцията ще бъде единственият важен въпрос в много държави членки, с изключение на Португалия, Ирландия и Литва. Традиционните консервативни партии трябва да се въздържат от това да приемат възгледите на крайнодесните и да се включват в коалиции с тях, се препоръчва в доклада. Фокусът на традиционните партии трябва да е насочен към отговора на тревогите на избирателите в областта на външната политика, климата, сигурността, отбраната, растежа и работните места, където националистите са разделени и не могат да кажат много. Повечето българи гледат на изборите за Европейски парламент като на продължение на националната политика или като на репетиция за следващите парламентарни избори, а не като на период за задълбочен размисъл за ЕС и членството на България в съюза, се казва в анализа. Според някои експерти резултатът от изборите за Европейски парламент през май ще покаже дали в страната са необходими предсрочни избори. Това повишава залога за вота през 2019 г. и може да увеличи избирателната активност, която през 2014 г. бе по-висока (36%) в сравнение с повечето държави в Централна и Източна Европа. Кампанията за евроизборите в България ще се фокусира върху смесица от национални и европейски въпроси. Управляващите дясноцентристи вероятно ще се концентрират върху следващата многогодишна финансова рамка на ЕС, както и върху кохезионната политика с позитивно послание за следващия кръг европейски инвестиции в България. Те може да обещаят и допълнителен напредък по въпроса за членството на страната в еврозоната и в Шенген. Основната опозиционна Българска социалистическа партия и \"Обединени патриоти\", по-малкият партньор в управляващата коалиция, може да се фокусират в по-голяма степен върху миграцията и защитата на границата, възползвайки се от засилването на антибежанските настроения в страната. Възможно е те да отправят критики и към политиката на ЕС спрямо Русия, предвид в голяма степен проруската им ориентация. Сред българските партии има консенсус, че перспективата за Европа на много скорости трябва да се избягва. Някои фракции в двете основни партии (особено в БСП и в по-малка степен в ГЕРБ) завиха остро към консервативни, националистки и дори евроскептични позиции през последните години, следвайки курса на Виктор Орбан в Унгария, се казва още в анализа. Според него в България има политици, които са силно евроскептични, особено в \"Обединени патриоти\", представляващи хлабава коалиция на три националистки партии. С 9% подкрепа в проучванията, те се надяват да спечелят едно евродепутатско място. Трите партии в \"Обединени патриоти\" са в различни степени проруски и евроскептични. В доклада се припомнят и вътрешните конфликти в коалицията. Битката на идеи между европейците несъмнено ще продължи и след изборите за Европейски парламент, се казва в заключенията на доклада. Резултатът от вота през май обаче в голяма степен ще очертае границите на тази битка в предстоящите години. Ключовите битки през май 2019 г. ще се състоят в Германия, Франция, Италия, Полша и Испания, които заедно имат повече от 50% от евродепутатските места. За запазването на проевропейско мнозинство в ЕС в средно- и дългосрочен план ще е необходимо да се спре възходът на националистите навсякъде, от Швеция и Холандия, до Естония и Хърватия. Ако проевропейските партии и групи позволят на евроскептиците да грабнат инициативата и да определят рамката на дискусията, както и да спечелят допълнителен импулс у дома, това ще е стратегическа грешка, от която няма да могат да се възстановят.", "date": "2019.02.11", "title": "Антиевропейските партии ще парализират ЕС след евроизборите"}
{"url": "https://www.faktor.bg/bg/articles/novini/svyat/nedovolni-makedontsi-zalichavat-dumata-severna-ot-novite-taeli", "text": "Надписът със старото име на Македония е била премахната тази нощ от сградата на правителството в Скопие. Надписът \"Република Македония\" ще бъде заменен с новото име \"Република Северна Македония\", съобщава Bulgaria ON AIR. Нови табели ще има и по фасадите на парламента и няколко министерства. Смяната обаче не премина без инциденти. В местните медии вече се появиха снимки на надписи, където думата \"северна\" е задраскана с черен спрей.  След като Скопие и Атина ратифицираха Преспанския договор, Европейската комисия изчаква да завършат всички предвидени процедури, за да може новото име да влезе в употребата и в европейските институции.", "date": "2019.02.11", "title": "Недоволни македонци заличават думата \"северна\" от новите табели"}
{"url": "https://www.faktor.bg/bg/articles/krasimir-valchev-1-2", "text": "\"Разговорът за образование е най-важен. Това е разговор за бъдещето на нашите деца\", заяви министърът на образованието и науката Красимир Вълчев във Велико Търново. Заедно със своите заместници Таня Михайлова и Деница Сачева той се включи в гражданския диалог \"Европа в нашия дом\" във Великотърновския университет \"Св.св. Кирил и Методий\". Платформата започна с дискусия за националните и местните политики в образованието, съобщи пресцентърът на МОН. \"Формулата за справяне с най-важните предизвикателства е да сме в постоянна комуникация и да работим заедно с институционалните партньори. Тогава има резултат\", е посочил министърът за работата на екипите по Механизма за обхват на всички деца и ученици в образователната система. За година и половина са записани близо 40 000 деца, но по-важното е да се работи с тях всеки ден. Многочасовата работа на учителите е най-трудна и им е необходима подкрепа от всички институции\", е заявил Красимир Вълчев.  Министърът е подчертал, че се предвижда подкрепа за креативните учители и за развитие на културата на иновации в училищата. \"Това ще е истинската промяна в образованието - учителите да избягват традиционните модели на преподаване. Необходими са иновативни методи, за да се въвлекат в по-голяма степен децата в образователния процес. Децата и училищата са различни, затова трябва да търсим различни ресурси\", е заявил той.  Министър Вълчев е акцентирал и на посещаването на детска градина като ключов фактор, особено за онези деца, чийто майчин език не е български. Затова МОН ще подкрепи с допълнителни обучения тези деца. \"Когато говорим за образование в рамките на гражданския диалог \"Европа в нашия дом\", всеки трябва да знае какво получаваме като солидарност от държавите в ЕС. 500 училища ще бъдат модернизирани през 2019 година с над 700 милиона лева от ОП \"Региони в растеж\", е казал на дискусията председателят на парламентарната група на партия ГЕРБ Цветан Цветанов. По думите му е много важно темата \"Образование\" да бъде тема, която обединява всички.  \"Винаги когато правиш една политика, най-важна е обратната връзка. Когато гласуваме за силна и обединена Европа, ще можем да се възползваме от нейната солидарност за реализиране на националните политики\", е заявил Цветан Цветанов. Според него \"инвестицията в образованието е инвестиция в бъдеще и тя е в размер на 1 милиард и 380 милиона лева. Важно е и достойното заплащане на труда на българския учител\".", "date": "2019.02.11", "title": "Красимир Вълчев: За година и половина са записани близо 40 000 деца в училище, но по-важното е да се работи всеки ден с тях"}
{"url": "https://www.faktor.bg/bg/articles/gdbop-razbi-15-sayta-za-targoviya-s-falshivi-stoki", "text": "ГДБОП проведе мащабна специализирана операция във Варна срещу незаконната търговска дейност в Интернет. Акцията се е провела на 7 февруари и при нея са били иззети огромни количества стоки от защитени търговски марки. Били претърсени общо 5 адреса в града. Антимафиотите пресекли престъпната дейност на общо 15 интернет сайта, насочени към клиенти от България, Гърция и Румъния. Един от сайтовете имал регистрирани над 43 000 потребители и 15 810 948 посещения и реализирал повече от 25 000 продажби на парфюми.   В двата склада на извършителите били открити над 9500 мъжки и дамски парфюми на 30 водещи световни търговски марки, над 300 чифта маратонки, чанти, над 600 броя слънчеви очила, аксесоари.   На адресите на двамата задържани, които са от Ямбол, били намерени големи суми пари, както и самите компютърни конфигурации, от които били качвани обявите за продажба в сайтовете.   Единият мъж бил задържан в офиса на куриерска фирма, докато се опитвал да изпрати поредните 117 пратки към клиентите си. У него били открити и част от телефоните за поръчка на няколко от 15-те сайта, както и печати на двете търговски дружества, използвани за престъпната дейност.", "date": "2019.02.11", "title": "ГДБОП разби 15 сайта за търговия с фалшиви стоки"}
{"url": "https://www.faktor.bg/bg/articles/ikonomika/biznes/85-000-firmi-tryabva-da-podadat-deklaratsii-za-deystvitelni-sobstvenitsi", "text": "Според очаквания и изчисления на Агенцията по вписванията, около 85 хиляди фирми и юридически лица с нестопанска цел следва да подадат декларации за действителните си собственици в срока, регламентиран от законодателя – 01.02.2019 – 31.05.2019, съобщиха от Агенцията по вписванията. Подаването на тези декларации стана необходимо, по силата на Закона за мерките срещу изпиране на пари, който беше приет в изпълнение на изискване за синхронизация с Европейска директива 2015/849 на Европейския парламент. До момента в Агенцията по вписванията са подадени 64 декларации за действителни собственици. По 4 от тях са дадени указания, а по 40 е постановен отказ, поради липса на задължение, по смисъла на закона. От подалите лица, само 14 са били реално задължени и съответно толкова са и вписванията. Съгласно закона, фирмите, които не следва да подават такива декларации са: еднолични търговци; еднолични акционерни дружества и еднолични дружества с ограничена отговорност със собственици на капитала физически лица; дружества с ограничена отговорност със съдружници физически лица, които притежават до 25% от капитала; събирателни дружества със съдружници физически лица. Гореизброените търговци трябва да подават тази декларация, само в случай, че действителните собственици са различни от вече вписаните такива. Тъй като срокът за пререгистрация на юридическите лица с нестопанска цел е до 31.12.2020 г., те могат да подават декларация за действителни собственици в 4 месечен срок след пререгистрацията. Заявяването на информацията за действителни собственици има декларативен характер и като част от базата данни на търговския регистър е публична и всеки има право на свободен и безплатен достъп, съгласно чл. 11 от ЗТРРЮЛНЦ. Агенция по вписванията припомня, че няма правомощия да дава задължителни указания по прилагане на законите.", "date": "2019.02.11", "title": "85 000 фирми трябва да подадат декларации за действителни собственици"}
{"url": "https://www.faktor.bg/bg/articles/promeni-v-zakona-za-kontsesiite-mozhe-da-privlekat-oshte-kandidati-za-letishteto-v-sofiya", "text": "Министерството на транспорта предлага промени в Закона за концесиите, с които се въвеждат и няколко европейски директиви, се вижда от проекта, обявен за обществено обсъждане. Сред промените е тази, която засяга отговорността на инвеститори, които участват съвместно в проектни компании. Според сегашните текстове инвеститорите в проектната компания отговарят за всичко, дори не до размера на участието си. Практиката по света е рискът да се носи от специално създадената компания, а само финансовите отговорности да се гарантират. Според \"Капитал\" това положение отблъсква повече желаещи, при това големи фирми, да концесионират летището в София и това е причината срокът за приемане на оферти да се удължи за пореден път. Официално такива мотиви министерството не посочва - нито в проекта, нито при отлагането на срока за офертите. Вносителят на промените предлага нови текстове, свързани със солидарната отговорност, с обезщетенията при прекратяване на концесионния договор, с начина на разрешаване на спорове между страните по концесионния договор, с основанията за недействителност на концесионния договор. И в сега действащия закон е предвидено записаното в европейска директива от 2014 г., че концесионерът може да поиска от кандидатстващите заедно да учредят определен вид фирма. Действащият закон постановява, че в този случай независимо от създаването на определена правна форма участващите в групата икономически оператори, както и едноличният собственик на капитала на проектното дружество, отговорят солидарно с проектното дружество. Вносителят посочва, че за да се постигне по-пълно прилагане на директивата, сега се предлага отговорността на всеки икономически оператор да се определя спрямо ресурсите, които е предоставил при включването си в проектното дружество. А също и концедентът да има правото и възможността да ограничи размера на тази отговорност по най-разумния за постигане на изискванията и целите на концесията начин. В крайна сметка се предлага с концесионния договор да може да се предвиди участващите в групата фирми да отговарят солидарно с проектното дружество за изпълнението на концесионния договор съгласно предвиденото в него, като се вземат предвид характерът и размерът на участието на всеки от икономическите оператори в проектното дружество или на поетия от тях ангажимент за предоставяне на ресурси на проектното дружество. Другата предлагана промяна е свързана с условията, при които концесионният договор може да бъде прекратен предсрочно по причина, за която отговаря концесионерът. В този случай според действащата редакция концедентът дължи на концесионера обезщетение в размер на невъзстановените разходи на концесионера за инвестиции в обекта на концесията, намалени със сумата, съответстваща на нормата на възвращаемост за концесионера за целия срок на договора. Тя обаче не може да надхвърля пазарната стойност на извършените от концесионера инвестиции в обекта към датата на прекратяване на договора. Настоящият опит показва, че така формулирана, разпоредбата е практически неприложима, защото не дава възможност да бъде съставена вярна математическа формула за изчисляване на обезщетението, се посочва в мотивите на Министерството на транспорта. Липсата на подобна възможност, освен че създава допълнителна несигурност у инвеститорите, предполага и спорове при евентуално прекратяване на концесионен договор. Също така подобни рискове обичайно се калкулират по съответния начин в проектите и водят до тяхното оскъпяване, още повече че е възможно да не се стигне до прекратяване на концесионен договор, допълва ведомството. Според него международната практика в тези случаи приема за най-добър вариант концедентът да дължи обезщетение в размер на невъзстановените разходи на концесионера за инвестиции в обекта на концесията, съответстващи на непогасената част от привлечения капитал с неговата цена. Собственият капитал не следва да се възстановява, като евентуалната му загуба следва да се прилага и разбира като стимул от страна на концесионера за изпълнението на концесионния договор. Съществуващото в момента обвързване с пазарната стойност също не се оказва удачен вариант. С направените предложения в тази им част се преодоляват трудностите при прилагането, изключва се възможността за различно тълкуване, отразяват се най-добрите международни практики, като се отчитат балансирано интересите на страните по концесионния договор, посочва вносителят. Крайната дата на общественото обсъждане по проекта е 22 февруари. (източник: Дневник)", "date": "2019.02.11", "title": "Промени в Закона за концесиите може да привлекат още кандидати за летището в София"}
{"url": "https://www.faktor.bg/bg/articles/sled-sina-na-bobi-mihaylov-i-zetyat-mu-se-vrashta-v-levski", "text": "\"Левски\" е на път да стане семеен клуб. След като синът на Борислав Михайлов сложи сините ръкавици, и зетят на шефа на БФС пристига на Герена. Бившият национал на България Живко Миланов още днес трябва да се завърне официално в Левски. Бранителят, който от миналия петък е свободен агент, ще подпише със \"сините\" за година и половина. Той разтрогна с шампиона Кипър АПОЕЛ (Никозия) шест месеца преди края на договора му, след като отпадна от плановете на треньорския щаб. Ръководството на 26-кратните шампиони и Миланов вече са уточнили всички параметри и още срещу Локомотив (Пловдив) трябва да бъде на разположение на Георги Дерменджиев. Наставникът пък днес събира тима си за първа тренировка на \"Герена\", като се очаква бившият национал, който се завърна в България, да се включи в заниманията, ако всичко е наред. Сега освен, че ще играе с баджанак си Валери Божинов, Ники Михайлов ще рита и с мъжа на сестра си. Припомняме, че Живко Миланов е зет на Боби Михайлов. От дъщеря му Бисера имат две момчета.", "date": "2019.02.11", "title": "Семейна идилия в \"Левски\": Освен с баджанака, Ники Михайлов ще рита и с мъжа на сестра си"}
{"url": "https://www.faktor.bg/bg/articles/ikonomika/biznes/biznesat-poiska-otlagane-na-sroka-za-vavezhdane-na-novi-kasovi-aparati", "text": "На 31-ви март изтича срокът, в който близо 400 000 фирми трябва да се снабдят с новите фискални устройства, чрез които НАП ще следи в реално време всяко парично разплащане. Търговците на горива и превозвачите обаче заявиха, че няма да спазят срока за въвеждане на новите изисквания за касови апарати и фискални принтери и поискаха да се отложи срокът за въвеждането им. Причината е невъзможност бизнесът да обучи екипите си и да направи нужните инвестиции в софтуер. Бизнесът е готов да атакува спорната наредба в съда, Комисията за защита на конкуренцията и да се оплаче в Европейската комисия.  Туристическият бранш попита как ще отчита пред НАП приходи от платени пакети през чужди туроператори и агенции. Общо 110 са новите модели фискални апарати, утвърдени от НАП. От Българския институт по метрология, заявиха, че много малко от заявените пред НАП модели касови апарати са минали одобрение през тях. От БСК казват, че новият фискален софтуер дава достъп на НАП до търговски тайни на фирмите, като клиенти, обороти, цени, заплати. Компютърните специалисти поискаха между 12 и 18 месеца удължаване на срока за новите фискални софтуери, за да напишат програмите. От НАП заявиха, че на този етап не предвиждат отлагането на срока, а по-скоро оценяват готовността на отделните браншове за въвеждане на новите фискални софтуери.", "date": "2019.02.11", "title": "Бизнесът поиска отлагане на срока за въвеждане на нови касови апарати"}
{"url": "https://www.faktor.bg/bg/articles/spetsaktsiya-v-plovdiv-zakopchaha-nad-20-dushi-s-narkotitsi", "text": "21 души са задържани при специализирана полицейска операция срещу разпространението на наркотици в областта. Това съобщиха от пресцентъра на МВР. Операцията за противодействие на престъпленията, свързани с разпространение и употреба на наркотични вещества, е проведена на територията на областната дирекция на МВР. В хода ѝ са задържани 21 извършители, общо са конфискувани значителни количества амфетамин и марихуана, ново психотропно вещество, хероин, таблетки екстази и клоназепам.  Над 200 грама амфетамин, електронна везна, мобилен телефон и парична сума са иззети при съвместни процесуални и следствени действия от служители на отдел „Криминална полиция“ и сектор „Специализирани полицейски сили“ от микробуса и жилището на 46-годишен от Браниполе.  В пловдивския квартал „Столипиново“, в апартамента на 40-годишен криминално проявен и осъждан мъж и 63-годишния му баща, колегите им от Шесто РУ намерили около 26 грама суха зелена листна маса със съдържание на ново психотропно вещество, 40 таблетки Клоназепам и електронна везна със следи от марихуана.  Множество разфасовки марихуана с тегло над 36 грама, 28 таблетки екстази, пакетче метамфетамин и две електронни везни открили карловски полицаи в дома на 33-годишен жител на село Московец.  С прокурорски постановления спрямо четиримата извършители са взети 72-часови мерки за неотклонение. В рамките на спецакцията, при обиск и претърсване в апартамента на 27-годишен жител на областния град, служители на Първо РУ открили 22 таблетки екстази и близо 7 грама марихуана. Цигари със съдържание на суха зелена листна маса и дози амфетамин иззели от четирима младежи на възраст между 19 и 24 години. С различни количества марихуана, амфетамин, клоназепам и хероин на територията на Четвърто и Шесто РУ в областния град били засечени осем души на възраст между 21 и 38 години, а в Карлово и Хисаря – момчета на 19 и 24 години. Междувременно 27-годишен мъж и 18-годишно момиче, занимавали се с разпространение на наркотици, били задържани с над 3 грама марихуана и 2,5 грама амфетамин от криминалисти в жк. „Тракия“ в областния град. По случаите са образувани полицейски производства под наблюдението на окръжната и Районната прокуратура.", "date": "2019.02.11", "title": "Спецакция в Пловдив: Закопчаха над 20 души с наркотици"}
{"url": "https://www.faktor.bg/bg/articles/vyara-i-demoni/kak-starozagorskiyat-vladika-kiprian-stana-zhertva-na-ruska-izmama-i-propaganda-sreshtu-ukrayna", "text": "В събота, 9 февруари Faktor.bg публикува информация, че Старозагорският митрополит Киприан във видео изявление е обявил, че украинците поддържат каноничната Украниска православна църква, която е към Руската патриаршия. „Позицията” му, изразена в Русия по време на честването на 10-годишнината от ръкополагането на Кирил Гундяев за патриарх, можеше да се тълкува единствено като подкрепа за руското православно влияние в Украйна и срещу решението на Вселенския патриарх Вартоломей в края на миналата година да признае нова и независима Украинска православна църква и да й връчи Томос. Разпространената в Русия „позиция” на митрополит Киприан беше неочаквана за вярващите  в България, защото на първото заседание на Св.синод за тази година, Старозагорският владика не беше в групата на противниците на Вартоломей и защитници на руските интереси в Украйна. Още повече, че Киприан е председател на Синодалната комисия, която трябва да изработи становището на Св.синод по въпроса свързан с Украйна и  заемайки страна, влиза в конфликт на интереси. В действителност се оказа, че във видео интервюто, публикувано от платформата „Повести”(виж видеото в края на текста, б.р.), българският митрополит говори на роден език,  и никъде не посочва кого подкрепят украинците. Авторите на интервюто обаче са поставили субтитри на руски език, в които са манипулирали и изопачили в полза на Руската църква думите на Киприан. Същата фалшификация е мултиплицирана и на официалния сайт на , а и в други техни медии. Още на 7 февруари на сайта на Руската православна църква е публикувана статия със заглавие: „Митрополит Старозагорский Киприан:\"Люди показали поддержку канонической Украинской Православной Церкви”. В текста думите на българския гост са също манипулирани, позовавайки се на фалшифицираното видео интервю. Тази руска измама, официализирана чрез църковния им сайт, подведе и екипа на Faktor.bg, за което се извиняваме на митрополит Киприан. Но това е била целта им. И до днес злонамерената статия и видеото не са свалени от сайта на Руската църква и продължават да въвеждат в заблуждение вярващите. С фалшифицираните думи на митрополит Киприан да се защити достойно по темата за независима и самостоятелна от нея Украинска православна църква. С измама и медийни манипулации се опитва да внушава православна подкрепа в руска полза. По-подлото обаче е, че всява раздор в средите на българското православие и Синод и настройват Украйна срещу страната ни. С лъжи и фалшификации Руската църква трудно ще защити имперските си претенции над украинското православие, защото те са несъвместими с братската любов и учението, което ни завеща Христос.", "date": "2019.02.11", "title": "Как старозагорският владика Киприан стана жертва на руска измама и пропаганда срещу Украйна"}
{"url": "https://www.faktor.bg/bg/articles/svlachishte-blokira-patya-za-rilskiya-manastir-1", "text": "Свлачище блокира пътя към Рилския манастир, съобщи struma.bg. Трафикът е затруднен и се осъществява в едната лента. От КАТ предупреждават шофьорите да се движат с повишено внимание.", "date": "2019.02.11", "title": "Свлачище блокира пътя за Рилския манастир"}
{"url": "https://www.faktor.bg/bg/articles/pochina-parvata-televizionna-govoritelka-v-balgariya", "text": "На 86-годишна възраст ни напусна актрисата Цветана Гълъбова, първата телевизионна говорителка в България. Гълъбова е починала на 9 февруари, съобщава БНТ. Началото на професионалния й път е в т. нар. златен период на Бургаския театър през 50-те години на ХХ век. Повече от три десетилетия играе на сцената на Сатиричния театър. През 1960 г. е избрана за първата телевизионна говорителка и с това става част от историята на Българската национална телевизия. Тази вечер БНТ1 ще излъчи филма от поредицата Умно село \"Цветана Гълъбова: цветя и гълъби\". Възпоменанието ще се състои на 15 февруари, петък, от 14.00 ч. в Сатиричния театър – във фоайето на втория етаж пред входовете към салона.", "date": "2019.02.11", "title": "Почина първата телевизионна говорителка в България"}
{"url": "https://www.faktor.bg/bg/articles/api-ne-sa-vazlagani-deynosti-po-traseto-na-am-struma-prez-kresnenskoto-defile", "text": "Агенция „Пътна инфраструктура“ не е възлагала изпълнението на никакви дейности по трасето на лот 3.2 от АМ „Струма“ - между Крупник и Кресна, свързани с извършването на сондажи, прокарването на временни пътища или на каквото и да било друго. Това съобщиха от пресцентъра на Агенция „Пътна инфраструктура“. Агенцията е категорично против свързването й с дейности, които не са възлагани и изпълнявани от нея. „Още повече, че чрез тях се правят внушения, че стартираните през миналата година две тръжни процедури за двата участъка на лот 3.2 за избор на изпълнители са опорочени. Към момента няма избрани изпълнители и сключени договори, въз основа на които да бъдат извършвани строителни дейности по бъдещото трасе на магистрала „Струма“ през Кресненското дефиле\", посочват от АПИ. Припомняме, че строителството на участък на автомагистрала „Струма” до Кресна е стартирал, без да има избран изпълнението на проекта, съобщи БТВ.", "date": "2019.02.11", "title": "АПИ: Правят се внушения за опорочаване на стартиралите тръжни процедури за лот 3.2 на \"Струма\""}
{"url": "https://www.faktor.bg/bg/articles/prieha-novi-pravila-za-priem-v-parvi-klas-i-detskite-gradini", "text": "Комисията по образование в Столичния общински съвет прие нови правила за прием в първи клас. Предстои те да бъдат гласувани от съвета. Промяната важи за родителите, които имат две и повече деца. Заместник-кметът по образованието Тодор Чобанов обясни, че правилата са същите като миналата година с изключение на една съществена промяна - става дума за предимството, което ще получат братята и сестрите при приема, която идва от Наредбата на МОН за организацията на учебния процес. \"В най-добрия интерес на детето е то да отиде при по-голямото братче или сестриче, така че това нещо ще се случва с промяната, която е на път да бъде гласувана в СОС. Това е промяна, която класира най-отпред на опашката дете, което има по-голям брат или сестра в същото училище до 12 години, а след 12 години наличието на такова по-голямо дете ще носи много сериозен бонус брой точки, които ще позволяват също, не със 100-процентова сигурност, но с голяма степен на вероятност по-малкото дете да отиде в училището на по-голямото\", обясни Чобанов. Нови правила има и за яслите и детските градини в столицата, които предстои да бъдат гласувани от Столичния общински съвет. Мария Минчева - директор на дирекция \"Образование\" в Столична община обясни, че промяната е свързана с преминаването на критериите \"брат и сестра\", \"деца близнаци\" и \"породени деца\" от социалните критерии към общите критерии, която ще даде по-голям брой такива деца да бъдат приети в детските градини. \"Едновременно с това сме променили и квотата, която беше 40 за деца по социални критерии и 60 за деца по общи критерии. Сега тази квота е в съотношение 30:70, за да не ограничаваме възможността на родители с едно дете също да бъдат приети в детска градина\", уточни Минчева", "date": "2019.02.11", "title": "Приеха нови правила за прием в първи клас и детските градини в столицата"}
{"url": "https://www.faktor.bg/bg/articles/ispaniya-mozhe-da-svika-predsrochni-izbori-na-14-april", "text": "Испанският премиер Педро Санчес обмисля да свика предсрочни избори за 14 април, съобщава Ройтерс. Това са заявили анонимни източници от правителството в Мадрид. Управляващите социалисти разполагат с по-малко от четвърт от местата в долната камара на парламента, а в сряда са изправени пред ключов вот за бюджет 2019, който може да изгубят. Партията на Санчес се бори да набере достатъчно подкрепа за гласуването и зависи от по-малките партии, включително каталунските сепаратисти. Те вече заявиха, че ще гласуват „против“. Редовни парламентарни избори в Испания трябва да се проведат не по-късно от 26 юли 2020 г. Другият вариант за предсрочен вот е 26 май, когато ще се проведат европейски и местни избори. „Ако бюджетът не мине, парламентът ще бъде разпуснат. Решението за това зависи от премиера“, обяви днес Испанската социалистическа партия.", "date": "2019.02.11", "title": "Испания: Ако бюджетът не мине, разпускат парламента"}
{"url": "https://www.faktor.bg/bg/articles/intriga-ot-bsp-obyaviha-che-s-evropeyskite-zhurnalisti-sa-za-smyanata-na-tsik-ot-asotsiatsiyata-otrekoha", "text": "Конфуз произтече от срещата на соцлидерката Корнелия Нинова с Асоциацията на европейските журналисти /АЕЖ/. От \"Позитано\" 20 съобщиха, че на срещата в партийната централа двете страни са се обединили \"за\" смяната на състава на Централната избирателна комисия /ЦИК/. Час и половина по-късно в позиция до медиите от АЕЖ отрекоха и уточниха, че със соцлидерката са обсъждали само промените в Закона за личните данни. \"С представителите от Асоциацията на европейските журналисти-България беше обсъден и въпросът за честността на изборите. От Асоциацията и БСП се обединиха, че смяната на ЦИК трябва да се случи, защото така е регламентирано в закона. Нинова призова за обща и надпартийна позиция по този въпрос\", гласи прессъобщението на БСП. Цитирана е и Нинова, която е казала на европейските журналисти: \"Ето, ние даваме пример, че законът стои над партийния ни интерес. Въпреки че имаме и сега квота в ЦИК, държим да се спазват законите на страната и незабавно да се пристъпи към нов избор\".  Събеседниците й реагираха малко по-късно с опровержение. \"АЕЖ-България не е заемала позиция по отношение на състава на ЦИК. Единствената обсъждана тема по време на срещата с лидера на БСП бяха промените в Закона за личните данни\", съобщиха по-късно от асоциацията. \"Бе споменато и желанието на партията за смяна на настоящия състав на ЦИК. Този въпрос обаче не е от компетенциите на Асоциацията на европейските журналисти и нито сега, нито в бъдеще АЕЖ би заела позиция по темата... АЕЖ държи да опровергае твърдението от съобщение до медиите на БСП, изпратено в понеделник, че е подкрепила смяната на състава на ЦИК\", посочват още от асоциацията. АЕЖ получили обещанието на Корнелия Нинова депутатите на БСП да подкрепят ветото на президента върху Закона за защита на личните данни, след като по време на гласуването в пленарната зала преди това са подкрепили поправките.", "date": "2019.02.11", "title": "Асоциацията на европейските журналисти опроверга Нинова час след срещата им на \"Позитано\" 20"}
{"url": "https://www.faktor.bg/bg/articles/skopie-zaev-byaga-ot-predsrochni-izbori", "text": "Зоран Заев и СДСМ бягат от парламентарен вот заедно с президентския. Ако едновременно се произведат и парламентарни, и президентски избори, то тяхната редовност ще бъде гарантирана от служебно правителство и няма да може безнаказано да се крадат стотици хиляди гласове както на референдума. Това се казва в съобщение на опозиционната ВМРО-ДПМНЕ, предаде МИА. Според ВМРО-ДПМНЕ на едни честни и демократични избори Зоран Заев ще бъде победен и ще трябва да си отиде. От опозицията заявиха, че едни предсрочни парламентарни избори и служебно правителство ще предотвратят фалшифициране на вота, каквото тази партия е сигурна, че СДСМ подготвя с оглед на начина, по който беше проведен референдумът за промяната на името и местните избори през 2017 година.", "date": "2019.02.11", "title": "Хора на Груевски: Заев бяга от предсрочни избори, страх го е, че ще бъде победен"}
{"url": "https://www.faktor.bg/bg/articles/petar-cholakov-varhu-emiliyan-gebrev-e-izvarsheno-pokushenie-tova-ne-e-solova-aktsiya", "text": "В случая с Емилиян Гебрев става дума по-скоро за покушение, не за хибридна война. Дали има намеса на Русия, продължава да се изяснява. Въпросното лице е бизнесмен, явно е засегнал нечии интереси. Говори се, че той изнася оръжие за Украйна. Това не може да е солова акция и въпросът е защо, след като става дума за събития от 2015 година, чак сега се разбира товач, заяви в предаването “Плюс минус” по Нова тв политическият анализатор Петър Чолаков По случая с отравянето на Гебрев се правят аналози със Скрипал, защото това е характерен метод на руските служби. Ключовият въпрос е кой има интерес от едно такова покушение срещу живота на Гебрев, посочи политологът.  За мен логичният отговор е свързан с бизнеса на г-н Гебрев, който изнася оръжия за Украйна”, допълни той.  Тук съвсем непосредствено се засяга руският интерес. Дали Русия е замесена, това ще се изяснява. \"Когато страна член на НАТО е изказала опасение за използване на отровно вещество, България не може да остава безучастна, посочи анализаторът, коментирайки случая \"Скрипал\". Според Чолаков съществува хрибридна война. По думите му има множество примери, които се дават. Има руски хакери, които са отклонявали десетки милиони от амеркански банки, каза Чолаков. Според Виктор Папазов, анализатор, случаят с Гебрев е лоша постановка на филма “Да разлаем кучетата”. Потресен съм как се задават фалшиви теми, това е пропаганда, заяви той. Припомняме, че премиерът Бойко Борисов се срещна тази сутрин с британския посланик Ема Хопкинс и с вътрешния министър Младен Маринов, както и с главния прокурор във връзка с информацията, че един от замесените в случая \"Скрипал\" е бил в България по времето, когато е бил отровен бизнесменът Емилиян Гебрев. Случаят породи притеснения и много въпроси.", "date": "2019.02.11", "title": "Петър Чолаков: Покушението върху Гебрев не е солова акция, засегнал е руски интереси"}
{"url": "https://www.faktor.bg/bg/articles/rumen-petkov-ni-vnushava-che-rusiya-i-kremal-ne-sa-vinovni-za-otravyaneto-na-gebrev", "text": "И лидерът на АБВ и бивш вътрешен министър се включи в акцията в защита на Русия и Кремъл, отхвърляйки версията да имат нещо общо с отравянето на българския бизнесмен Емилиян Гебрев.  Опитът да се внушава връзка между отравянето на Сергей и Юлия Скрипал и на Емилиян Гебрев е повече от безумен, коментира пред журналисти във Варна председателят на ПП АБВ Румен Петков, предаде „Фокус“ – Варна. Той заяви, че по случая с Гебрев са направени експертизи в българска и финландска лаборатории. „В тях много ясно се казва какъв не е препаратът. И опитите да се правят внушения, че видите ли Русия тръгва на някаква разправа с този или онзи, без да има за това нужните доказателства, са грозновати“, допълни Румен Петков. Той посочи, че по същия начин през 2018 година е подходила Великобритания, като е обявила без никакви процесуално-следствени действия за извършители някакви руски граждани.  „Великобритания отказа съвместно разследване, предложено от Русия, и всъщност показа, че без доказателства могат да се произнасят присъди. Този подход очевидно целеше да измести фокуса от Брекзит към измислени теми, защо никой не обърна внимание, че буквално месеци след случая „Скрипал“ една гражданка на Англия почина отровена. На нея никой не й обърна внимание“, отбеляза председателят на ПП АБВ. „Но тук, понеже има елемент на закачка, предполагам си спомнят вашите слушатели шума и енергията, с която една част от европейските държави изтеглиха посланиците си в Москва и буквално десет дни след това ги върнаха. Защото тези държави имат своите интереси и политическите внушения, натиск, са едно, но взаимоотношенията, деловите интереси и контактите в икономиките са нещо съвсем друго. Когато обвиняваме Венецуела, че там има глад, има трудности, защо не кажем първо, че това е в резултат на наложените санкции? И не се ли преследва същата цел в Русия?“, каза още Румен Петков.  В тази връзка той допълни, че от АБВ, която според него е истинската европейска партия, ще настояват в новия Европейски парламент за сваляне на санкциите към Русия и установяване на отношения, които отговарят на българските интереси, а българският интерес, според него, изисква евтина ел. енергия, достъпни цени на стоки от първа необходимост и връщане на страната ни на руските пазари.  Това, че Петков отново запя в хора на Путин е съвсем закономерно. Припомняме, че само преди месеци партия АБВ подписа договор за партньорство с партията на руския президент \"Единна Русия\", а това значи, че имат общи цели и интереси.", "date": "2019.02.11", "title": "И Румен Петков ни внушава, че Кремъл и Путин не са замесени в отравянето на Гебрев"}
{"url": "https://www.faktor.bg/bg/articles/mareshki-se-razbarza-vednaga-balgariya-da-se-vklyuchi-v-dogovora-za-evropeyski-boyni-samoleti", "text": "„България трябва веднага да предприеме стъпки за включване в договора за създаване на европейски бойни самолети, наречени „Система за въздушен бой на бъдещето”, иницииран на 7 февруари т.г. от Франция и Германия”. Това заяви лидерът на \"Воля\" и зам.-председател на НС Веселин Марешки, цитиран от пресцентъра на партията. „Ние трябва да сме сред първите и максимално да се възползваме от тази нова възможност, която е много по-стратегическа и ефективна, отколкото харченето на милиарди в момента за американски изтребители”, категоричен е Веселин Марешки. Ще припомним, че това ще бъде цялостна въздушно-отбранителна система от най-ново поколение и най-важното ще бъде европейска, а не зависима от външна за ЕС държава. По всичко личи, че това е първата стъпка към общоевропейска отбранителна платформа. Договорът е отворен за всички държави-членки.", "date": "2019.02.11", "title": "Марешки се разбърза: България веднага да се включи в договора за европейски бойни самолети!"}
{"url": "https://www.faktor.bg/bg/articles/novini/balgariya/radev-ne-bil-na-ruska-zaplati-otgovorite-na-poslanik-makarov-chast-i", "text": "Руското посолство публикува днес първата част от отговорите на посланик Анатолий Макаров, на въпроси, зададени от български граждани. Инициативата стартира преди седмица, а акцията бе наречена „Питай посланика”. Тя е посветена на отбелязания вчера Ден на дипломата в Русия.  Над 2500 въпроса са отправили българи към дипломата. Ето и първата част от отговорите, които току що бяха публикувани от руското посолство: Част I – Въпроси, на които ние нямахме право да не отговорим /запазваме авторската орфография и пунктуация/  Русия обича ли България? – Много!  От коя част на Русия е родом? – От Москва.  Уважаеми, г-н Посланик, изключително много желая да се възстановят братските връзки с България и Русия! Прави впечатление, че в тази насока малко се работи! Обичам Русия като втора Родина! Но използвате ли си правомощията създавайки чести контакти с нашите политици! САЩ-посланикът непрекъснато поддържа близка връзка с МС и Президентство! Вие имате ли такава възможност! Само тесни контакти с политиците ни и народа ще възродят святата дружба между двата народа! Въпросът имате ли тази възможност за контакти! – Поддържам добри работни контакти с членове на политическото ръководство на България, за което им благодаря. Ще работя и по-нататък за подобряване на руско-българските отношения и се надявам и занапред да срещам разбиране от българската страна.  Румен Радев на заплата ли е при вас? – Не.   Защо имаме такова голямо, отрицателно за нас търговско салдо, защо пречите всячески и умишлено на износа на български продукти в страната ви? – Наопаки, бихме се радвали търговията между Русия и България да се развива и в двете посоки. Дори имаме тук Търговско представителство, което оказва подкрепа на бизнеса. Руският пазар е голям, така че и за български производители има място. Стига да имат желание.  : Като чета въпросите на другите ми се иска да разбера как се справяте с честата неприязън и неодобрение, които са задължителна част от тежката корона, която трябва да носи държава като Русия?; Boris Krumov: Как се справяте с крайно поляризираното българско общество по отношение на Русия, и най-вече с омразата ? Благодаря Ви ! – Кучетата лаят, керванът си върви. Нали така казват в България?  Господин посланник, в РФ някой обръща ли внимание на всевъзможните декларации, мнения, изказвания от България спрямо РФ и нейните политики? – Разбира се, че думите не минават незабелязано, и от тях до голяма степен зависи нагласа на ръководството на страната ни към развитие на руско-българския диалог. Въпреки това много добре разбираме, че често има разлика между политическите декларации и настроението на народа, така че и други неща се вземат предвид. Въпрос към Н.Пр.посланика - колко на брой са българските младежи, кандидатстващи за безплатно образование в Руската федерация след завършено средно образование и дали броят на кандидатите се увеличава всяка година? – Годишно имаме около 500 заявки от българските абитуриенти да следват в Русия по нашата програма за безплатно образование. Квотата за България е около 220 души, така че почти всеки втори успява да замине за Русия.  Г-н посланик, бих искал да Ви задам въпрос, свързан с напрежението, което се поражда от струпването на войски на НАТО в близост до руската граница. Според Вас това би ли могло да се тълкува само като провокация от силите на НАТО, или съществува реална опасност от реален конфликт между НАТО и Русия? Бих искал и да Ви попитам дали според Вас е възможно кризата в отношенията между България и Русия в бъдеще да бъде преодоляна? И в тази връзка кога г-н Путин ще посети България? Благодаря Ви предварително! – Дай боже, до реалния конфликт никога няма да стигне – нали има още хора, които добре помнят поуките на Втората Световна война. Не бих говорил за кризата в отношенията между Русия и България, по-скоро за нереализиран потенциал, който трябва да започнем да използваме. И третия ви въпрос – надявам се, че това ще се случи по време на моя мандат. Той има покана, а над конкретното съдържание работим заедно с българската страна.  Ваше Превъзходителство! Господин Посланик! Ясно Ви е, че злословията тук не изразяват ничие мнение, още по-малко – на българския народ! Трябва да знаете, че троловете се вкаменяват с доброта и светлина", "date": "2019.02.11", "title": "Радев не бил на руска заплата - отговорите на посланик Макаров (Част I)"}
{"url": "https://www.faktor.bg/bg/articles/rusiya-planira-da-se-izklyuchi-ot-internet-kato-chast-ot-podgotovka-za-badeshta-kibervoyna", "text": "Русия ще се изключи от интернет за едно денонощие като част от планиран тест, съобщава специализираният новинарски сайт за бизнес технологии ZDNet, позовавайки се на руската медия РБК. Руските власти и големите интернет доставчици планират да изолират страната от интернет, което е част от планиран експеримент. Причината за провеждането на експеримента е да се събере информация и да предостави обратна връзка и промени в законодателство, внесено в руския парламент през декември 2018 г. Първият проектозакон задължаваше руските интернет доставчици да гарантират независимостта на руското интернет пространство (Руснет) в случай на чужда агресия, която води до спиране на интернет в Русия. В допълнение руските телекомуникационни фирми ще трябва да поставят \"технически средства\" за промяна на целия руски интернет трафик до точки за обмен, одобрени или управлявани от Федерална служба за надзор в сферата на съобщенията. Службата ще инспектира трафика за блокиране на забранено съдържание и да е сигурно, че трафикът между руските потребители ще остане в страната, както и че няма да преминава напразно през сървъри в чужбина, където може да бъде прехванат от други държави. Не се съобщава на коя дата ще се проведе тестът, но се предполага, че ще бъде преди 1 април, тъй като е крайният срок за внасяне на поправки в законопроекта, известен като Национална програма за цифрова икономика. През 2017 г. руски официални представители съобщиха, че планират 95% от целия интернет трафик да е на местно ниво до 2020 г.", "date": "2019.02.11", "title": "Русия тества кибервойна: Изключва пробно интернет"}
{"url": "https://www.faktor.bg/bg/articles/vdigat-znameto-na-nato-vav-vtornik-prez-sgradata-na-makedonskoto-pravitelstvo", "text": "С тържествената церемония във вторник, флагът на НАТО ще бъде издигнат пред сградата на македонското правителство в Скопие, предава агенция „Макфакс“. Както съобщи правителствената пресслужба, в рамките на церемонията премиерът Зоран Заев ще направи изказване пред знамето, съобщава \"Фокус\". По-рано в понеделник бе отстранена табелката от въпросната сграда, на която пишеше – Правителство на Република Македония и се очаква в близките дни на нейно място да се появи табелка с новото конституционно име на страната.", "date": "2019.02.11", "title": "Вдигат знамето на НАТО във вторник през сградата на македонското правителство"}
{"url": "https://www.faktor.bg/bg/articles/novini/balgariya/tsvetanov-vlizaneto-na-zamesen-v-sluchaya-skripal-v-balgariya-ne-e-solova-aktsiya", "text": "\"Влизането у нас на замесен в случая \"Скрипал\" не може да е солова акция\", коментира пред журналисти във Велико Търново председателят на ПГ на ГЕРБ Цветан Цветанов, който опроверга твърдението на бившия шеф на ДАНС Цветлин Йовчев.  Цветанов подчерта, че важна стъпка за развръзката на случая е всички партии да окажат подкрепа на замесените в казуса институции по време на предстоящото закрито заседание на Комисията за контрол над службите. \"Президентът избърза с неговата позиция. Когато сме част от силната демократична общност ЕС и със стратегическото патрньоство на САЩ, смятам, че трябва да бъдем солидарни\", допълни той по повод позицята на държавния глава за Венецуела. \"За сряда в 14 и 30 ще бъде насрочено заседание на Комисията за контрол над службите, на което ще бъдат излушани всички представители на специалните служби с техните ръководители, главният прокурор и всички, които имат отношение по темата Скрипал\", заяви Цветан Цветанов.  \"Заседанието ще бъде закрито\", уточни той.", "date": "2019.02.11", "title": "Цветанов: Влизането на замесен в случая \"Скрипал\" в България не е солова акция"}
{"url": "https://www.faktor.bg/bg/articles/viktoriya-skripal-ne-e-izklyucheno-tretiyat-chovek-da-e-svarzan-sas-sluchaya-gebrev", "text": "Не е изключена нито една следа около предполагаемото покушение срещу бизнесмена Емилиян Гебрев. Това е заключението не на друг, а на човек от семейството на бившия руски агент Сергей Скрипал и дъщеря му Юлия, оцелели след отравяне с нервнопаралитичен химикал във Великобритания. Британско издание обвърза случаите на Острова и у нас, а днес темата стана повод и за среща с участието на премиера, главния прокурор и британския посланик. Обвинител № 1 Сотир Цацаров обяви днес, че единият от тримата служители на руските специални служби, които британските власти считат за замесени в случая „Скрипал”, е влизал в България 3 пъти. От bTV са се свързали с племенницата на Скрипал – Виктория. Тя е наясно със самоличността на Сергей Федотов и участието му в аферата \"Скрипал\". Нарича го „третия човек” и не изключва да е свързан със случая „Гебрев”. „Как така г-н Федотов, сътрудник на Главно разузнавателно управление, за което всички са знаели, е попаднал на територията ви? Аз например съм идвала у вас, взимаха ми отпечатъци, сканираха ми очите. В България идват много руснаци, възможностите за отравяне и у вас, и в Tурция са огромни”, коментира Виктория. Семейството все още няма връзка с оцелелите след отравянето Сергей и Юлия.", "date": "2019.02.11", "title": "Виктория Скрипал: Не е изключено „третият човек”  да е свързан с отравянето на Гебрев"}
{"url": "https://www.faktor.bg/bg/articles/rumen-rashev-venetsuela-razprodava-na-kitay-tseli-teritorii-s-petrolni-zalezhi", "text": "Обадиха ми се от групата на \"Венецуелците в България\", за да ме информират за изказванията на Къдринка Къдринова. В това интервю по бТВ нямаше една вярна дума. Тя твърди, че никой не напускал Венецуела, но това е пълна лъжа. Милиони напускат страната. Аз преподвам там 28 години, нито един мой ученик не е останал там. Всички избягаха. На всеки ъгъл в Колумбия вече има венецуелци. Всички чуждестранни фирми също напуснаха. Инфлацията е огромна Това каза пред медията известният български балетист Румен Рашев, живял и работил 28 години във Венецуела. \"Николас Мадуро е незаконен президент. Той не е венецуелец, а колумбиец и това е първата причина, поради която той няма право да заема този пост. Втората е, че последните избори бяха тотално фалшифицирани. Хората там се опитват буквално да оживеят. Няма никаква храна, намя никава медицина, пази се ред по 24 часа за хляб, ориз, брашно, захар, ако въобще има. В магазините не можеш да си купиш нищо свободно. Минималната заплата е 18 000 боливара, а един килограм картофи струва 5000\", даде пример Рашев. \"Хората живееха много по-хубаво преди Уго Чавес. Животът беше много по-скоен. Сега няма свобода на словото - затварят се вестници, радиа, телевизии. В културата също е много тежко. Закриват се театри, балети, кина, защото държавата няма средства. Корупцията е огромна. Не можете да си представите за каква корупция става въпрос\", разкри известният балетист. \"Пълна лъжа е, че образованието във Венецуела е безплатно. Не пожелавам на никого да попадне в безплатното образование на Венецуела. В здравеопазването е същата работа. Хората умират, защото лекарите нямат спринцовки. Единствено САЩ си плащат петрола от Венецуела. Чавес и Мадуро подаряват петрола на Куба и другите карибски острови, които после ги подкрепят\", добави той. „Санкциите – това е малко преувеличено и измислено. Санкциите са срещу държавните служители. Има нужда от международна намеса, тъй като във Венецуела няма един диктатор, има една шайка от престъпници”, каза Рашев, цитирайки полския политик Лех Валенса. По думите на Рашев всички говорят за американска намеса, но в същото време пропускат вероятността за намеса от страна на Китай, Русия и Куба. „В министерствата, в службата, която издава личните карти, има кубинци които работят – още от времето на Чавес. В момента се продават територии с петролни залежи на Китай, така че не може да се говори за американския интерес и да се отхвърля руския, китайския и кубинския”, поясни събеседникът.", "date": "2019.02.11", "title": "Румен Рашев: Венецуела разпродава на Китай цели територии с петролни залежи"}
{"url": "https://www.faktor.bg/bg/articles/ochakva-ni-uraganen-vyatar", "text": "Времето в следващите дни ще се определя от бърз студен фронт, който ще премине над страната от запад на изток с падане на температурите и слаби валежи от дъжд и сняг. Във вторник очакваме да превалява дъжд в Централна България и сняг в планините и по високите полета на Западна България. В сряда снеговалежите ще се изнесат на изток. Преминаването на студения фронт ще е придружено със силен вятър. Във вторник вятърът ще е с ураганни пориви до 80-90 километра в час. Издаден е първият по степен жълт код за опасност в цели 17 области на страната. Предупреждението е в сила за: Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Сливен, Стара Загора, Пловдив, Пазарджик и Благоевград, сочи справка в сайта на НИМХ.", "date": "2019.02.11", "title": "Очаква ни ураганен вятър до часове"}
{"url": "https://www.faktor.bg/bg/articles/gebrv-e-nakazan-zashtoto-prodava-orazhie-na-vragovete-na-kremal-drugite-obyasneniya-sa-chistene-na-svetliya-obraz-na-putin", "text": "Когато интересите на Кремъл и образът на Путин са застрашени на българска територия, винаги се появяват дежурните чистачи у нас. Някои са потомствени лакеи на Русия, други са обременени от тежки зависимости, а трети тепърва трупат актив пред Москва. Скандалът с отравянето на бизнесмена Емилиян Гебреве е поредният пример за пропаганда и манипулиране в полза на Русия. За сега е ясно, че поне три години преди аферата „Скрипал”, агенти на руското военно разузнаване са опитали  терористична операция на територия на ЕС, срещу български гражданин. Оказва се, че един от руските ГРУшници  - Федотов, участвал в операцията в Солсбъри, е пуснал отровните си пипала и у нас. Услужливи медии обаче веднага завъртяха версията, че трябва да правим разлика между Скрипал и Гебрев, че двата случая не са идентични, че  а уж някакви частни интереси, които ползвали потенциала на ГРУ, тоест, нищо друго освен солова акция за уреждане на  лични или корпоративни сметки. Опасно е когато подобни внушения набива бивш шеф на ДАНС и министър на МВР. Вероятно появата на Цветлин Йовчев по bТВ съвсем не е случайна, а по-скоро контролирана -все пак преди да заеме двата отговорни държавни поста е бил шеф и важен фактор на руското направление в ДАНС и НСС. Любопитен факт е, че Йовчев е запазил мълчание по темата „Скрипал”, въпреки че е една от най-горещите през последната година. Включи се едва когато се появи и казусът „Гебрев”. Подобни анализи, под шапката на експерти по национална сигурност имат за цел да превърнат задаващата се информационната бомба в сапунен балон, но и да снемат всякаква отговорност от Путин и Кремъл за евентуалните им действия на наша територия. За проруската пропаганда изключително удобно е случаите „Гебрев” и „Скрипал” да бъдат разкачени, да не са в пакет като терористични актове в страни от ЕС и най-важното – в съзнанието на хората да остане усещането, че тава дума за два различни и нямащи нищо общо инциденти. По делото „Скрипал” почти не остана съмнение, след разкритията на британските служби, че поръчката е дадена лично от президента Путин, тоест от държавата, която не може  В българския случай нито Путин, нито Русия имали някакъв интерес да отстранят бизнесмена и приближените му. За да се обезличи ролята на руския президент, бившият шеф на ДАНС дори допусна, че Путин не владее вече контрола в работата на руските специални служби. Зачестилите през последните години внезапни смъртни случаи и кадрови чистки във Военното разузнаване на Русия говорят точно за обратното – то е изцяло подчинено на волята на руския президент. Точно в случая с Гебрев руската държава има железни аргументи за физическото му отстраняване:   Бизнесът на Гебрев е свързан с производството и износа на оръжие за други страни. За руския оръжеен комплекс той е нежелан конкурент. Освен това от години Русия ни шантажира, че незаконно произвеждаме и продаваме оръжия по техни лицензи, разбирай на несъществуващия вече СССР. Рекетират  военно-промишления ни комплекс да продължи да им плаща лицензионни такси, въпреки, че тези договори и ангажименти отдавна са изтекли. Но с две думи ние сме нежелан играч на световния оръжеен пазар.    Оръжия произведени от Гебрев се изнасят директно за нуждите на украинската армия, а тя вече пета година води война с Руската федерация. Няма съмнение, че и Путин и Кремъл са бесни, че с оръжия на Гебрев и България умират руснаци, а Украйна успява да се противопостави на завоевателната им политика. Всъщност самият Гебрев изтъква тази връзка, като основен аргумент за отравянето му. „Експертите по Русия знаят, решенията за отстраняване на противници, включително операциите срещу Скрипал и евентуално Гебрев се вземат на най-високо държавно равнище в Кремъл. Само това равнище има контрол върху нервно-паралитични средства. Йовчев трябва да го знае, ако не го знае, значи е пропуснал - а е бил водещ руско направление в ДАНС, а след това шеф на ДАНС и на МВР”, коментира ситуацията бившият посланик в Москва Илиян Василев. Манипулацията се върти около някакви тъмни отношения между банкера Цветан Василев, депутата Пеевски и Гебрев. Тя е направо е смехотворна, защото \"частните\" компании във ВПК в Русия са всички държавни и строго контролирани. Дори и тези от типа на „Вагнер” предприемат мисии изцяло благословени от Путин и Кремъл. Така че аргументите на Цветлин Йовчев издишат - няма как да освободиш от отговорност Путин от операциите за използване на бойни отровни вещества и то на територия на ЕС. „Значи виновни са шпионите, които не са били под контрола на държавата, а са изпълнявали частна поръчка. И Москва е оневинена. Това е внушението. Нашите защитници на Кремъл нямат почивен ден. Като не могат да отрекат фактите, работят върху интерпретацията им. Това е манипулацията, която ни се предлага. Шпионите са виновни, Русия не. Следващата стъпка е да отложат максимално вземането на решение от България. И да отидем на дълго разследване, докато въпросът бъде забравен”, се подчертава в коментар на Атлантически съвет на България, публикуван на страницата им след телевизионната изява на Цветлин Йовчев. В хора на защитниците на Русия се включи и друг бивш вътрешен министър – Румен Петков, въпреки че е известен като по-голям специалист в други работи. Той окачестви като „безумен” опитът да се сравняват отравянето на Скрипал и на Гебрев. Независимо от пиарските коментари в полза на Русия, пред българската държава и гражданите й остава големият въпрос – проспаха ли родните спец служби химическата атака?  И докато търсим отговора е добре да си дадем сметка, че снишаването пред Кремъл винаги ни поставя в унизителна поза не само пред партньорите ни от ЕС и НАТО, но и в очите на „братушките”.", "date": "2019.02.11", "title": "Гебрев е наказан, защото продава оръжие на враговете на Кремъл – другите обяснения са чистене на светлия образ на Путин"}
{"url": "https://www.faktor.bg/bg/articles/novini/balgariya/obarnat-kamion-zatvori-am-hemus-pri-varna", "text": "Заради инцидент с камион, преобърнал се на пътното платно, е затворен участъкът между летище Варна и село Слънчево на автомагистрала \"Хемус\", съобщиха от полицията в крайморския град, цитирани от БТА. При инцидента товарът на камиона - фуражни смески, се е разпилял. Пострадали при катастрофата няма. Временно движението на автомобили и в двете посоки на магистралата се пренасочва по стария път за София.", "date": "2019.02.11", "title": "Обърнат камион затвори АМ \"Хемус\" при Варна"}
{"url": "https://www.faktor.bg/bg/articles/novini/balgariya/ninova-gotova-da-brani-yoncheva-i-v-bryuksel", "text": "Асоциацията на европейските журналисти - България, и БСП са за смяна на сегашната ЦИК. Това съобщава партийният пресцентър след среща между лидера на социалистите Корнелия Нинова и представители на асоциацията. Смяната на ЦИК трябва да се случи, защото така е регламентирано в закона, смятат от сдружението и от левицата. Нинова е призовала за обща и надпартиина позиция по този въпрос. \"Ето, ние даваме пример, че законът стои над партийния ни интерес. Въпреки че имаме и сега квота в ЦИК, държим да се спазват законите на страната и незабавно да се пристъпи към нов избор\", е посочила лидерът на БСП.  \"В момента сме свидетели на груба цензура от страна на ГЕРБ. През последните години има много случаи на засягане на журналисти, които си позволяват да критикуват властта и да споделят различно мнение. Въпросът за ограничаване на свободата на медиите и човешките свободи е принципен, а не партиен\", е заявила също Корнелия Нинова, цитирана в информацията. Тя е посочила, че срещу Елена Йончева е организиран политически процес заради филмите й и разследванията срещу корупцията на най-високи нива. \"Ние ще я защитим и в Брюксел, пак по същата причина - да не се ограничава правото на хората да си казват мнението и да вадят данни за корупция, да не се използва  прокуратурата за натиск\", е уверила Нинова. С представителите от асоциацията е бил обсъден и въпросът за честността на предстоящите  избори. Лидерът на БСП е гарантирала, че парламентарната група на левицата ще подкрепи ветото на президента върху текстове от Закона за защита на личните данни. Ако то бъде преодоляно, партията ще сезира Конституционния съд.", "date": "2019.02.11", "title": "Нинова готова да брани Йончева и в Брюксел"}
{"url": "https://www.faktor.bg/bg/articles/upravlyavashtata-partiya-v-skopie-obmislya-dva-varianta-za-promyana-na-imeto-si", "text": "Социалдемократите на Северна Македония (СДСМ) или само Социалдемократически съюз (СДС) са двата възможни варианта за промяна на името на управляващата в Скопие партия, съгласно произтичащите от Преспанското споразумение ангажименти, отбелязва електронното издание на скопския вестник „Независен“, като се позовава на информация от високопоставен представител на политическата сила, водена от премиера Зоран Заев.  Промяната на името на партията трябва да бъде финализирано до президентските избори през април, но нейни членове не изключват решението да бъде взето на предстоящия на 3 март конгрес на македонските социалдемократи. На него следва да бъде избран и кандидатът, който ще представлява партията на изборите за нов държавен глава на югозападната ни съседка.", "date": "2019.02.11", "title": "Управляващата партия в Скопие обмисля два варианта за промяна на името си"}
{"url": "https://www.faktor.bg/bg/articles/prezidentat-e-odobril-marin-raykov-za-poslanik-v-london", "text": "Президентът Румен Радев е одобрил назначаването на бившия служебен премиер Марин Райков за посланик на България в Лондон. От \"Дондуков\" 2 потвърдиха пред \"Дневник\", че съгласувателната процедура между президентската институция и Министерството на външните работи е приключила. \"Указ ще бъде издаден от държавния глава след получаване на решение на Министерския съвет и на агреман от страна на Обединеното кралство\", уточниха от президентството. Досегашният посланик на страната ни в Лондон Константин Димитров е напуснал британската столица преди няколко дни в разгара на Брекзит. До скоро Марин Райков бе посланик в Рим. Все още не е завършена съгласувателната процедура между двете институции за посланик на България в Париж. По непотвърдена информация предложението е за зам.-министъра на външните работи Юрий Щерк, но засега не е одобрено от държавния глава.", "date": "2019.02.11", "title": "Президентът е одобрил Марин Райков за посланик в Лондон"}
{"url": "https://www.faktor.bg/bg/articles/germanski-ministar-spiraneto-na-severen-potok-2-e-shantazh-na-koyto-berlin-nyama-da-se-poddade", "text": "Икономическият министър на Германия Петер Алтмайер нарече директивата на ЕС за газопровода \"Северен поток-2\" мощен сигнал за критиците на проекта. Миналия петък Берлин и Париж постигнаха компромис в газовата директива на ЕС, според който тръбопроводът не може да бъде блокиран, а всички ключови решения по реализацията му в Европа ще се вземат от Германия, тъй като на нейна територия ще се намира крайният пункт за получаване на суровината. Всяка страна има право свободно да подкрепя тези икономически и търговски отношения, които смята за правилни. \"Северен поток -2\" преди всичко е частен проект, който вече е одобрен от много държави, подчерта Алтмайер в интервю за в. \"Ди Велт\". Той посочи още, че \"Берлин никога няма да се поддаде на шантаж\" в отговор на критиките на президента на САЩ Доналд Тръмп, който твърди, че Германия ще увеличи зависимостта си от Русия с газопровода, отбелязва БНР.", "date": "2019.02.11", "title": "Германски министър: Спирането на \"Северен поток -2\" е шантаж, на който Берлин няма да се поддаде"}
{"url": "https://www.faktor.bg/bg/articles/11-organizatsi-izlyazoha-s-otvoreno-pismo-do-premiera-i-glavniya-prokuror-za-promenite-v-zakona-za-biologichnoto-raznoobrazie", "text": "11 сдружения и съюзи излязоха с отворено писмо до премиера, главния прокурор и министъра на външните работи по повод промените в Закона за биологичното разнообразие, предложени от Министерството на околната среда и водите. В писмото се твърди, че у нас защитените зони са раздути, а знайни и незнайни \"врагове\" , включително един Световен фонд за защита на дивата природа, тормозят България като искат защита на прлиродата. Особено интересно е, че сред организациите е Българският-ловно рибарски съюз.  В писмото има скандално искане \"МВнР да инициира законодателни промени, с които да се регламентира финансирането и дейността на чуждите неправителствени организации, работещи в Република България, и тези български, които се финансират от чужбина, и по донорски програми на чужди организации, действащи на територията на страната\". Сякаш сме в Русия. Кой ли стои зад тези сдружения и съюзи...? Ето текстът на писмото: До г-н Бойко Борисов, министър-председател на Република България г-н Сотир Цацаров, Главен прокурор на Република България г-жа Екатерина Захариева, министър на външните работи ОТВОРЕНО ПИСМО Уважаеми г-н Борисов, Уважаеми г-н Цацаров, Уважаема г-жо Захариева, Продължава намесата на швейцарската частна организация WWF–Световен фонд за дивата природа във вътрешните работи на страната. Сега на прицел на швейцарците и техните партньори от коалицията „За да остане природа в България“, са промените в Закона за биологичното разнообразие, предложени от Министерството на околната среда и водите. Целта на „зелените“ е да провалят законопроекта, защото той ще даде възможност да се докаже, че Натура 2000 в България не е правена по европейските правила. Тези правила се основават на реално разпространение на растителни и животински видове, потвърдено с данни от теренни проучвания, снимки, GPS-точки, попълнени формуляри и тракове (запис на маршрутите, по които минават екипите). Тоест документи, които неоспоримо доказват наличието на вида в съответната зона. За разлика от европейската практика, у нас зоните в Натура 2000 са определяни от „зелените“ неправителствени организации в периода 2005-2007 г. За тази дейност те са получили 9 милиона лева. Въпреки получената огромна сума, за да инкасират максимална печалба, „еколозите“ са подменили европейската методология, като не е спазено основно изискване, като освен с екологични, да се съобразят с културни, социални и икономически фактори. Не е направена и задължителната публична информационна кампания. „Зелените“ са работили по прогнозни данни. Тоест по предположения къде евентуално растителният или животинският вид би могъл да присъства. Поради подменената методология, Натура 2000 в България достига до 34% от територията на страната. По официални данни на Европейската комисия Натура 2000 във Великобритания е 8,6 %, Дания-8,4%, Латвия-11,5 %, Литва-12,4, Белгия-12,7 %, Франция-12,9 %, Швеция- 13,4 %, Холандия-13,3 %, Малта-13,3 %, Чехия-14,1%, Австрия- 15,4 %, Германия-15,5 %, Естония-17,7, Италия- 19%. У нас защитените зони са толкова раздути, защото всичко е правено от офиси и на бюро без никаква достоверна информация, подплатена с научни доказателства, за наличието на различните видове в зоните на Натура 2000. Разказите, предположенията и теоретичните модели, които са използвали „зелените“, не са научни факти. Заради тази измама и манипулиране на данни, винаги срещу държавата ни ще има наказателни процедури. Защото Натура 2000 не е правена на базата на научни данни, а чрез фалшификации. Противопоставянето на „еколозите“ на промените в Закона за биологичното разнообразие, е за да се скрият фактите, че за нито една зона, вкарана от тях в Натура 2000, няма официални протоколи, доказващи проучвания на терен (на място). Причината за притеснението на „зелените“ от приемането на промените в Закона за биологичното разнообразие, е че ще трябва да представят данни за теренните си проучвания, а такива те нямат - прибрали са парите, фалшифицирали са резултатите и не са свършили работа. Оказва се, че Натура 2000 в България е едно огромно престъпление. В същото време промените се подкрепят от голямата част от научната общност, безспорни авторитети в областта на биоразнообразието като проф. Димитър Пеев, проф. Александър Александров, браншови, неправителствени организации и синдикати, С промените в Закона за биологичното разнообразие МОСВ иска да вкара ред, за да се види на базата на какви научни данни в дадена зона са посочени ценни растителни или животински видове. И тази информация да бъде общодостъпна онлайн, за да може да се ползва от всички – държава, общини, бизнес, граждани, а не да стои скрита в чекмеджетата на „зелените“, те да търгуват с нея и да водят безкрайни съдебни рекетьорски дела. Настояваме Министерският съвет да се съобрази с предложенията за промени в Закона за биологичното разнообразие, предложени от МОСВ – с тяхното приемане ще спрат престъпните схеми, чрез които швейцарската офшорка WWF и „еколозите“ изсмукват пари от националния и европейския бюджет. Същевременно настояваме Главна прокуратура да започне проверка на клона на WWF в България и всички свързани с нея лица и организации. Призоваваме и МВнР да инициира законодателни промени, с които да се регламентира финансирането и дейността на чуждите неправителствени организации, работещи в Република България, и тези български, които се финансират от чужбина, и по донорски програми на чужди организации, действащи на територията на страната. Досега управлението на Натура 2000 представлява единствено забрани, рестрикции и превръщането на над 34% от територията на страната в пущинак. Това води до обезлюдяването на огромни територии и населени места с цели села и градове, като само през последните години над 400 000 българи са напуснали страната. Това са предимно млади и активни хора. Разчитаме, че най-накрая институциите в България, начело с Министерския съвет, ще вземат да си свършат работата и ще прекратят рекета на „зелените“ неправителствени организации, върху държавата, общините, бизнеса и хората. С уважение: 1. Сдружение \"Зелена Кресна\" 2. Съюз \"Интелигентна България\" 3. Български-ловно рибарски съюз 4. Сдружение \"Бъдеще за човека и природата в Кресненското дефиле\" 5. Балкански център за устойчивост и екоинженеринг 6. Сдружение \"Клъстър зелен транспорт\" 7. Национална асоциация \"Българско Черноморие\" 8. Национално гражданско сдружение „Природата за хората“ 9. Национална гражданска коалиция „Природата за хората и регионите“ 10. Коалиция „За да останат хора в България“ 11. Зелен алианс", "date": "2019.02.11", "title": "11 организаци излязоха с гневно писмо до премиера и Цацаров, атакуват \"Зелените\""}
{"url": "https://www.faktor.bg/bg/articles/novini/svyat/venetsuela-ne-se-e-obrashtala-kam-moskva-s-molba-za-voenna-pomosht", "text": "Правителството на Венецуела не се е обръщало към Москва с молба за оказването на военна помощ за преодоляване на кризата в страната. Това увери пред журналисти директорът на Латиноамериканския департамент към Министерството на външните работи на Руската федерация Александър Щетинин, предава TACC. „Не“, бе отговорът му на съответния новинарски въпрос.  Щетинин подчерта, че смята призива на САЩ към венецуелските военни да „престъпят клетвата си“ за вярност като намеса във вътрешните работи на латиноамериканската страна.", "date": "2019.02.11", "title": "Венецуела не се е обръщала към Москва с молба за военна помощ"}
{"url": "https://www.faktor.bg/bg/articles/sruti-se-sgrada-v-tsentara-na-vratsa", "text": "Сграда в центъра на Враца се срути малко преди обяд днес. Постройката частна собственост и е необитаема от години. Преди година изгоря покрива. Общината няколко пъти е издавала предписания на собствениците за ремонти укрепване, но те не са се съобразили. Рухналата сграда се намира близо до училище. По чудо няма пострадали минувачи. Общината ще прати екип да разчисти.", "date": "2019.02.11", "title": "Срути се сграда в центъра на Враца"}
{"url": "https://www.faktor.bg/bg/articles/cechin-pishe-na-ytin-o-ek-cazdade-ctpategichec-a-zaplaxa-za-pyciya", "text": "Шeфът нa нaй-гoлямaтa pycĸa пeтpoлa ĸoмпaния Pocнeфт, Игop Ceчин, e нaпиcaл пиcмo дo пpeзидeнтa Bлaдимиp Πyтин. B нeгo тoй пocoчвa, чe пaĸтът OΠEK+ e cъздaл cтpaтeгичecĸa зaплaxa зa пeтpoлния ceĸтop нa Pycия и дaвa пpeимyщecтвo нa CAЩ Cпopaзyмeниeтo зa cъĸpaщaвaнe нa дoбивa, в ĸoeтo Pycия yчacтвa, зaeднo cъc cтpaнитe oт OΠEK, e cъздaлo cтpaтeгичecĸa oпacнocт зa pycĸия пeтpoлeн oтpacъл и пpeдocтaвя пpeдимcтвa зa aмepиĸaнcĸитe пeтpoлни ĸoмпaнии. Зa пиcмoтo, ĸoитo Ceчин e oтпpaвил дo пpeзидeнтa Πyтин в ĸpaя нa дeĸeмвpи, пишe \"Beдoмocти\", пoзoвaвaйĸи ce нa тpи cвoи изтoчници, зa нeгo cъoбщaвa и Poйтepc. Издaниeтo пишe, чe в пиcмoтo пpeзидeнтът нa Pocнeфт oтбeлязвa cъĸpaщaвaнeтo нa дeлa нo pycĸия пeтpoл нa cвeтoвния пaзap. Aĸo пpeз 1990 гoдинa тoй e бил 16,3%, тo в 2018 г. ce e пoнижил нa дo 12%. Toвa e cтaнaлa и зapaди пpeopиeнтиpaнeтo нa пoтpeбитeлитe oт pycĸия нeфт ĸъм cypoвинa oт дpyги cтpaни и copтoвe. Πo дyмитe нa Ceчин, нaмaлявaнeтo нa дaнъчнoтo нaтoвapвaнe и cтимyлиpaнeтo нa инвecтициитe ca пoзвoлили нa aмepиĸaнcĸитe ĸoмпaнии pязĸo дa yвeличaт дoбивa cи. Aĸo в Pycия дaнъчнoтo нaтoвapвaнe пpeвишaвa 80%, тo в CAЩ тo пpeдcтaвлявa eдвa 30%, e пocoчил шeфът нa Pocнeфт.  Ceчин пpoгнoзиpa, чe в ĸpaя нa 2019-a и нaчaлoтo нa 2020 гoдинa, aмepиĸaнcĸитe ĸoмпaнии щe мoгaт pязĸo дa yвeличaт дoбивa и eĸcпopтa нa \"чepнo злaтo\". Taĸaвa възмoжнocт щe ce пoяви cлeд въвeждaнeтo в eĸcплoaтaция нa тpъбoпpoвoдa oт гoлeмитe нaxoдищa нa шиcтoв пeтpoл дo пpиcтaнищaтa в Meĸcиĸaнcĸия зaлив. Πpипoмнямe, cпopaзyмeниeтo зa cъĸpaщaвaнeтo нa пeтpoлния дoбив мeждy OΠEK и дpyги cтaни пpoизвoдитeлĸи, вĸл. Pycия, бe пoдпиcaнo в ĸpaя нa 2016 гoдинa. Ho зaпoчнa дa дeйcтвa oт нaчaлoтo нa 2017 г. и пpeдвиждaшe нaмaлявaнe нa дoбивa oбщo c 1,8 млн. бapeлa нa дeн. Pycия тpябвaшe дa cъĸpaти пpoизвoдcтвoтo cи c 300 xил. бapeлa нa дeнoнoщиe. Πaĸтът бe пpoдължaвaн двa пъти, cъглacнo пocлeднoтo yдължaвaнe нa cpoĸa нa cдeлĸaтa oт мaй 2019-a Pycия e длъжнa дa нaмaли дoбивa cи c 2% cпpямo oĸтoмвpи 2018 - дo 11,2 млн. бapeлa нa дeнoнoщиe. Дo тoзи мoмeнт Mиниcтepcтвoтo нa eнepгeтиĸaтa, Pocнeфт и Гaзпpoм нeфт, нe ca ĸoмeнтиpaли тaзи пyблиĸaция и пиcмoтo, oтбeлязвa vеѕtіfіnаnсе.ru.", "date": "2019.02.11", "title": "Ceчин пише на Πyтин: OΠEK+ cъздaде cтpaтeгичecĸa зaплaxa зa Pycия"}
{"url": "https://www.faktor.bg/bg/articles/tsvetanov-v-sryada-shte-ima-izslushvane-za-sluchaya-gebrev", "text": "За сряда е насрочено заседание, на което ще бъдат излушани всички представители на специалните служби с техните ръководители, главният прокурор и всички, които отношение по темата \"Скрипал\" и случая \"Гебрев\". Това съобщи Цветан Цветанов пред журналисти във Велико Търново. Заседанието ще бъде закрито. Припомняме, по-рано премиерът Бойко Борисов разговаря с британският посланик. Всичко, което днес разбираме, е доста обезпокоително, заяви Цветанов. На въпрос подкрепя ли усилията вицепремера Красимир Карачачанов по отношение на етническия въпрос и за интегриране на ромите, Цветанов заяви, че към настоящия момент има достатъчно правомощия в институциите, които просто трябва да се изпълнят. Местната власт има съществено отношение, заяви Цветанов. Над 700 милиона лева през 2019 година ще отидат в програмата Региони в растеж, за детски градини и образование, посочи още той. Президентът избърза с неговата позиция, коментира по темата Венецуела лидерът на ПГ на ГЕРБ.  Когато сме част от силната демократична общност ЕС и със стратегическото патрньоство на САЩ, смятам, че трябва да бъдем солидарни, допълни той.", "date": "2019.02.11", "title": "Цветанов: В сряда ще бъде изслушването в Комисията за контрол над службите по случая \"Гебрев\""}
{"url": "https://www.faktor.bg/bg/articles/okolo-4-mln-lv-shte-izleze-remontat-na-sv-al-nevski", "text": "Около 4 милиона лева ще са необходими за ремонта на храм-паметника \"Св. Александър Невски\". Сумата е пъти по-малко от средствата, за които се говореше по-рано в публичното пространство. Храмът е проектиран преди сто години от руския архитект проф. Померанцев. Изчисленията по статика са правени в Германия, а стоманената конструкция, използвана за него, е произведена във Великобритания от най-висококачествена английска стомана. В предстоящите ремонти дейности се предвижда да бъде извършено подобряване на ВИК и на електроинсталацията, ревизия на покривите за спиране на течове, запълване на някои установени пукнатини със специални смеси и др. необходими и неотложни ремонти, които са нормални за всяка сграда с този обем и на тази възраст. Според експертизата ориентировъчната стойност на ремонта ще бъде около 4 000 000 лв., което е в пъти по-малко от сумите, за които се говореше и за които циркулираха слухове в публичното пространство. Очаква се в скоро време Министерство на културата да предложи начина, по който да бъде извършена и втората необходима експертиза на стенописите. Причината е, че веднага след извършването на ремонтните дейности ще трябва да се пристъпи към тяхното възстановяване, пише \"Стандарт\".  С резултатите от експертизата ще бъде запознат министър-председателят Бойко Борисов, благодарение на когото стартира инициативата за реставриране на православния храм, като ще бъде потърсено и съдействието на правителството за реализиране на следващите етапи от проекта.", "date": "2019.02.11", "title": "Около 4 млн. лв. ще излезе ремонтът на храм-паметника \"Св. Ал. Невски\""}
{"url": "https://www.faktor.bg/bg/articles/borisov-ne-se-yavi-da-svidetelstva-po-deloto-sreshtu-petar-moskov", "text": "Премиерът Бойко Борисов не се яви в Специализирания наказателен да свидетелства по делото срещу бившия здравен министър Петър Москов заради неотложен ангажимент. Той е изпратил молба до съдебния състав да бъде разпитан на друга дата. Свидетел по делото е и Меглена Кунева, която също не се яви.  В съдебна зала дойдоха вицепремиерът Томислав Дончев, министърът на финансите Владислав Горанов, както и бившият министър на транспорта в настоящия кабинет Ивайло Московски. Като свидетел по делото се яви и бившият министър на икономиката в предходното правителство Божидар Лукарски. Делото срещу Москов тръгна по същество през септември миналата година, а в началото на октомври в спецсъда бяха разпитани като свидетели бившите министри в кабинета „Борсов 2“ Ивайло Калфин, Румяна Бъчварова, Николай Ненчев, както и Теменужка Петкова.  Срещу Петър Москов е повдигнато обвинение заради приетите като дарение през 2015 г. от Министерството на здравеопазването на Турция 100 000 дози ваксина „Пентаксим” и 100 000 дози ваксина „Хепатит Б“ – „Еувакс Б“, които не са разрешени за употреба на територията на България. Според прокуратурата от действията на Москов тогава са настъпили вреди за над 325 млн. лв. Срещу Москов е повдигнато и второ обвинение заради това, че през 2015 г. умишлено е улеснил сключване на неизгодна сделка за дарение на 5 000 000 дози ваксини „БЦЖ“. Освен Москов обвиняеми по делото са още Адам Персенски, Любомир Димитров, Росен Алексиев и Юлияна Ценкова.", "date": "2019.02.11", "title": "Борисов не се яви да свидетелства по делото срещу Петър Москов"}
{"url": "https://www.faktor.bg/bg/articles/obshtestvo/ulitsata/pernishka-kola-padna-ot-20-metra", "text": "Кола с четирима души падна от 20 метра под пътя и се приземи в двора на строителна фирма. Шофьорът и тримата пътници са без сериозни наранявания. Лекия автомобил \"БМВ 530 Д\" с пернишка регистрация, собственост и управляван от 27-годишният Д.Г. поднася и излиза извън пътното платно от ляво по посока на движението и пропада около 20 м. под пътя в двора на строителна фирма. Убити няма.  Оказана е медицинска помощ на пострадалите в МБАЛ „Д-р Братан Шукеров“ – АД гр.Смолян и са освободени за домашно лечение. Произшествието е посетено от екип на „Пътна полиция“ и е взето отношение по Закона за движение по пътищата.", "date": "2019.02.11", "title": "Пернишка кола падна от 20 метра"}
{"url": "https://www.faktor.bg/bg/articles/obshtestvo/ulitsata/zhiteli-na-dunavtsi-sa-gotovi-na-protest-zaradi-teror-ot-lihvar", "text": "Жителите на град Дунавци край Видин са готови на гражданско неподчинение заради системен терор от техен съсед. Според хората Михаил Славчев, който предизвиква страх у своите съграждани, се занимава с лихварство, а длъжниците му са бити и заплашвани. Десетки са оплакванията от него.  Хората дори казват, че се страхуват да говорят пред камера, защото не знаят какви може да са последствията. Самият Славчев, който има магазин в Дунавци, казва, че той не е виновен, а хората в града се страхуват всъщност от Любомир Тошков. Двамата имат вражда от много време, а в последните месеци ескалирала до големи размери.   Михаил твърди, че Тошков и сина му са го нападнали и били, за което е завел дело, а това е кулминацията на много заплахи. Славчев казва, че Тошков е отговорен и за много посегателства върху бизнеса му. Кметът на града се е опитал да ги сдобри, но те категорично са отказали, а напрежението ескалира с всеки изминал ден. Според информация на МВР, сигналите за заплахи от град Дунавци са ежедневие през последните месеци, съобщава BGonAir.", "date": "2019.02.11", "title": "Жители на Дунавци са готови на протест заради терор от лихвар"}
{"url": "https://www.faktor.bg/bg/articles/obshtestvo/ulitsata/mlad-mazh-ubi-saseda-si-vav-varnensko-selo", "text": "70-годишен мъж е убит в село Старо Оряхово, има задържан. Това съобщиха от ОДМВР - Варна. В резултат на незабавно предприетите оперативно-издирвателни действия служители на полицията са задържали 23-годишен мъж във връзка с извършеното тежко престъпление. В ранните часове на 9 февруари 2019 г. в полицията е постъпил сигнал, че в село Старо Оряхово е намерен в двора на дома си в безпомощно състояние 70-годишен мъж. На адреса веднага са изпратени екипи на полицията и на Спешна помощ.  Медиците са констатирали смъртта на възрастния човек. Извършен е оглед от дежурна оперативна група под надзора на прокурор от Окръжна прокуратура – Варна, като са констатирани следи от насилие. Установено е, че извършител на деянието е мъж на 23-години - съсед на жертвата. Работата по събирането на доказателства по случая продължава под ръководството на Окръжна прокуратура – Варна.", "date": "2019.02.11", "title": "Млад мъж уби съседа си във варненско село"}
{"url": "https://www.faktor.bg/bg/articles/ema-hopkins", "text": "\"Всички европейски служби внимават с намесата на Русия в останалите страни. Великобритания вече има опит със случая \"Скрипал\". Ние работим в тясно сътрудничество с българските власти. В момента не можем да ви дадем повече информация, защото се води разследване\".  Това заяви в Министерски съвет британската посланичка Ема Хопкинс след среща с премиера Бойко Борисов, вътрешния министър Младен Маринов и главния прокурор Сотир Цацаров по повод опит за убийство чрез отравяне на Емилиян Гебрев. \"През парил 2015 г. Гебрев се е почувствал зле след вечеря в тогавашния хотел \"Кемпински\". След няколко дни и неговия колега има същите оплаквания. По-късно и синът на Гебрев е приет в болница. От лечебните заведения са иззети заключенията. Те са показали, че има наличие от хлор и пестициди, които се продават срещу вредители на земеделците\", обясни Цацаров. Главният прокурор заяви, че е потърсено сътрудничество от британската полиция, за да се установи, дали пострадалият бизнесмен не е бил натровен с вещество, близко до новичок. Прокуратурата, МВР и ДАНС разследва руския гражданин Федотов, който е бил няколко пъти в България и в момента, в който Гебрев е отровен. Последно руснакът е минал границата ни със Сърбия.", "date": "2019.02.11", "title": "След среща на Борисов с Ема Хопкинс, Цацаров разкри подробности около случая \"Гебрев\""}
{"url": "https://www.faktor.bg/bg/articles/predlagat-sotsialni-zhilishta-za-romite-ot-voyvodinovo-ostanali-bez-dom", "text": "Предлагат социални жилища за ромските семействата от Войводиново, останали без домове, след като започна разчистването на незаконните къщи в махалата. Това решиха  участниците в срещата в Община Марица, свикана от кмета Димитър Иванов. Целта е да се успокои напрежението в селото. То ескалира отново след като в събота няколко семейства се опитаха да се върнат в домовете си и се наложи намеса на полиция и жандармерия. Протестите във Войводиново започнаха, след като в началото на януари двама роми пребиха военнослужещ. Веднага след това започна и акцията срещу незаконното строителство в селото. В момента текат законовите срокове за 17 къщи. Кметът на община Марица Димитър Иванов бе категоричен, че трябва да има обединение между държавата и всички служби, които са свързани с подпомагане на населението на страната. \"Населението в селото не желае ромите да се върнат, но се чака решението на съда\", допълни той, цитиран от БНР. \"Днес заседанието ще е в посока как да помогнем на тези хора да бъдат настанени, защото аз смятам, че тези сгради, които са в село Войводино, не са подходящи за настаняване, тъй като нямат вода, нямат ток, а някой са с изпочупени прозорци и врати. Аз нямам социални жилища. Нямам и фургони, така че очакваме тук и помощта на държавата“. коментира той. Радослав Стоянов от Българския хелзинкски комитет (БХК) коментира, че действията от събота на полицията и кметa не са основани на закона и ги определи като властнически произвол. „Законът не допуска саморазправата. На гражданите не е позволено сами да раздават правосъдие. Работата на властите беше да осигурят, че това няма да се случи. Очевидно случилото се в събота е не просто незаконосъобразно бездействие от страна на властите в лицето на полицията да защитят ромите от саморазправа, а дори е имало незаконни действия“. Стоянов отчете, че вече има три съборени от властите къщи, а покъщнината в тях също е била унищожена, включително актове за раждане на деца. От БХК няма да участват на днешната среща, но ще предприемат „действия съобразно закона, за да защитим тези хора“, които имат право да обитават своите домовете\". „Има практика на Европейския съд по правата на човека, че хора не могат да бъдат оставени бездомни, само защото единственият им покрив над главата е незаконен. Първо трябва да се осигури алтернативно настаняване, след което да се разрушават незаконните постройки. Незаконният статут на къщите не е обяснение за това защо жителите на селото не желаят тези хора да живеят там. Незаконността на къщите не накърнява техни субективни права или законни интереси и те нямат собственически претенции към тези имоти. Следователно незаконният статут на домовете на ромите от Войводиново не е причината съселяните им да не ги желаят там. Причината е, че са роми! Цялото напрежение е заради деянието на двама конкретни души, които в момента са изправени пред съда. Искам да попитам майката с петте деца как е участвала в това престъпление. Каква отговорност носи тя за него и защо търпи това наказание, което е абсолютно неправомерно?! Да не можеш да се прибереш в собствения си дом, за мен прилича на етническо прочистване. Единственото общо между тези хора и онези, които са изправени пред съда, е че са роми!\", коментира представителят на БХК.", "date": "2019.02.11", "title": "Предлагат социални жилища за ромите от Войводиново, останали без дом"}
{"url": "https://www.faktor.bg/bg/articles/dadoha-uslovna-prisada-na-lekarkata-ot-telk-hvanata-s-podkup", "text": "Състав на Наказателното отделение на Окръжния съд в Търговище днес разгледа делото, по което лекарка, член на ТЕЛК към МБАЛ в Търговище, е обвинена за подкуп. Делото е разгледано по реда на бързото производство, при съкратено съдебно следствие, по искане на подсъдимата, съобщиха от правораздавателната институция. С присъдата съдът я признава за виновна в това, че на 28 януари в Търговище, в качеството си на длъжностно лице, поискала и приела от Х.Х. от с. П., община Омуртаг - дар - парична сума от 200 лв. Д-р Г. Русева трябвало да извърши действия по служба - да определи процент трайно намалена работоспособност на Х.Х, поради което и на основание чл. 301, ал. 1 от Наказателния кодекс /НК/ й определя наказание от една година и шест месеца \"Лишаване от свобода\" и \"Глоба\" в размер на 1000 лв. Тъй като процесът се провежда по облекчена процедура, наказанието задължително се намалява с 1/3 и окончателното наказание, което следва да изтърпи подсъдимата е една година \"Лишаване от свобода\". Същото е отложено за изпълнение/ условно наказание/ за срок от три години, уточняват от съда. Подсъдимата е лишена от правото да заема държавна длъжност във връзка с освидетелстването работоспособността на лица, като член или председател на ТЕЛК, както и да упражнява такава дейност, за срок от три години.", "date": "2019.02.11", "title": "Дадоха условна присъда на лекарката от ТЕЛК, хваната с подкуп"}
{"url": "https://www.faktor.bg/bg/articles/kakvo-shte-stane-s-balgarite-pri-brekzit-bez-sdelka", "text": "Публикувано във факти.бг: Правата на българските граждани във Великобритания ще бъдат гарантирани и при твърд Брекзит. Това увери пред БНР Васил Асенов, ръководител на службата по трудови и социални въпроси в посолството на България в Лондон. Той напомни, че сънародниците ни, които към 29 март тази година живеят на територията на кралството, трябва да кандидатстват за статут на уседналост чрез специално разработено приложение. От 21 януари процедурата, която е електронна и без такси, е активна за българите с биометричен паспорт. Българите, които нямат биометричен паспорт или са само с лични карти, ще могат да кандидатстват след отваряне на схемата за всички граждани на ЕС до 30 март тази година, допълни Асенов в интервю за предаването \"Преди всички\". \"При липса на сделка британското правителство публикува своята \"Бяла книга\" по отношение на бъдещата емиграционна система на страната. Това ново емиграционно законодателство се очаква да влезе в сила от началото на 2021 година и за момента имаме индикации, че до края на 2020 година съответно гражданите ще продължат да имат възможност да пътуват със своите лични карти или съответно задгранични паспорти. След 2021 г. очакванията са, че за краткосрочните пътувания, тези, които са свързани с цел туризъм, няма да е необходимо да се вадят туристически визи\". За да разясняват правата на българските граждани след оттеглянето на Великобритания от ЕС, Службата по трудови и социални въпроси към българската мисия в Лондон организира информационни дни този месец. Предстои разкриване на генерално консулство и в Единбург, Шотландия.", "date": "2019.02.11", "title": "Какво ще стане с българите на Острова при Брекзит без сделка..."}
{"url": "https://www.faktor.bg/bg/articles/i-goranov-dade-pokazaniya-po-deloto-moskov", "text": "„Не мога да преценя, затова се води и това съдебно състезание. Има твърдение на прокуратурата за настъпила щета. Има граждански иск от страна на Министерство на здравеопазването с твърдение за настъпила щета. Оттам нататък само съдът може да прецени дали това е така или не“. Това коментира министърът на финансите Владислав Горанов във връзка с обвиненията за настъпила вреда за държавата след случая на размяната на ваксини с Турция през 2015 година, за който има повдигнатото обвинение на бившия здравен министър от Петър Москов, предаде Novini.bg. Днес Горанов даде свидетелски показания по делото в Специализирания наказателен съд, от които стана ясно, че самият той не е подписал взетото от Министерски съвет неприсъствено решение за ваксините, но с подписът си е одобрил финансовата обосновка към него. „Аз първото решение не съм го подписал, може би съм бил в чужбина или не мие предявено за подпис, но съм подкрепил финансовата обосновка към него. След това има още две решения през 2015 година, които също са взети неприсъствено“, обясни той. Финансовата обосновка има за цел да покаже дали ще сделката ще има въздействие върху държавния бюджет и респективно върху бюджета на Министерството на здравеопазването. „Видно от нея се твърди, че няма да се налагат допълнителни разходи и тя е одобрена“, каза Горанов.", "date": "2019.02.11", "title": "И Горанов даде показания по делото срещу Петър Москов"}
{"url": "https://www.faktor.bg/bg/articles/tomislav-donchev-tryabva-da-sme-gotovi-za-zlovredno-vmeshatelstvo-v-izborite", "text": "Щом съм подписал решението за ваксините, значи тогава не съм намерил нищо смущаващо в него, заяви вицепремиерът Томислав Дончев днес в Специализирания наказателен съд, където даде свидетелски показания по делото срещу бившия министър на здравеопазването в предходния кабинет Петър Москов, повдигнато му заради приетите като дарение от Турция през 2015 г. ваксини. По време на съдебното заседание стана ясно, че това решение е взето на неприсъствено заседание на Министерски съвет.  \"На година се вземат стотици решения на Министерски съвет. Аз, въпреки отличната си памет, не мога да помня всяко едно от тях. Но въпросната точка, отпреди три години, си я спомням. Аз имам навика да се интересувам и да търся допълнителни факти и извън папките“, обясни пред журналисти Дончев. \"Имаше кризисна ситуация и колегите от Министерство на здравеопазването търсеха разрешаване на кризисната ситуация“, допълни още той. Дончев бе категоричен – щом е подписал решението, значи тогава не е намерил нищо смущаващо в него. Той обясни още, че обичайно неприсъствените решение на кабинета се вземат в условия на спешност, както и че не може да каже защо по това време в страната ни не е имало такива ваксини. Вицепремиерът определи, че е \"нормално\" да очакваме вмешателство в изборите в България. \"Нормално е не само да очакваме, но да сме готови за всякакви тип опити за зловредно вмешателство в изборния процес, заяви вицепремиерът Томислав Дончев. \"Няма изборен процес, за който да не може да бъде направен опит да бъде \"ударен“, подчерта Дончев, коментирайки възможността страната ни бъде обект на хибридна атака от страна на Русия по време на предстоящите европейски и местни избори. \"Имало е предишни атаки на избори, правени в България. Примерно през 2015 година имаше изключително мощна атака, опит да бъде спрян изборният процес“, обясни Дончев. На въпрос разполага ли с информация за това дали венецуелската петролна компания се е опитвала да прехвърли пари в България чрез брокерска къща, той коментира: „Не съм получавал подобна информация, но когато имам възможност да се върна в МС ще проуча този сигнал с всички инструменти, с които разполага държавата“. Със същия аргумент Томислав Дончев не коментира и появилата се информация за присъствие \"Новичок“ в страната ни през 2015 г. и направения опит да бъде отровен български гражданин. „Като говоря с колегите ще мога да дам адекватен отговор каква би била позицията на правителството. В момента би било коментар в крачка, а аз не обичам такива коментари“, категоричен бе Дончев.", "date": "2019.02.11", "title": "Томислав Дончев: Трябва да сме готови за зловредно руско вмешателство в изборите"}
{"url": "https://www.faktor.bg/bg/articles/milen-vrabevski-s-prestizhna-nagrada-za-postizheniya-v-inovatsiite", "text": "Президентът на Р. България Румен Радев връчи престижната марка „Високи постижения в иновациите / Excellency in Innovation“ на собственика и изпълнителен директор на Comac Medical д-р Милен Врабевски, като финалист в рамките на конкурса „Иновативно предприятие на годината“ за 2016, 2017 и 2018 г. Отличието се дава за първи път за високо качество и оригиналност на иновациите на българските фирми, за въздействието им на националния и световен пазар, върху околната среда и обществото, за ефективност на бизнес модела. Comac Medical получи авторитетната награда за разработката на високотехнологична интегрирана система за събиране, управление и анализ на клинични данни. Иновацията дава възможност за по-голяма точност и прецизност в съответните анализи и изследвания в рамките на провежданите клинични проучвания. Това не първата подобна награда за Comac Medical. През 2016 г. компанията бе номинирана за „Най-иновативно предприятие“, а в свой доклад за оценка на иновативния потенциал на компаниите в Европа, Европейската комисия нареди Comac Medical сред т.нар „Шампиони на растежа“, присъждайки ѝ своя Печат за високи постижения (Seal of Excellence). От своя страна Comac Medical постави България на картата на програмата ‘Хоризонт 2020’ с иновативен подход за ранна диагностика на възпалителни и дегенеративни процеси в белите дробове като астма, ХОББ, туберкулоза, рак на белите дробове и др. „Поздравления за колегите, които направиха мечтата ни реалност. Тази награда дойде вследствие на дългогодишно международно признание: 4-годишна работа по молекула, чиито създатели получиха Нобелова награда, „Знак за качество“ и „Шампиони на растежа“ от Европейската комисия, „Питагор“ от МОН за най-голям инвеститор в научно-изследователска дейност, номинации за „Най-иновативно предприятие“, „IT-проект на годината“, качихме България на картата на „Хоризонт-2020“ с перфектно изобретение и най-вече с 24/7 работа по множество иновации, с директен позитивен ефект върху здравето и качество на живот на хората“, заяви собственикът и CEO на Comac Medical д-р Милен Врабевски. Марката „Високи постижения в иновациите / Excellence in Innovation“ се дава на финалистите в конкурса „Иновативно предприятие на годината“. Той се организира от фондация „Приложни изследвания и комуникации“ и Enterprise Europe Network – България и под патронажа на Президента на Република България Румен Радев.", "date": "2019.02.11", "title": "Милен Врабевски с престижна награда за високи постижения в иновациите"}
{"url": "https://www.faktor.bg/bg/articles/stefan-tafrov-specheli-vatreshnite-izbori-na-da-balgariya-za-vodach-na-evrolistata", "text": "Стефан Тафров спечели вътрешните избори в \"Движение Да, България\" за водач на листата за евроизборите. Това съобщиха от формацията. Ето какво написа тази сутрин самият Тафров във Фейсбук: \"Ето резултатите от изборите. Гласуваха 5898 души. Благодаря на всички, които ме номинираха, на всички, които взеха участие в изборите, на всички, които гласуваха за мен, на всички, които направиха електронните избори възможни, и на всички кандидати, които вместо опоненти, бяха и ще си останат съмишленици, на всички, които ме подкрепиха публично и частно, на сестра ми и на племенницата ми, на хората, които ми отделиха време, за да разговарят с мен в София, Пловдив, Търново, Шумен, Варна, Бургас, Стара Загора, Русе, Плевен. Daniel Nedelchev беше страхотен организатор, Иво Мирчев Bozhidar Bozhanov умът и плътта на този електронен шедьовър, Антоанета Цонева стратегът на успеха, а Hristo Ivanov направи всичко по-горе изброено възможно с лидерството си. Благодаря, битката продължава\". ДСБ, която е коалиционен партньор на \"Да, България\" в \"Демократична България\" вече номинира за водач на листата Светослав Малинов. Все още не е ясно кой ще води листата на коалицията. Този въпрос обаче не е от съществено значение, тъй като евроизборите са единствените пропорционални избори у нас, при които има реален мажоритарен елемент. На евроизборите предпочитанията за съответния кандидат са валидни, ако техният брой е не по-малък от 5% от гласовете, подадени за кандидатската листа.  На местните избори прагът за промени в листата за общински съветници е 7%. Такъв е прагът и на парламентарните избори. Според Изборния кодекс на тези два вота когато избирателят не е отбелязал предпочитание (преференция) за кандидат в избраната от него кандидатска листа, то гласът му се зачита като предпочитание (преференция) за кандидата, посочен на първо място в листата. Така изместването на водача става практически невъзможно. На последните европейски избори водач на листата на Реформаторския блок бе Меглена Кунева, а втори - Светослав Малинов. Малинов обаче измести Кунева чрез преференциален вот от първото място и стана европдепутат.", "date": "2019.02.11", "title": "Стефан Тафров спечели вътрешните избори на \"Да България\" за водач на евролистата"}
{"url": "https://www.faktor.bg/bg/articles/predi-izborite-za-evropeyski-glaven-prokuror-kyoveshi-osnoven-favorit", "text": "Европа е на финалната права по избора на свой главен прокурор. До края на март ще стане ясно името на ръководителя на изцяло новата структура, която ще преследва източването на пари от европейските фондове и данъчните измами, припомня Би Ти Ви. Новата европейска прокуратура няма да дублира действията на националните държавни обвинения. Злоупотребите с пари от европейския бюджет обаче се разследват крайно неефективно и не дават желаните резултати. Това е и основният мотив за създаването на независима, специализирана разследваща институция, обяснява пред медията преподавателят по право на ЕС Христо Христев. „В това централно звено ще има колегиум от европейски главен прокурор и един европейски прокурор, излъчен от всяка държава членка”,  доц. Христо Христев, преподавател по право на ЕС. Основен фаворит за шеф на европейската главна прокуратура е бившият ръководител на спецзвеното за разследване на корупция в Румъния Лаура Кьовеши. Другите двама кандидати са французинът Жан-Франсоа Бонер и германецът Андрес Ритер. Номинацията на румънката обаче срещна сериозен отпор от социалдемократите в родината ѝ, които са в основата на уволнението ѝ. Министърът на правосъдието обяви, че ще направи всичко възможно, за да блокира номинацията на Кьовеши, чийто действия вкараха в затвора десетки политици. Европейската прокуратура ще започне работа най-късно до края на следващата година. Бившият говорител на експравосъдния министър в страната – Моника Маковей, подкрепя номинацията на Кьовеши. \"Причината за освобождаването на Лаура Кьовеши от антикорупционния орган е именно заради силната й мотивация да продължава с разследванията по високите етажи на властта. Правителството не искаше това да продължава. Най-силният аргумент, че уволнението е политическо, е фактът, че днес тя води в листата за европейски главен прокурор”, казва Дан Тапалага, бивш говорител на Моника Маковей. Лидерът на управляващата партия в Румъния Ливиу Драгня е разследван за злоупотреби с 21 млн. евро.", "date": "2019.02.11", "title": "Преди изборите за европейски главен прокурор - Кьовеши основен фаворит"}
{"url": "https://www.faktor.bg/bg/articles/navalni-tragediya-mladite-rusnatsi-masovo-byagat-ot-rusiya-a-peskov-sazdade-vzvod-ot-nato-video", "text": "41 % от руснаците на възраст между 17 и 24 години биха искали да емигрират от Русия, съобщи опозиционният лидер и основател на „Фонд за борба с корупцията“ Алексей Навални, позовавайки са на  най-новите проучвания на Левада център.  „Помолиха говорителя на Кремъл Дмитрий Песков да коментира това. Той каза, че не е толкова голяма цифрата“, възмущава се опозиционерът и допълва, че това навярно е така, но на фона на семейството на говорителя на Кремъл, което е пръснато по света, по-конкретно на Запад. Навални се сетил, когато чул това,  за шегата, че от семейството на Песков може да се състави сборен взвод войници нае НАТО.   Опозиционит лидер показа мила фотография на Песков с децата му от различни бракове, 6 на брой. Три от тях живеят във Франция. Синът му Николай е британски поданик, поседял е в затвора на Нейно величество, а сега юрка ултраскъпи коли из Москва , като „прекарва много време в Русия, защото тук може да живее от корупционните пари на баща си“, коментира Навални.  Дъщерята на съпругата му олимпийската шампионка по фигурно пързаляне Татяна Навка, която също е на снимката, е гражданка на САЩ.  Най-малката им дъщеря е невръстна и очевидно още живее с родителите си . „Аз работя за Путин, но никой от моите близки не иска да живее в страна, в която Путин е президент, защото искат в Европа, където образованието, здравеопазването и всичко друго са на ниво“, мисли си мустакатият говорител на президента“, иронизира Навални, като допълва, че там ги няма арестуваният сенатор, няма го Генералният директор на корпорацията «Ростех» Чемизов с апартамент за 5 милиарда рубли, няма я и Мария Захарова. „Фондът за борба с корупцията“ ще поиска оставката на Песков, защото в „Гардиън“ пусна      ново разследване, където описа недвижимите имоти на Навка и Песков във Великобритания, а те са внушителни. Тя строи и дворец в Подмосковието с неясни средства- Съпругата на Песков къта пари и в швейцарска банка, въпреки законовата забраната  държавни чиновници и депутати да имат сметки в чужбина.  „Държавата се бори с тези, които има сметки в чужди банки, а това наше класно семейство си има сметка в Швейцария, информацията излезе още с т.нар. Панамски документи, но те не са я закрили“, обобщава той.", "date": "2019.02.11", "title": "Навални: Трагедия! Младите руснаци масово бягат от Русия, а Песков създаде взвод от НАТО (ВИДЕО)"}
{"url": "https://www.faktor.bg/bg/articles/novini/svyat/oon-desetki-hilyadi-detsa-po-sveta-se-izpolzvat-kato-voynitsi", "text": "Десетки хиляди деца са използвани като войници във въоръжени конфликти по света, алармира Фондът на ООН за децата (УНИЦЕФ), цитиран от ДПА. \"Деца, живеещи край продължителните конфликти в Южен Судан, Централноафриканската република, Конго, Сомалия, Сирия и Йемен, биват въвличани от противостоящите страни в насилието. Момчета и момичета в училищна възраст също така са използвани като войници или помощници на въоръжени групировки в Афганистан, Мали и Мианма. Освен че са принуждавани да влизат в битка, децата са притискани и да служат като разузнавачи, да готвят или да събират дърва. Някои момичета са принуждавани да се омъжват за бойци, докато момчета и момичета биват в еднаква степен малтретирани сексуално, съобщава УНИЦЕФ. В крайни случаи деца са принуждавани да служат като \"живи щитове\" или да се самовзривяват на многолюдни площади. Трудно е да бъдат събрани точни данни, но според някои оценки, отбелязва организацията, в света има до 250 хил. деца войници. В навечерието на 12 февруари, когато се отбелязва Денят на червената ръка - инициатива за привличане на вниманието към експлоатацията и злоупотребата с деца от въоръжени групировки - УНИЦЕФ призова правителствата по света да се ангажират по-активно в борбата срещу подобни нарушения на правата на децата.", "date": "2019.02.11", "title": "ООН: Десетки хиляди деца по света се използват като войници"}
{"url": "https://www.faktor.bg/bg/articles/ruskiyat-voenen-ministar-vnezapno-otletya-kam-turtsiya", "text": "Руският министър на отбраната Сергей Шойгу ще направи неочаквано посещение в Анкара днес по покана на турския си колега Хулуси Акар, предаде турското издание „Дейли Сабах“. Визитата е неочаквана и непланирана. Очаква се двамата военни министри да обсъдят Сирия, и в частност северозападната провинция Идлиб. Визитата на Шойгу се случва три дни преди тристранната среща в Сочи, която ще се проведе на 14 февруари. В руския град лидерите на Русия, Турция и Иран ще обсъдят войната в Сирия. Страната е в гражданска война от 2011 година. Само преди седмици американският президент Доналд Тръмп обяви, че изтегля американските въоръжени сили. Близо 2000 войници ще напуснат Сирия. Анкара и Москва засилиха двустранното сътрудничество в редица области. Стратегическото партньорство се изразява не само в укрепване на икономическите връзки, но и военните такива.", "date": "2019.02.11", "title": "Руският военен министър с внезапна визита в Турция"}
{"url": "https://www.faktor.bg/bg/articles/sadat-obyavi-sdelkata-za-tsarski-konyushni-za-nishtozhna", "text": "Сделката, с която областната управа на София продаде терена под комплекса \"Царските конюшни\" на фирмата \"Евротрансбилд\" ООД, е обявена за нищожна от Софийския градски съд, съобщава \"Де факто\". Според мотивите на съда цената от 658 хил. лева, за която са продадени трите терена, е в пъти под пазарната. В началото на юни 2016 г. със своя заповед бившият областен управител Веселин Пенев прекрати съсобственост между държавата и частна фирма - \"Евротрансбилд\", върху земята, където са \"Царските конюшни\", като дружеството стана едноличен собственик. В края на годината Софийската градска прокуратура внесе три протеста в съда по настояване на Министерството на регионалното развитие. С тях се искаше обявяване на сделката за нищожна, а Пенев и оценителят на имотите - Юлия Димитрова-Цекова, получиха обвинения за ощетяване на държавата с 11 млн. лева. Делото срещу двамата още не може да тръгне в съда. Решението на СГС да обяви сделката за продажбата за нищожна е базирана на две независими оценка от вещи лица. Първият експерт оценява имотите по три метода, като дава обща цена от близо 24 млн. лева. Вторият сравнява по цени, по които Столичната община е продавала терени, без да се отчита местоположението им, и посочва цена от 2.5 млн. лв. Той също използва други два метода, но в крайна сметка според него средната цена на терените е 889 810 лева, защото парцелите са застроени. Всяка от тези цени е по-ниска от тази, за която са продадени трите терена през 2016 г. Решението на градския съд не е окончателно и може да бъде обжалвано.", "date": "2019.02.11", "title": "Съдът обяви сделката за \"Царските конюшни\" за нищожна"}
{"url": "https://www.faktor.bg/bg/articles/koshmar-praseta-izyadoha-zhiva-zhena-v-rusiya", "text": "Жена е била изядена жива от собствените си прасета, след като е получила епилептичен гърч, съобщиха медиите в Русия. Фаталният инцидент е станал в Удмуртия. Фермерката е припаднала, докато е хранела собствените си прасета, съобщават Факти.бг. Местните медии не разкриха самоличността на жената. Гладните животни са изяли част от лицето на жертвата, ушите ѝ, както и части от ръцете на жената. Фермерката е загинала от загуба на кръв. Нейният съпруг я намерил ден след фаталния инцидент. Полицията е започнала разследване по случая. Прасетата са месоядни животни и това не е първият подобен случай. През 2012 година AP съобщи, че 69-годишен американски фермер е бил изяден от прасетата си. В Китай пък малко дете загина по подобен начин.", "date": "2019.02.11", "title": "Кошмар: Прасета изядоха жива жена в Русия"}
{"url": "https://www.faktor.bg/bg/articles/protivnik-na-tramp-prezidentat-mozhe-da-ne-bade-svoboden-chovek-do-izborite-prez-2020", "text": "Демократът Елизабет Уорън, която по-рано обяви, че се включва в кандидат-президентската надпревара в САЩ, атакува президента Доналд Тръмп, като каза, че той \"може дори да не бъде свободен човек\" до изборите през 2020 г., предаде АР. Сенаторът от Масачузетс до голяма степен избягваше да говори за Тръмп, откакто започна да опипва почвата за кандидат-президентска кампания преди повече от месец. Тя често е била атакувана от президента, който я нарича \"Покахонтас\" заради миналите ѝ твърдения, че има индиански корени. Уорън заяви на предизборна проява в Айова, че кампанията за изборите през 2020 г. не трябва да бъде доминирана от честите нападки на Тръмп. \"Всеки ден има расистки туит, туит на омраза - нещо наистина мрачно и грозно\", каза тя. \"Какво ще направим по въпроса ние като кандидати, като активисти, като медии? Ще преследваме тези неща всеки ден?\", запита сенаторът. \"Ето както ме тревожи. Докато стигнем до 2020 г., Доналд Тръмп може дори да не е президент. Всъщност той може дори да не бъде свободен човек\", заяви Уорън. Тя не обясни своя коментар, но изглежда имаше предвид множеството разследвания, засенчили президентството на Тръмп. Той не е обвинен в някакви престъпления, но няколко от бившите му съветници се признаха за виновни по различни обвинения.", "date": "2019.02.11", "title": "Противник на Тръмп: Президентът може и да е в затвора до изборите през 2020"}
{"url": "https://www.faktor.bg/bg/articles/novini/balgariya/tsvetanov-investitsiite-v-obrazovanieto-sa-investitsii-v-badeshteto", "text": "Инвестициите в образованието са инвестиции в бъдещето. Тази секторна политика има най-голямо отношение към бъдещия просперитет на България. По тема „образование“ е важно да има консенсус между всички политически партии и институции. Това заяви председателят на ПГ на ГЕРБ и зам.-председател на партията Цветан Цветанов по време на откриването на гражданския диалог „Европа в нашия дом“. Откриващото събитие се проведе днес във Велико Търново. В рамките на гражданския диалог \"Европа в нашия дом\" ще бъдат дискутирани националните и местните политики в сферата на образованието. На вниманието на обществеността ще бъде представено развитието на различните населени места в съответния регион и как европейската солидарност е допринесла за това.  Цветан Цветанов изтъкна, че една от основните цели на платформата „Европа в нашия дом“ е да покаже какви ангажименти са изпълнени от правителството по време на двете години от началото на управленския мандат, акцент на който е именно образованието. „Министерството на образованието разработи механизма за обхващане и задържане в образователната система на деца и ученици. Въз основа на него над 30 000 деца бяха върнати отново в класните стаи и ще получат възможността да имат равен старт в живота със своите връстници. Важно е тук да се отбележи и отличната координация между всички институции, без която този механизъм трудно щеше да има такъв успех“, обясни председателят на ПГ на ГЕРБ. По думите му ключово за развитието на образованието в България е осигуряването на достойни възнаграждения на учителите. „Ние сме поели ангажимент до края на управленския мандат през 2021 г. учителските заплати да бъдат увеличени двойно. Предвидените инвестиции за това са в рамките на 1,380 млрд. лв.“, каза още Цветанов. Зам.-председателят на ГЕРБ подчерта, че европейските избори през май ще бъдат ключови за бъдещето на Европа. „Ние трябва ясно да заявим, че искаме да останем част от силна и обединена Европа, чиято солидарност носи развитие и модернизация на българските региони. Всеки един човек трябва да знае какви са ползите от членството ни в ЕС. За 2018 и 2019 г. 500 български училища се модернизират, като отпуснатите средства по ОП „Региони в растеж“ за образователна инфраструктура са над 700 млн. лв.“, посочи Цветанов. Той благодари на образователния министър Красимир Вълчев и на представителите на местната власт в България, които са в непрекъснат контакт с МОН и заедно търсят решение на проблемите. Председателят на ПГ на ГЕРБ призова участниците във всички граждански диалози в страна да се възползват максимално от тази платформа и да обменят мнения и идеи, защото както в образованието, така и във всяка друга сфера – връзката между гражданите и институциите е най-важна.", "date": "2019.02.11", "title": "Цветанов: Инвестициите в образованието са инвестиции в бъдещето"}
{"url": "https://www.faktor.bg/bg/articles/stavri-kalinov-shte-dadat-truda-mi-na-skrap", "text": "От ателие на Ставри Калинов в кв. „Кремиковци” са откраднати скулптури, метални заготовки и няколко машини. Взели са само неща от бронз, за да ги предадат за скрап, коментира художникът пред БТВ. Той не знае колко точно статуетки са изнесени. Въпросът е, че са взели много скъпи неща, \"живота ми са откраднали\", коментира творецът. По думите му статуетките са за стотици хиляди левове, но крадците не могат да го оценят и ще ги в склад за метални отпадъци.  Крадците не са взели скъпи картини. Според Калинов причината е, че ще ги хванат, ако решат да ги продават. Той работи в ателието в „Кремиковци” от 25 години. Казва, че откраднатото е плод на много години труд.", "date": "2019.02.11", "title": "Ставри Калинов: Ще дадат труда ми на скрап, а струва стотици хиляди левове"}
{"url": "https://www.faktor.bg/bg/articles/aleksandar-yordanov-radev-ne-zashtitava-maduro-a-ruskata-pozitsiya-za-maduro", "text": "Русия се намесва постоянно в нашите избори. Има намеса при издигане на кандидатурата на Румен Радев.  Това го говори генерал Леонид Решетников, с него е съгласуван профилът на кандидата за президент . От момента, в който е избран за президент. Румен Радев последователно защитава проруски позиции. От тезата сваляне на санкциите, до подкрехата за венецуелския диктатор Мадуро. Радев не защитава Мадуро, а руската позиция за Мадуро. Това трябва да се каже много ясно.. Това заяви в \"Здравей, България\" на Нова телевизия. Куриозна е промяната в поведението и говоренето на политически лидер като Волен Сидеров-от голям демократ, сега повторя всички руски опорни точки по международни проблеми. Такива големи салтоморталета трябва да се търси в чужда намеса, продължи бившият председател на Народното събрание. Той коментира и разрастването на случая \"Скрипал\" към България, по конкретно, че един от тримата руски агенти действали по случая е използвал \"Новичок\" и у нас, за отравянето на бизнесмена Емилиян Гебрев.  Информацията дойде от британския разследващ сайт Bellingcat. Случаят предстои\r\n да влезе за обсъждане и в четвъртък и в парламентарна комисия, както \r\nпотвърди вчера председателят на ПГ на ГЕРБ Цветан Цветанов. Александър Йорданов зададе въпрос защо три години българските служби са \r\nмълчали, ако са знаели за случая с отравянето на Емилиян Гебрев и защо \r\nот медии ние трябва да научаваме тази информация. Наистина е парадоксално, че след 4 години ние обръщаме внимание на  \r\nпроблема с отравянето на Емилиян Гебрев. Става дума за лице, което \r\nбританските служби са установили.  Третото лице също се оказва с фалшиво име. Това лице се оказва по време на опита за убийството на Емилиян Гебрев в България. Той идва два пъти в България. Заминава си не на датата 31 март 2015 година, в деня, когато става това престъпление. През май отново се връща, когато Гебрев спешно е влязъл в болницата. Този път пък не се връща с обратния билет, а си тръгва през Сърбия. Въпросът е нашите служби знаят ли за случая, засекли ли са го, разследван ли е?  Два варианта има-знаят, но си траят и не са докладвали на държавното ръководство. Вторият-ако са засекли такава личност, да са информирали държавното ръководство. Защо след три години трябва да научим тази информация. Странно е как частни структури могат да ползват руските служби за такова престъпление. Склонен съм да вярвам на г-н Гебрев, който много пъти каза откъде може това да му е дошло до главата. Става дума за това, че руската страна от години прави опит да възпрепятства възможностите на България за продава оръжие. Те спекулират с темата за лицензите. Искат да изтласкат България от пазара на оръжие. Ние като държава трябва да се защитим. Проблемът е много по-сериозен. Самият министър на икономиката заяви ни в клин ни в ръкав да се преразгледа въпроса за лицензите. Тези лицензи отдавна са изтекли и не Русия е тази, която ще ни каже какво можем да произвеждаме и къде да го продаваме това оръжие.  Бившият външен министър Ивайло Калфин също се включи в темата: \"Очаква се българските служби да знаят кой и как работи. Надявам се да има разследване, което да доведе до някакъв резултат. Не мисля, че може да го гледаме за терористична заплаха. Очевидно е, че има злоумишлени действия. Не очаквам, че руските служби-руското военно разузнаване ще поемат частна поръчка.  Вярвам на разследващата журналистика. Да видим сега какво ще направят българските служби.\"  \"Вчера и бившият председател на ДАНС Цветлин Йовчев заяви, че има \r\nоснование да се твърди за операция на руското военно разузнаване, която \r\nсъвпада по време и място с покушението срещу Скрипал, но едва ли е във \r\nвръзка с нея. Според Цветлин Йовчев обаче подкрепя тезата, че \r\nнападението срещу бизнесмена е солова акция на частни интереси, а не \r\nдело на руските служби. \"Руската страна от години прави опит да спре България да продава оръжие.\r\n Спекулират с лицензите и правят опит да ни изтласкат от пазара. Това е \r\nсамо върхът на айсберга\", заяви Александър Йорданов.", "date": "2019.02.11", "title": "Александър Йорданов: Румен Радев не защитава Мадуро, а руската позиция за Мадуро"}
{"url": "https://www.faktor.bg/bg/articles/borisov-shte-se-sreshtne-s-britanskata-poslanichka-zaradi-otravyaneto-na-gebrev", "text": "Премиерът Бойко Борисов ще се срещне с британската посланичка Ема Хопкинс. Срещата е от спешен порядък. Малко преди 9:00 часа посланичката влезе в сградата на Министерски съвет.   На нея ще бъде обсъждана информацията, че един от замесените в случая \"Скрипал\", е бил в България по времето, когато е бил отровен бизнесменът Емилиян Гебрев.", "date": "2019.02.11", "title": "Борисов ще се срещне с британската посланичка заради отравянето на Гебрев"}
{"url": "https://www.faktor.bg/bg/articles/novini/svyat/maket-na-kola-ot-formula-1-beshe-prodaden-na-targ-za-nad-95-000-dolara", "text": "Макет на автомобил от „Формула 1” беше продаден на търг в Париж за над 95 000 долара. Колата в реален размер е изработена от 313 хиляди блокчета, поставени върху метална основа. Създадена по модел на автомобила на Нико Хулкенберг, тя е снабдена с маркови гуми и волан, което е точно копие на неговия. Макетната кола беше продадена на цена, която далеч надхвърли първоначално обявените между 30 и 50 000 долара. Приходите ще отидат за детска благотворителност.", "date": "2019.02.11", "title": "Макет на кола от „Формула 1” беше продаден на търг за над 95 000 долара"}
{"url": "https://www.faktor.bg/bg/articles/novini/balgariya/asen-genov-vatreshni-izbori-pokazvat-elektoratat-na-da-balgariya-e-s-lyavoliberalni-naglasi", "text": "Класирането на първите трима в т. нар. вътрешни избори на Да България показва категорично, че електоратът на партията е с ляволиберални нагласи. Каквито водачите на листата, такива избирателите.  Моят фаворит, без да съм избирател на коалицията им с ДСБ, за съжаление останал пети, адв. Емил А. Георгиев е един от малцината, с които с удоволствие съм работил в сферата на интелектуалната собственост в цифрова среда и един от първите, които търся за съвет по казуси, свързани със  ЗАПСП.  Не коментирах това преди да приключи вотът, защото смятам това за коректно, ако не съм избирател на партията му.  Предвид, че и ГЕРБ не са десни, десница продължава да се търси=", "date": "2019.02.11", "title": "Асен Генов: Вътрешни избори показват: Електоратът на  \"Да, България\" е с ляволиберални нагласи"}
{"url": "https://www.faktor.bg/bg/articles/novini/balgariya/firmi-zapochnaha-da-stroyat-am-struma-bez-da-ima-izbran-izpalnitel", "text": "Изненадващо, строителството на участък на автомагистрала „Струма” до Кресна, е стартирал без да има избран изпълнението на проекта, съобщи БТВ.  Сега в ход е реализирането на най-трудния участък от магистралата – този в Кресненското дефиле. На 30 август миналата година АПИ обяви обществена поръчка за изготвяне на технически проект и строителството на платното в посока от „Кулата” към София. То ще преминава източно от Кресненското дефиле по ново трасе. Дължината на отсечката е почти 24 км, а стойността на поръчката е 430 млн. лв.  Все още избран изпълнител няма, но още преди да е обявена обществената поръчка някой може би знае, че ще я спечели и вече действа на терен. Такъв сигнал получават и проверяват експертите от неправителствената организация „Антикорупционен фонд”. Те са получили снимки, на които се вижда как работят тежки машини. Прави се вертикален сондаж. Въпреки че на терен не би трябвало да се случва нищо, хората, които живеят и работят около бъдещото трасе на магистралата, следят движението на строителна техника, която още миналото лято, преди да е обявена обществената поръчка, проправя временни пътища в планината. За да са сигурни, че временните пътища и сондажите са свързани със строителството на магистралата, от „Антикорупционния фонд” поръчали анализ на спътникови изображения, който да покаже кога точно са правени и как се отнасят спрямо трасето на магистралата. В проучвания участък са открити 8 промени. Всяка от тях плътно съвпада с бъдещото трасе на „Струма” в посока от „Кулата” към София. Анализът на сателитните изображения показва още, че те са правени преди да е обявена обществената поръчка и са на държавна територия, стопанисвана от Горското стопанство в Кресна. Зам.-директорът не можа да покаже никакви документи, с които да са дадени разрешения за изграждане на временни пътища и сондажи. От АПИ отричат да знаят за подобни дейности. Така горските служители остават единствените, които трябва да знаят какво се е случвало миналото лято. Горските служители не знаят кои са фирмите, които разкопават и правят сондажи. Знаят ги обаче хората, които работят в района – някой казват „Геострой”, а други - „Главболгарстрой”. Кметът на Кресна Николай Георгиев потвърди, че и негови служители са виждали строителна техника по бъдещото трасе на магистралата, но територията не била общинска и не проверили кой работи там. В общината не са постъпвали никакви документи за извършваните дейности.", "date": "2019.02.11", "title": "Фирми започнаха да строят АМ \"Струма\" без да има избран изпълнител"}
{"url": "https://www.faktor.bg/bg/articles/novini/balgariya/dimitrin-vichev-moskva-shte-mobilizira-agenti-na-ds-koito-shte-ni-obyasnyavat-v-mediite-kolko-e-nevinna-rusiya-za-gebrev", "text": "\"Завихри се буря, която следващите дни или седмици ще помете вероятно много митове. Предполагам, че ще последват и оставки на шефовете на специалните служби у нас. Те са проспали един случай на атентат с отровни вещества срещу гражданин на ЕС и НАТО\". Това заяви пред ТВ Европа Димитрин Вичев от Атлантически съвет на България по повод атентата срещу Емилиян Гебрев, който през 2015 г. заедно със сина си и свой служител бяха отровени. \"Информацията действително идва от руски и британски сайтове, но разследването се води от \"Скотланд ярд\". От британските служби вече имат информация, че не става дума само за двама руски шпиони, които се опитаха да убият семейство Скрипал. Английските специални служби разбират, че паспортът на Сергей Федотов (заподозрян за опита за убийство на Гебрев - б. ред.) се различава само по две цифри от паспортите на хората, които се опитаха да убият Скрипал. Документът е издаден в същото полицейско управление в Москва през 2014 г., където и на другите двама. Там се намира и генералният щам на ГРУ на руското разузнаване. Тези двама убийци са били със Сергей Федотов в Чехия по едно и също време. Британските служби забелязват, че този Федотов си купува билет на 24-ти април за Бургас, каца и има обратен полет 6 дни по-късно. В момента, в който са отровени Гебрев, синът му и един от директорите на фирмите му, Федотов не изчаква 30-ти април, а отива на летище \"Ататюрк\" и си купува билет за Москва. След тестове на отровата, се оказва, че тя е от групата на новичок. Т.е., 3 години по-рано преди случая със Скрипал, у нас е имало подобно вещество. През май месец Гебрев тръгва да се оправя, но изведнъж отново получава пристъпи и изпада в кома. По същото време Сергей Федотов отново е в София на 24-ти май с обратен билет за 28-ми. Отново не се прибира със самолета си, а минава границата със Сърбия с кола. С такива бойни вещества, които са забранени, разполага само правителството на Русия. Не може да излезе и милиграм, ако няма разрешение от най-високо ниво. Става въпрос за шефа на ГРУ или Владимир Путин\", каза още Вичев.  \"Миналата година от Атлантическия съвет на България призовахме правителството да изгони руски шпиони, които се правят на дипломати, но не се вслушаха. Премиерът искаше да балансира политиката, но страната ни остана от изключенията в НАТО, които не изгониха руски шпиони. Сега България има нужда от помощ. Бойко Борисов трябва да излезе с официална позиция до края на седмицата. Ако се докаже, че службите през цялото време са знаели какво се случва, премиерът моментално трябва да уволни шефа на ДАНС, както и служителите в отделите му. Ако службите пък докажат, че са изпратили доклад до министър-председателя, той трябва да понесе пълната политическа отговорност. Хубаво е, че разследването се води от чужди служби. Цветлин Йовчев, който беше шеф на ДАНС и на МВР и е навсякъде, във всички правителства, как стана консултант по Южен Поток за България. От днес Русия ще мобилизира петата колона и само трябва да видите какво ще се случва в основните телевизии и вестници. Ще бъдат изкарани агенти на ДС и всякакви политолози, които ще ни казват колко е невинна Русия и как трябва отново да се снишим пред нея. Това ще е пагубно за България. Заради това може и никога да не видим \"Шенген\", защото като пропускаме така лесно руски шпиони, как ще ни приемат в пространството\", коментира Димитрин Вичев.", "date": "2019.02.11", "title": "Димитрин Вичев: Москва ще мобилизира агенти на ДС, които ще ни обясняват в медиите колко е невинна Русия за Гебрев"}
{"url": "https://www.faktor.bg/bg/articles/mayk-pompeo-shte-obikoli-iztochnata-chast-na-es-za-da-uveri-che-situatsiyata-tam-e-zapadna", "text": "Държавният секретар на САЩ Майк Помпео ще направи обиколка в три страни от източната част на Европейския съюз с мисия да увери, че ситуацията в тях е „западна“. Така високопоставенитв представители на администрацията във Вашингтон представят предстоящите посещения на Помпео в Унгария, Словакия и Полша - като шанс за противопоставяне на нарастващото руско и китайско влияние в толкова разнообразни области като енергетиката и технологиите, коментират в европейската редакция на изданието Politico, цитирано от \"Фокус\". Но правителствата на приемащите държави, изправени пред обвинения в страната и чужбина за „отстъпление от демокрацията и върховенството на закона“, се възползват от обявеното пътуване, за да го представят като знак на одобрение от Вашингтон. Ако иска да избегне по-нататъшното отчуждаване на западноевропейските съюзници, разочаровани и объркани от външната политика на администрацията на президента Доналд Тръмп, Помпео ще трябва да намери баланс между възхваляването на трите държави и туширането на опасенията на критиците им. Както срещу Будапеща, така и срещу Варшава Европейският съюз започна наказателни процедури заради нарушения на „основните ценности“ на Блока. Репутацията на Братислава бе опетнена от убийството на журналист, разследващ връзки с мафията, които по всяка вероятност достигат до сърцето на правителството. След визитата си в Унгария, във вторник Помпео ще отпътува за Словакия, а след това ще посети и Полша, където ще бъде домакин на конференция за сигурността в Близкия изток. В рамките на пътуването си Помпео ще обсъди връзките в областта на отбраната и ще се опита да убеди съюзници като Унгария да диверсифицират енергийните си доставки с цел отслабване на зависимостта от Русия. Очаква се той да обяви и нови инициативи на САЩ за региона, включително за борба с корупцията - които се разглеждат като път за руското и китайско влияние, поясни високопоставен представител на Вашингтон.", "date": "2019.02.11", "title": "Politico: Майк Помпео ще обиколи източната част на ЕС, за да увери, че ситуацията там е „западна“"}
{"url": "https://www.faktor.bg/bg/articles/novini/balgariya/koritarov-kam-shefa-na-stolichnoto-sds-s-kakvo-ste-se-reformirali-probutvate-ni-ideite-si-ot-2003-g", "text": "Георги Коритаров разби председателя на Градския съвет на СДС-София Антон Койчев в предаването си \"Свободна зона\" по ТВ Европа. \"Синият\" лидер се опита да пробута на журналиста стари предложения и претоплени манджи още от времето, когато председател на партията беше Надежда Михайлова преди 16 години. Койчев и съпартийците му искат двукамарен парламент и намаляване на депутатите, но удари на камък с идеите си. Коритаров го попита как ще дадат идеята си за обсъждане в парламента, след като СДС няма представители в 44-то НС.  Койчев не можа да отговори конкретно в първия момент, но призна, че в момента не може да поставя претенциите си. Журналистът попита още как СДС иска да бъде приемана като реформирана партия, след като изтупва от нафталина идеи от 2003 г. \"Синият\" лидер се опита да се оправдае, че промяната идвала с новото ръководство. Той обаче така и не можа да даде нови идеи освен тези, които навремето Надежда Михайлова и Асен Агов предлагаха.", "date": "2019.02.11", "title": "Коритаров към шефа на столичното СДС: С какво сте се реформирали? Пробутвате ни идеите си от 2003 г.!"}
{"url": "https://www.faktor.bg/bg/articles/meteorit-padna-vav-venetsuela", "text": "Проблемите във Венецуела нямат край. След вътрешнополитически борби, сега те станаха очевидци и на падане на неидентифициран светещ обект, който се предполага, че е метеорит, предаде БТА. Инцидентът станал в събота около 19.30 ч. местно време (0.30 часа бълг. време в неделя). Обектът в небето е бил видян от жителите на Каракас, както и в северните щати Карабобо и Арагуа. На видеозаписи, разпространени в социалните мрежи, се вижда как тревата се запалва на мястото на падането в околностите на град Валенсия (щата Карабобо). Венецуелските власти засега не потвърждават информацията за падане на метеорит.", "date": "2019.02.11", "title": "Метеорит падна във Венецуела"}
{"url": "https://www.faktor.bg/bg/articles/ruska-spetsialistka-vizitata-na-putin-pokazva-che-balkanite-popadat-v-blizkoto-polezrenie-na-rusiya", "text": "В Белград президентът Путин заяви, че трябва да се спазва Резолюция 1244 на ООН. Според нея сръбската полиция може да присъства в Косово, а семействата, които са изгонени от домовете си, може да се върнат. Русия се придържа към духа на тази Резолюция и ще го защитава, пише руският вестник „Правда“, цитиран от \"Фокус\".  Какво наистина се случва в Сърбия и на Балканите? Ще се върне ли Русия там? За това разказва дин Елена Гускова, ръководител на Центъра по изучаване на съвременната балканска криза в Института по славянски изследвания към РАН в едно откровено пропагандно интервю: „Изучаваме района много внимателно, постоянно присъстваме там, добре познаваме ситуацията. Още от момента, в който получи своята независимост, малка Македония е в трудно положение, защото и при нея има албански въпрос, който не е намерил разрешение. Винаги ни питат: „А кога Русия и на нас ще обърне внимание? Чакаме …“ но Русия не им обръщаше внимание.  Елцин допусна множество грешки по отношение на Македония. Същото се случи и със сърбите в Босна и Херцеговина. А Сърбия и Черна гора до 2006 година продължаваха да са все още единна Югославия. Всички тези наши грешки доведоха до там, че натовците успяха да вземат и Черна гора.  Така се случи, че бях в Подгорица, когато приемаха Черна гора в НАТО. За хората това беше ден на траур. Плачеха направо на улицата и говореха: „Сега само Русия може да ни помогне“. А аз ги питам:“ Ако вие сами не си помогнете как е възможно тогава Русия да се намесва в международната политика на вашата държава?“  И все пак, и на Балканите все още има борци, останали са и се борят, продължават да се борят за истинска независимост и за правото да се избере дали да се влезе в НАТО или да се излезе от там. Те открито изразяват любовта си към Русия. Сред тях е например митрополит Амфилохий Черногорски и Приморски. Ако не е той, отдавна там да се е настанила паралелна Църква, която се опитват да създадат. Това е някакво чудо, нашата Църква и държава наистина трябва сериозно да го подкрепят. Трудно му е, той почти сам се бори и наистина го прави със словото, твърдо и смело. Цяла Черна гора, та и Сърбия го обичат.“  Въпрос: Путин си позволи открито да каже, че САЩ дестабилизират региона.Той обикновено не говори така, а и продължава да ги нарича партньори … Не се ли създава у вас впечатление, че ние като че ли се включихме в някакви задкулисни преговори, вероятно дори и със САЩ, за разделяне на сферите на влияние? Или е точно обратно, изостря се битката за тях? Отговор: Не, това е невъзможно днес. През 90-те години, когато Борис Елцин ръководеше Русия, не обръщахме никакво внимание на Балканите. САЩ открито казваха: Балканите са зона от националните интереси на САЩ. Аз също обърнах внимание на Владимир Владимирович за тази фраза. Преди за това говореше Захарова. Мисля си, че ние чак сега започваме открито да говорим, особено с тази визита изтъкнахме, че се противопоставяме на САЩ, на диктата им в региона. Това не успяхме да постигнем на Балканите, където американците се държат особено агресивно. Например, американският посланик си позволи да дава разпореждания на президента на Република Сръбска Милорад Додик, как да се държи в един или друг случай.  Милорад Додик напълно отказа между представителите на САЩ и властите в Република Сръбска да се изграждат подобни отношения. Но има и такива, които се вслушват и покорно изпълняват. И именно на фона на подобна агресивност ясно бе казано, че САЩ дестабилизират района, а Русия тук ще е фактор на обективността и ще отстоява международното право.  Като се започне от 1990 година, всички международни организации постъпват твърде необективно. Всички решения, които приемат, са антисръбски. Но ето сега, във всеки случай тази визита показва, че регионът ще попадне в близкото полезрение на Русия. Въпрос: Вярвате ли, че президентът на Сърбия Александър Вучич се е променил и вече няма да продава Сърбия заради приемането в ЕС?  Отговор: Не, не съм напълно уверена. Той допринесе твърде много за признаването на независимостта на Косово. После обаче се замисли дали не рискува да остане в историята като предател на националните интереси. Може би именно заради това търси решение, което да бъде подкрепено и от Русия, и от сръбския народ.  Въпрос: Реално ли се развиват нашите връзки със Сърбия? Отговор: Да, връзките ни укрепват. Неотдаван подписахме договор, според който всяка година сръбски студенти ще идват да се учат в Русия. Вече пристигат много докторанти да се обучават. Имаме добри парламентарни връзки, научни контакти, спортни, културни … Затова и си мисля, че тук има някакво раздвижване, не е голямо, но го има. И все пак нашето ръководство все още, не ясно защо, като че ли не обръща достатъчно внимание на опозиционните политически партии, просто не забелязва техните лидери. Разбира се това не е много добро. Ние смятаме, че разговорите трябва да се водят единствено с ръководството на страната, не обръщаме внимание на всички политически партии, още по-малко на опозиционните.  А там има с кого да работим, има много сериозни сили. Трябва на всяка цена да следим ситуацията и да я анализираме. Във всеки случай на всяка цена е нужно да ги познаваме и да общуваме с тях, а при възможност, когато е нужно с когото е нужно да се поддържаме. Надявам се, че сега руското ръководство ще се заеме сериозно да работи на Балканите.", "date": "2019.02.11", "title": "Руска \"специалистка\": Визитата на Путин показва, че Балканите  попадат в близкото полезрение на Русия"}
{"url": "https://www.faktor.bg/bg/articles/pozharat-vav-voyvodinovo-e-ovladyan", "text": "Пожарът в месарско предприятие в пловдивското село Войводиново е локализиран. Това обяви началникът на пожарната в Пловдив Георги Мангараков, цитиран от Trafficnews. Той потвърди, че пожарът е възникнал в работно помещение. Това се е случило след работно време, тъй като днес за фирмата е бил работен ден. Поради факта, че конструкцията на обекта е от термопанели, пожарът бързо се разпространява по тях обхваща целия завод, който е с площ от около 8 декара. Веднага е изключено напрежението от трафопоста, оттам се изключва и напрежението към пожарните помпи в завода. Така огнеборците, пристигнали на място, са били принудени чрез подвозване да водоснабдяват пожарните автомобили. „Първите пристигнали на място автомобили са имали около 3 тона вода, но тя се е изчерпала бързо. В момента на мястото се намират 12 пожарни, като на помощ са се притекли огнеборци не само от Пловдив, но и от Карлово и Съединение. Имаме около 8 тона вода, ситуацията е овладяна. Няма обгазяване, няма токсични вещества. Нека гражданите бъдат спокойни”, каза шефът на пожарната. Той е разговарял и с регионалната екоинспекция да изпратят подвижна лаборатория, за да замерят въздуха. Комисар Мангараков бе категоричен, че пожарът не е вследствие на избухнала газова бутилка. „Отвън има бутилки с метан, които охлаждаме. Част от тях са демонтирани, така че няма опасност от взрив”, заяви Мангараков.    „Ситуацията е напълно овладяна, пожарът е локализиран. Оставаме тук цяла нощ, няма нужда хората да се притесняват”, допълни шефът на огнеборците. Тепърва ще се изясняват причините за пожара. Няма и пострадали животни. Те са били в друго помещение, което не е засегнато от пламъците.", "date": "2019.02.11", "title": "Пожарът във Войводиново е овладян"}
{"url": "https://www.faktor.bg/bg/articles/vremeto-shte-e-predimno-slanchevo-maksimalnite-temperaturi-shte-sa-mezhdu-10-i-15", "text": "Времето ще е предимно слънчево , максималните температури ще са предимно между 10° и 15°. Преди обяд на места в низините и котловините видимостта ще е намалена. След обяд от запад облачността ще се увеличава и вплътнява, но през деня ще се задържи без валежи.  Ще духа слаб до умерен вятър от юг-югозапад. Максималните температури ще са предимно между 10° и 15°. През нощта срещу вторник, вятърът ще се ориентира от северозапад, ще се усили и на много места от запад на изток ще превали дъжд, в планините - сняг. Атмосферното налягане значително ще се понижи и ще е по-ниско от средното за месеца. Над Черноморието ще преобладава слънчево време. По-късно през деня от запад облачността ще се увеличава и вплътнява, но ще се задържи без валежи. Ще духа слаб до умерен юг-югозападен вятър. Максималните температури ще са от 8° до 13°. Температурата на морската вода е около 7°. Вълнението на морето ще е около 2 бала. В планините ще преобладава слънчево време, но след обяд облачността ще е значителна. До вечерта ще се задържи без валеж. Ще духа умерен до силен югозападен вятър и с него дневните температури още малко ще се повишат; максималната на височина 1200 метра ще е около 7°, на 2000 метра – около 1°.", "date": "2019.02.11", "title": "Седмицата стартира със слънчево време"}
{"url": "https://www.faktor.bg/bg/articles/bivshiyat-prezident-na-sasht-dzhimi-kartar-stana-trikraten-nositel-na-nagrada-grami", "text": "Бившият президент на САЩ Джими Картър вече е трикратен носител на награда \"Грами\", информира Асошиейтед прес.  39-ият президент на САЩ спечели в категорията най-добър разговорен албум за записа \"Faith - A Journey for All\" (\"Вяра - пътуване за всички\"), след като през 2016 г. получи същия приз за албума \"A Full Life& Reflections at Ninety\" (\"Пълноценен живот: Размисли на 90 години\"), а през 2007 г. - за аудио книгата си \"Our Endangered Values: America's Moral Crisis\" (\"Застрашените ни ценности: Моралната криза на Америка\").  Лейди Гага днес спечели \"Грами\" за песента \"Shallow\" от филма \"Роди се звезда\" в категорията най-добра песен, написана за визуална медия. Песента ще се състезава в още категории, включително песен на годината, запис на годината и най-добър поп дует/групово изпълнение.  Сред отличените е и актьорът Хю Джакмън, носител на награди \"Тони\" и \"Еми\", за най-добра саундтрак компилация за визуална медия за \"Най-великия шоумен\".  Бек отнесе наградата за най-добър албум с алтернативна музика.  Песента \"This is America\" на Чайлдиш Гамбино (с истинско име Доналд Глоувър) бе спечели наградата \"Грами\" за песен на годината, предаде Асошиейтед прес.  Глоувър, който също така се снима в киното е телевизията, продуцира и пише сценарии, е номиниран за \"Грами\" 12 пъти, включително в пет категории през текущия сезон. Първото \"грамофонче\" в кариерата си той получи с албума Because The Internet и сингъла \"3005\".  Лейди Гага и Брадли Купър спечелиха награда \"Грами\" за най-добър поп дует/групово изпълнение за песента \"Shallow\" от филма \"Роди се звезда\"  Просълзената Гага прие статуетката, отправяйки думи на благодарност към Купър, който, както тя отбеляза, е във Великобритания за наградите БАФТА.  За певицата това е третият приз за вечерта. В предварително излъчена церемония тя бе сред победителите за най-добра песен, написана за визуална медия и спечели награда за най-добро солово поп изпълнение.  Мишел Обама неочаквано се появи на церемонията по раздаването на \"златните грамофончета\".  В речта си при откриването водещата Алиша Кийс покани Лейди Гага, Джейда Пинкет Смит и Дженифър Лопес да се присъединят към нея на сцената, за да разкажат на публиката какво означава музиката за тях.", "date": "2019.02.11", "title": "Бившият президент на САЩ Джими Картър стана трикратен носител на награда \"Грами\""}
{"url": "https://www.faktor.bg/bg/articles/kaloyan-pargov-shte-predstavi-v-sos-za-glasuvane-doklad-za-postavyane-na-pametna-plocha-na-sergey-antonov", "text": "Председателят на БСП - София и на групата на социалистите в Столичния общински съвет (СОС) Калоян Паргов ще представи за гласуване доклад за поставяне на паметна плоча на Сергей Антонов. Това ще стане на заседанието на Комисията по образование, култура, наука и културно многообразие от 12.00 часа в Столична община, съобщиха от пресцентъра на БСП - София, съобщи \"Фокус\". Предложението е монументът да бъде поставен на територията на Терминал 1 на Аерогара \"София\". Идеята за поставянето на паметна плоча на обвинения, а след това оправдан за покушението срещу папа Йоан Павел II служител на БГА \"Балкан\" е на Инициативен комитет \"Памет за Сергей Антонов\". В него членуват български общественици, културни дейци, професори, военни и дипломати, сред които са външните министри Виктор Вълков и Любен Гоцев, покойният професор Божидар Димитров, Вежди Рашидов, двукратният олимпийски шампион по борба Боян Радев, ген. Стоян Топалов, почетен председател на Съюза на офицерите и сержантите от запаса и резерва и други. Подкрепа за поставянето на паметник на Сергей Антонов има и от италианският му защитник Джузепе Консоло. Средствата за изработването и поставянето на паметната плоча ще бъдат изцяло за сметка на Инициативния комитет \"Памет за Сергей Антонов\". Освен за плочата на територията на Аерогара \"София\", Инициативният комитет предлага и улица в столицата да носи неговото име. Става въпрос за преименуване на ул. \"691\" в квартал \"Красно село\" на \"Сергей Антонов\". Както е известно, служителят в представителството на БГА \"Балкан\" в Рим е арестуван на 25 ноември 1982 г. и е обвинен, че по поръчение на българската държава и чрез турския гражданин Мехмед Али Агджа на 13 май 1982 г. е организирал атентата срещу папа Йоан Павел II. В продължилия близо 4 години \"процес на века\" роденият на 11 юли 1948 г. в София Сергей Антонов е централна фигура. Осъден несправедливо в скалъпен съдебен процес той лежи в италианския затвор \"Ребибия\" 1223 дни. Там българинът е подложен на огромен натиск да признае престъпление, което не е извършил. На 28 март 1986 г. италианският съд оправдава Сергей Антонов \"поради липса на достатъчно доказателства\". Представителите на Инициативен комитет \"Памет за Сергей Антонов\" са категорични, че той проявява истинско геройство, тъй като евентуално негово признание за", "date": "2019.02.11", "title": "Калоян Паргов ще представи в СОС за гласуване доклад за поставяне на паметна плоча на Сергей Антонов"}
{"url": "https://www.faktor.bg/bg/articles/stanimir-ilchev", "text": "Бившият депутат Станимир Илчев не отрече хипотезата на червения социолог Михаил Мирчев. Социалистът предрече пред БТВ нов президентски политически проект с участието на членове на НДСВ.  Илчев похвали членовете на партията си, които били изключително добри експерти и вероятно Румен Радев е проявил интерес към тях. По думите му, много от хората на царя са били експерти в много правителствата и са помагали на министри, въпреки че партията им не е била в парламента. Той подчерта, че в момента няма динамичен процес в НДСВ, но намекна, че би подкрепил нова политическа програма, както и обществено движение.  Припомняме, че на 28-ми януари по време на годишния си отчет президентът Румен Радев хвърли бомба и заяви, че би подкрепил нов политически проект. Със заявката си анализатори го обвиниха, че не е обединител на нацията и са категорични, че може да му бъде поискана оставката в парламента.", "date": "2019.02.11", "title": "Станимир Илчев не изключи участието на царисти в проект на Радев"}
{"url": "https://www.faktor.bg/bg/articles/novini/svyat/maduro-dade-start-na-nay-golemite-v-istoriyata-na-venetsuela-voenni-ucheniya", "text": "В неделя президентът на Венецуела Николас Мадуро даде старт на най-големите в историята на страната гражданско-военни учения под наименованието \"Две столетия Ангостура 2019\". В тях участват както въоръжени сили, така и части от републиканското народно опълчение, предава РИА Новости.  Преди началото на маневрите държавният глава посети близкия до столицата крайбержен щат Миранда, където се запозна с модели на военна техника, в това число и ракетни установки руско производство, които са на въоръжение във венецуелската армия.  Ученията се провеждат от 10 до 15 февруари. Те, по думите на Мадуро, трябва да се превърнат в „най-големите и най-мащабни от всички, които страната е организирала в своята 200-годишна история“. На Венецуела й предстои да отчете опита на предишни операции и да прецени какви сценарии съществуват за възможни военни заплахи, хише \"Фокус\".  Ученията се посвещават на 200 години от Ангостурския конгрес, който е свикан на 15 февруари 1819 година по идея на Симон Боливар в град Ангостура, тогава столица на освободената от испанско владичество провинция Венецуела. Конгресът отново обявява независимостта й (до него момент тя е обявявана на два пъти – в 1811 и 1813 г. – бел. РИА Новости) и определя Боливар за временен президент и главнокомандващ републиканската армия.  Когато на 10 януари встъпи отново в длъжност Мадуро подчерта, че възнамерява през втория си президентски мандат (2019-2025) да акцентира върху укрепване на военната сила на страната.", "date": "2019.02.11", "title": "Мадуро даде старт на най-големите в историята на Венецуела военни учения"}
{"url": "https://www.faktor.bg/bg/articles/do-kraya-na-godinata-demontirat-oborudvaneto-v-zonata-bez-radiatsiya-na-sprenite-4-bloka-na-aets-kozloduy", "text": "До края на годината  трябва да бъде демонтирано цялото оборудване в зоната без радиация на  затворените четири малки блока на АЕЦ „Козлодуй“. Това каза в интервю за  \"Хоризонт\" Сергей Цочев от Управителния съвет на държавното  предприятие „Радиоактивни отпадъци“. Към демонтаж на самите  реактори и съоръженията в радиоактивната зона на блоковете ще се премине, след  като Агенцията за ядрено регулиране одобри техническия проект за извършване на  тези дейности. Документът трябва да бъде внесен в регулатора тази година и от  следващата да започне същинската работа, обясни Цочев.  \"Там  трябва да има изготвен технически проект, който да бъде одобрен от Агенцията за  ядрено регулиране и да ни разрешат да започнем мащабен демонтаж, защото в  момента работим на порции с т.нар. \"технически решения\", т.е. искаме  една система да бъде демонтирана, представяме програма, агенцията ни разрешава,  ние демонтираме, след това искаме за друга порция и така до момента, в който  получим одобрен технически проект и съответното разрешение да извършваме тези  дейности в по-големи мащаби\", заяви Цочев.", "date": "2019.02.11", "title": "До края на годината демонтират оборудването в зоната без радиация на спрените 4 блока на АЕЦ \"Козлодуй\""}
