{"url": "https://www.faktor.bg/bg/articles/novini/svyat/ispaniya-spasi-549-migranti-v-sredizemno-more", "text": "Испанската морска спасителна служба съобщи, че е спасила 549 мигранти, които се опитвали да прекосят Средиземно море, предаде Асошиейтед прес, цитирана от БТА. Спасителната служба информира, че нейният плавателен съд е пресрещнал вчера източно от Гибралтарския проток шест малки лодки с общо 350 мигранти.  Други 199 мигранти бяха извадени днес от пет лодки, две от които надуваеми и крайно неподходящи за морски преход. В едната от надуваемите лодки имало 4 деца, а в другата били натъпкани 10 възрастни. Върховният комисариат на ООН за бежанците е изчислил, че през 2018 г. 2262 мигранти са починали докато са преминавали Средиземно море. По данни на Европейската агенция за гранична и брегова охрана Фронтекс през миналата година 57 000 нелегални имигранти са достигнали Испания, двойно повече от 2017 г.  Като цяло обаче броят на незаконните преминавания на европейски граници е достигнал най-ниската си стойност от 5 години, посочва АП.", "date": "2019.01.06", "title": "Испания спаси 549 мигранти в Средиземно море"}
{"url": "https://www.faktor.bg/bg/articles/novini/balgariya/da-vklyuchim-prozhektorite-v-prezidentstvoto-za-da-ya-ima-balgariya", "text": "Добре, тогава трябва да ви е ясно на кого са думите „Licht, mehr licht“. Добре, ще помогна малко, Йохан Волфганг Гьоте: „Светлина, повече светлина“. Защото, според мен, в момента България прилича на една площадка за уличен бой, където синчето на един арогантник пребива други деца само, защото така е решило. Някакви хора виждат това, но нехаят. Други се опитват да натрупат актив пред бащата на отрочето, за да го капитализират след време, затова си траят. Някакви хора се опитват да пробият тъмата, в която синчето на арогантника тормози други деца, но засега не се получава. ЗАЩОТО В ПРЕЗИДЕНТСТВОТО Е ТЪМНО. Там властва зла, грозна и коварна вещица, която е обсебила, омагьосала арогантника и го е лишила от красивата му и сдържана бивша омайница. От две години различни деца се оплакват, че синчето на арогантника „много лесно се пали, много е агресивен. Повечето пъти, когато се случи да ме удари, е в час по физическо. На волейбол топката се удря в стената и след това в него и той почва да се заяжда с мен, все едно аз съм го ударил”.  никой нищо не може да разбере, защото там е тъмно. Крайно време е да включим прожекторите. Това е най-важното и неотложно, което трябва да направим в Президентството, за да я има България. Да осветлим процесите в Президентството. Да има прозрачност на това кой кого пребива и му се разминава, кой кого мачка на кръговите в България и му се разминава. Защото в Президентството е тъмно. Да има ясно установени правила, които да важат за всички, вкл. за побойниците от семейството на арогантника. МВР, прокуратурата и съдът имат голям шанс да върнат доверието в тях и в България като погнат безкомпромисно побойниците, мачкащите хората с увреждания на кръговите движения, лъжците в Президентството, които твърдят, че не са взели 132 000 лв. нацяло при пенсиониране и т.н. Изобщо, в Президентството е тъмно като в рог. „Licht, mehr licht“!", "date": "2019.01.06", "title": "Да включим прожекторите в президентството, за да я има България"}
{"url": "https://www.faktor.bg/bg/articles/novini/svyat/velikobritaniya-nyama-da-otlaga-glasuvaneto-na-sdelkata-za-brekzit", "text": "Гласуването в британската камара на общините на правителственото споразумение за излизане на Обединеното кралство от ЕС, ще се проведе на 14 или 15 януари, заяви премиерът Тереза Мей в интервю за Би Би Си. В отговор на въпрос за датата на гласуването тя потвърди, че то ще е на 14 или 15 януари, независимо от информации в медиите, че може отново да бъде отложено. Мей отбеляза, че ако нейната сделка за брекзит бъде отхвърлена, Великобритания ще се окаже на \"неизследвана територия\". \"Ще се окажем на неизследвана територия. Не мисля, че някой е в състояние да каже точно каква ще бъде реакцията в парламента\", каза Мей. Много съпартийци на Тереза Мей се опасяват, че \"предпазният механизъм\" за недопускане на твърда граница между Ирландия и Северна Ирландия може да остави Великобритания в обсега на правилата на ЕС за неопределено дълго време. След като на 25 ноември миналата година ЕС и Великобритания съгласуваха сделката за условията на брекзит, Мей е под силен вътрешнополитически натиск. Мнозинството депутати в долната камара настояват тя да съгласува отново условията на членството на Северна Ирландия в митническия съюз и единния пазар на ЕС след брекзит.", "date": "2019.01.06", "title": "Великобритания няма да отлага гласуването на сделката за Брекзит"}
{"url": "https://www.faktor.bg/bg/articles/novini/balgariya/zaradi-snega-zatvoriha-gkpp-kaynardzha-na-balgaro-rumanskata-granitsa", "text": "Заради усложнена метеорологична обстановка ГКПП \"Кайнарджа\" на българо-румънската граница е затворен.  На ГКПП \"Дунав мост-Русе\" трафикът е интензивен на вход за леки коли, а на ГКПП \"Дунав мост-Видин\" - на изход за леки и товарни автомобили, съобщиха от пресцентъра на Главна дирекция \"Гранична полиция\".  На ГКПП \"Кулата\" на българо-гръцката граница трафикът е интензивен на изход за товарни автомобили.  На българо-турската, българо-сръбската и българо-македонската граница трафикът е нормален на всички контролно-пропускателни пунктове.", "date": "2019.01.06", "title": "Заради снега затвориха ГКПП \"Кайнарджа\" на българо-румънската граница"}
{"url": "https://www.faktor.bg/bg/articles/novini/svyat/gratskoto-pravitelstvo-iska-da-uvelichi-minimalnata-rabotna-zaplata", "text": "Увеличение на минималната заплата ще бъде първата важна стъпка от серия мерки, целящи да увеличат доходите на гърците, заяви правителственият говорител Димитрис Дзанакопулос в интервю за АНА-МПА. Минималната работна заплата в Гърция в края на 2018 г. официално е била 586 евро, но в действителност по данни на Евростат е възлизала на 684 евро, защото работещите в Гърция продължават да получават 14 заплати годишно. Тази стойност обаче е далеч от предкризисното равнище от 751 евро. Дзанакопулос посочи, че в периода след приключването на спасителните програми правителството се изправя пред сериозни политически и институционални предизвикателства, но планира да приложи допълнителни позитивни мерки, целящи да осигурят облекчение и подкрепа на гръцкото общество. \"Това правителство успя да изведе страната от меморандумите и да стабилизира икономиката, оказвайки социална подкрепа същевременно\", отбелязва Дзанакопулос, като добави, че настоящата парламентарна конфигурация гарантира, че коалицията на СИРИЗА ще завърши четиригодишния си мандат.", "date": "2019.01.06", "title": "Гръцкото правителство иска да увеличи минималната работна заплата"}
{"url": "https://www.faktor.bg/bg/articles/novini/balgariya/nachalobalgariya-karakachanov-otgovori-na-radev-za-iztrebitelite-uveren-e-che-shte-gi-vzemem-po-evtino", "text": "Вицепремиерът и министър на отбраната Красимир Каракачанов отговори на критиките на президента Румен Радев относно избора на основен боен самолет за военно-въздушните ни сили.  На думите на държавния глава, че изборът е бил опорочен и че ще се плати нереалистично по-висока сума, Каракачанов контрира, че е било взето решение не за подписване на договор, а само за започване на преговори.  А в процеса на тези преговори Каракачанов, изрази увереност, че цената ще падне под предварителната оферта, която е малко повече от заложените 1,8 милиарда лева.", "date": "2019.01.06", "title": "Каракачанов отговори на Радев за изтребителите, уверен е, че ще ги вземем по-евтино"}
{"url": "https://www.faktor.bg/bg/articles/novini/balgariya/angel-naydenov-izborat-na-f-16-e-nay-dobar-za-balgariya", "text": "Изборът на бойните самолети Ф-16 за българската армия е най-добър в сравнение с другите две оферти. Това обяви по bgonair.bg бившият военен министър и активист на БСП Ангел Найденов. Според него за Ф-16 ценовото предложение трябва да бъде разглеждано като първоначално и важно. Тоест, първоначално заявената цена може да се намали в хода на преговорите по закупуването. Найденов отчита, че офертата за шведските самолети Грипен е с пакет на способност и функционално оборудване, което ги прави годни основно за ер полисинг. Но за да се подготвят Грипен за бойни самолети и за да бъдат многофункционални, трябва да се заплатят допълнителни средства и да се закупи допълнително оборудване. Само тогава шведските самолети могат да бъдат ефективни по отношение на наземни, морски цели и радио-електронна борба, допълни бившият военен министър. Той предупреждава, че в хода на преговорите за Ф-16 трябва да се изясни окончателно цената, разходите за  жизнен цикъл на този самолет и сроковете за доставка на първите бойни машини.  Ангел Найденов обяви още, че подкрепя идеята  четирима министри - на финансите, на външните работи, на отбраната и на икономиката да участват в преговорите за придобиването на Ф-16.  Той изрази увереност, че на 9 януари на заседание на Министерски съвет ще бъде разгледан проектът за закупуване на натовските самолети и внесен за ратифициране в Народното събрание. Найденов заяви, че не знае какви са аргументите на президента Румен Радев да говори за лобизъм при избора на  Ф-16, но при всички случаи такъв е имало и при избора на Грипен.", "date": "2019.01.06", "title": "Ангел Найденов: Изборът на Ф-16 е най-добър за България"}
{"url": "https://www.faktor.bg/bg/articles/novini/svyat/povecheto-britantsi-iskat-da-ostanat-v-es", "text": "Малко повече от 2 месеца преди Великобритания да напусне ЕС статистиката показва, че по-голямата част от британците искат да останат част от Общността. Проучване на компанията Югов показват, че над 50 на сто от гражданите на Острова биха предпочели да не излизат от Съюза през март. Вариантът за втори референдум по темата също е предпочитан от повечето анкетирани.  Цифрите сочат, че ако плебисцит бъде проведен сега, 46% от британците ще гласуват за оставане, 39 за напускане, а останалите не знаят или няма да гласуват. Ако колебаещите се бъдат извадени от уравнението, следва че 54 на сто искат да останат европейци. На вота преди 2 години съотношението беше 52 срещу 48 в полза на онези, които искат Брекзит.  Проучването не обяснява причините защо част от хората са променили мнението си. Не може да се изолира обаче и контекстът, в който анкетата е проведена. На премиерът Тереза Мей й предстои инфарктно гласуване на сделката за Брекзит с ЕС в Камарата на общините. Вотът е предвиден да се проведе след 14 януари. Според някои анализатори, Мей се опитва максимално да отложи гласуването, за да успее да спечели още поддръжници на своя вариант на споразумение. Основна тема за разногласия остава границата между Северна Ирландия и Република Ирландия.", "date": "2019.01.06", "title": "Повечето британци искат да останат в ЕС"}
{"url": "https://www.faktor.bg/bg/articles/novini/balgariya/zam-ministar-na-mo-ofertata-za-samoletite-f-16v-e-nay-dobrata", "text": "\"Офертата за самолетите F-16 е най-добрата\", заяви зам.-министърът на отбраната Атанас Запрянов пред БНР по повод процедурата за избор на нов изтребител.    По думите му, тя е напълно завършена, а самолетите се предлагат окомплектовани.  \"Тази седмица темата трябва да се обсъжда в МС, а след това НС трябва да дадe мандат на военното ведомство, заедно с това на финансите, икономиката и на външните работи да започнат преговори с американското правителство\", поясни той.  Запрянов разясни, че едва на по-късен етап ще има разговори с фирмата Lockheed Martin, която предлага на страната ни F-16.   \"Смятаме, че ако постигнем с американците обещаното намаление,  българската армия ще получи технологично поколение самолет и част от оръжейните му системи, и оръжията му ще бъдат от пето поколение - те са същите, каквито са на Ф-22 и Ф-35\", аргументира се той.  По думите му така България ще има същото качество на своята бойна авиация, каквото и Гърция, която също ще мигрира техните F-16 до блок 70, на Румъния и почти на Турция.  Запрянов разясни, че за да се вмести офертата в бюджета ни от 1,8 млрд. лв. е достатъчно САЩ да намали стойността ѝ с няколко процента.   Междувременно президентът Румен Радев за пореден път коментира процедурата за избор на изтребители, като определи конкурса за опорочен и удар върху страната, европейските партньори и американската страна.    В същото време военният министър Красимир Каракачанов отново подчерта, че към момента става дума само за стартиране на преговори, но е и за сделка.  Офертата на САЩ за F-16 била на по-висока цена, но предлагали и оборудване. Тези на Италия и Швеция за „Юрофайтър“ и „Грипен“ влизали в рамката, но оборудването трябвало да се купи от трета държава – САЩ, и целият пакет пак надхвърлял рамката. Освен изтребителите, Каракачанов коментира и темата за българите в чужбина, като настоя да бъде създадено министерство, което да отговаря за тях.", "date": "2019.01.06", "title": "Зам-министър на МО: С F-16V България ще има качествена бойна авиация като Гърция, Турция и Румъния"}
{"url": "https://www.faktor.bg/bg/articles/novini/balgariya/glavniyat-sekretar-na-prezidenta-koga-prezidentat-e-govoril-za-konkreten-tip-samolet-nikoga", "text": "\"Слушах много внимателно и за мен това беше \"различната\" новогодишна реч. Много години слушахме захаросани речи, но никой не ги е запомнил\", заяви пред бТВ Димитър Стооянов, главен секретар на президента Румен Радев. \"Виждате, че тази реч продължава да се коментира вече цяла седмици\", отбеляза той. \"В последните няколко месеца почти всички високопоставени политически лица коментираха колко добър е един определен тип самолет и това създаде впечатление, че се търси политическа легитимация. Когато се повтаря една и съща оферта се създава впечатление, че има нещо не толкова прозрачно и се задава въпрос защо не играем по правилата\", намекна той. По думите му, в направения избор са нарушени критериите приети от НС. \"Когато променяш правилата на конкурса, става доста интересно\", заяви Стоянов и попита защо от Вашингтон Цветан Цветанов бил заявил, че решението за изтребителите \"ще бъде политическо\". \"Кога президентът е говорил за конкретен тип самолет? Никога!\", отхвърли той твърдението, че държавният глава е лобирал за \"Грипен\". По думите му, Румен Раден не атакува офертата за Ф-16, а процедурата, по която е избрана офертата. Стоянов заяви, че в доклада на МО изрично е посочено, че ще се водят преговори само за Ф-16.  че през 2012 година ген. Румен Радев дава интервю за в. “Преса”, в което заема коренно различна позиция по отношение на закупуването на самолети от днешната си: да се закупят изтребители “Грипен”. “В ценовите предложения на “Грипен” и “Еврофайтър” са включени основно самолети без въоръжение, с минимално наземно оборудване”, критикува тогавашният зам.-командир на ВВС Румен Радев конкурентните на F-16 предложения и продължава: “Пакетът на F-16 МЛУ освен девет самолета с напълно отремонтирани двигатели съдържа и всичко необходимо за използване на машините: последно поколение въоръжение “въздух-въздух” и “въздух-повърхност”, контейнери и нашлемни системи за обмен на видеоинформация в реално време, тренажори за летците и инженерите, системи за планиране и разбор на полетите, модерно оборудване за обслужване и ремонт, резервни двигатели и обучение. Цената на този пакет е чувствително по-ниска от другите предложения.” Видно от казаното тогава, Румен Радев посочва множество от положителните страни на F-16, като критикува и двете алтернативни опции. Предпочитанието към Ф-16 преди се потвържава и от твърденията на бившия военен министър Валентин Радев, който в интервю за “24 часа” заявява: “Тогава командир на ВВС беше ген. м-р Румен Радев и той ни препоръча Ф-16 като най-добър вариант за нуждите на България.” Само няколко години по-късно, вече като президент, Румен Радев защити избора на шведския “Грипен” за нов многоцелеви изтребител, който одобри излъченото от него служебно правителство. Оттогава насетне той открито води кампания за изтребителите, дори след като бившият военен министър Бойко Ноев обяви, че моделът самолети „Грипен”, който България е избрала, вече няма да се произвежда и решението е опорочено. Радев бързо отново защити избора на Грипен с думите: „Това не са кренвирши, за да бъдат така произвеждани и да се спират. Те се произвеждат по поръчка”. През 2014 година президентът Румен Радев е подготвил опорни точки и е изпращал справки до тогавашния премер Прамен Орешарски за придобиване на изтребители Грипен като заместник-командир на българските ВВС и ръководител на интегрирания проектен екип.  През 2017 година президентът Румен Радев изрази мнение, че нови бойни самолети, различни от шведските \"Грипен\", ще надхвърлят сериозно бюджетната рамка за покупката им. Също така напомняме, че в интервюто си за бТВ от 9 юни 2017 г. Румен Радев обвини всички, които защитават предимвствата на Ф-16, че са “лобисти”. Оказа се, че самият Румен Радев е защитавал тези качества, и то пред медии и министри, което обикновенно е дефиницията на лобизъм.", "date": "2019.01.06", "title": "Главният секретар на президента: Кога е говорил за конкретен тип самолет? Никога!"}
{"url": "https://www.faktor.bg/bg/articles/obshtestvo/zakon-i-red/uchastval-li-e-sinat-na-prezidenta-v-boy-v-diskoteka", "text": "Инцидент пред столично заведение изяснява полицията. В петък вечерта след скандал в него започнал бой между две компании. По неофициална информация от МВР, там е бил и синът на президента Румен Радев, съобщи бТВ. Обстоятелствата около сбиването и участниците в него все още се установяват. От президентството засега няма коментар. Това не е първият случай когато Георги Радев се замесва в масов бой. През 2017-а 15-годишният тогава Георги и група негови съученици седмокласници нахлуха в класна стая в столичното 38 СОУ \"Васил Априлов\" и набиха петокласник, припомня breaking.bg", "date": "2019.01.06", "title": "Участвал ли е синът на президента в бой в дискотека"}
{"url": "https://www.faktor.bg/bg/articles/obshtestvo/zakon-i-red/zadarzhaha-9000-l-gorivo-bez-dokumenti-na-mitnitsata", "text": "Инспектори от Митница Столична задържаха около 9000 л гориво без документи. На 3.01.2019 г. инспектори от отдел „Митнически разузнаване и разследване“ извършват пътни проверки на Околовръстното шосе на София, в рамките на които спират микробус. В товарния му отсек са установени два PVC-куба, всеки с вместимост по 1000 литра, съдържащи течност с характеристики на петролен продукт – вероятно дизел. Оказва се, че шофьорът на микробуса и преди e попадал в полезрението на митническите органи, макар и да не е санкциониран за конкретно нарушение. За превозваното от него горивото този път той не успял да предостави документи, които да удостоверят заплащането, начисляването или обезпечаването на акциза, съобщиха от Агенция \"Митници”. При последващите оперативни действия на митническите инспектори, със съдействие на шофьора, е проверен обект, намиращ се в София, за който има основателни съмнения, че се стопанисва от същото лице и че там се съхраняват също петролни продукти без документи. В склада инспекторите установяват наличие на още три 1000-литрови PVC-куба, пълни с нефтопродукти, както и спряна от движение автоцистерна, без регистрационни номера, в която също е установено наличие на около 4000 л течност с мирис на петролен продукт. До приключване на проверката не са представени документи, които удостоверяват заплащането, начисляването или обезпечаването на акциза. От иззетата и задържана стока – общо 9000 л нефтопродукти, са взети проби за лабораторен анализ. За случая е образувано административно-наказателно производство по описа на митница Столична.", "date": "2019.01.06", "title": "Задържаха 9000 л. гориво без документи на митницата"}
{"url": "https://www.faktor.bg/bg/articles/novini/balgariya/171-godini-ot-rozhdenieto-na-velikiya-botev", "text": "Днес отбелязваме 171 години от рождението на българския революционер и поет Христо Ботев - национален герой, революционен демократ, поет, журналист. Роден е в Калофер на 6 януари (по нов стил), 25 декември (по стар стил), през 1848 г. През 1863 г. с помощта на Н. Геров заминава за Русия, където постъпва като частен ученик във Втора Одеска гимназия. През 1865 г. Ботев напуска гимназията и се свързва с руските революционни среди. Заради произнесената от него реч на 11 май в чест на славянските просветители братята Кирил и Методий е принуден да напусне Калофер и заминава отново за Русия с намерението да продължи образованието си в Одеса. След това се прехвърля в Румъния, като отначало се установява в Букурещ, а после в Браила и работи като словослагател в печатницата на Д. Паничков. Попада в средата на българската революционна емиграция и се сближава с Хаджи Димитър и Стефан Караджа. През лятото на 1868 г. Христо Ботев се приготвя да мине в България с четата на дядо Жельо войвода (Ж. Чернев), на която е определен за секретар. Тогава написва стихотворението си \"На прощаване\". След като по различни причини преминаването на четата в България се осуетява, Ботев заминава за Букурещ, където се записва да следва в Медицинското училище. Поради липса на средства е принуден скоро да прекъсне образованието си. В края на април 1871 г. Ботев е задържан в продължение на два месеца във Фокшанския затвор (във връзка с разкриване дейността на Н. Ф. Меледин) и след излизането му на свобода се установява отново в Букурещ. Започва работа в печатницата на Л. Каравелов и става негов съратник в редактирането на в. \"Свобода\", след неговото спиране през 1873 г. - и на в. \"Независимост\". През 1873 г. Ботев започва издаването и на своя втори самостоятелен в. \"Будилник\". На 8 декември 1874 г. той започва да издава като орган на комитета в. \"Знаме\". По такъв начин след удара, нанесен на Вътрешната революционна организация след обесването на В. Левски и колебанията на Л. Каравелов, той застава начело на БРЦК . След избухването на въстанието в Босна и Херцеговина през 1875 г. БРЦК под ръководството на Христо Ботев започва подготовката на въстание в България. Преждевременното избухване на въстанието и неговият неуспех (Старозагорско въстание 1875 г.) довеждат до сериозни разногласия в БРЦК. След избухването на Априлското въстание през 1876 г. Ботев застава начело на чета и с нея преминава в България, за да окаже помощ на въстаналия народ. След неколкодневни тежки боеве той е убит в подножието на връх Камарата във Врачанския балкан. Творчеството на Христо Ботев оставя белег в сърцата на всички родолюбци и патриоти. Сред най-известните му произведения са “Майце си”, “Към брата си”, “На прощаване”, “Елегия”, “Делба”, “До моето първо либе”, “Хайдути”, “Пристанала”, “Борба”, “Странник”, “Гергьовден”, “Патриот”, “Хаджи Димитър”, “В механата”, “Моята молитва”, “Зададе се облак темен”, “Ней”, “Обесването на Васил Левски”, “Защо не съм…?”, “Послание” и др.", "date": "2019.01.06", "title": "171 години от рождението на великия Ботев"}
{"url": "https://www.faktor.bg/bg/articles/kultura/bionse-i-dzhey-zi-reklamirali-luvara", "text": "Лувъра с рекорд. Музеят отбеляза 10 милиона посетители за 2018-а заради музикален клип на Бионсе и Джей Зи. Миналата година двамата изненадаха своите фенове с артистично видео, заснето в  парижкия музей, а разрешението се изплати многократно в посетители. Във видеоклипа на Бионсе и нейния съпруг Джей Зи - \"Apeshit\" могат да се видят картини като Мона Лиза и други световноизвестни произведения на изкуството. Клипът е гледан над 146 милиона пъти във Facebook. Освен това от Лувъра съобщиха, че за успеха е допринесла и изложбата френския художник Дьолакроа. От музея отбелязват значително увеличение на чуждестранните туристи, почти ¾ от всички посетители, като най-често те са от САЩ, Китай, други европейски държави и Бразилия.", "date": "2019.01.06", "title": "Бионсе и Джей Зи \"рекламирали\" Лувъра"}
{"url": "https://www.faktor.bg/bg/articles/ikonomika/biznes/prevozvachite-shte-ima-masovi-faliti-ako-vlyaze-v-sila-planat-makron", "text": "Български превозвачи заедно с техни колеги от Румънци, Литова, Унгарци и Поляци ще протестират срещу плана „Макрон“ в Брюксел в четвъртък – 10 януари. „Ако се приеме пакета Макрон, българските фирми ще станат неконкуротноспособни. С този пакет се нарушават основните стълбове на Европейския съюз – общ пазар, свободното движение на хора”, обяви в предаването „Тази неделя” Йордан Арабаджиев, председател на Съюза на превозвачите в България пред бТВ. По думите му загрижеността на чиновниците в Брюксел е лицемерна, а целта е да българските шофьори да работят за Франция и Германия. Той прогнозира и масови фалити, ако тези правила влязат в сила. „Очакваме масови фалити, особено на малки и средни предприятия, които оперират с един-два до пет-десет”, коментира Арабаджиев.", "date": "2019.01.06", "title": "Превозвачите: Ще има масови фалити, ако влезе в сила  планът \"Макрон\""}
{"url": "https://www.faktor.bg/bg/articles/petak-13/razsledvane-na-the-washington-post-tayniyat-gravitatsionen-tsentar-vtora-chast", "text": "В съветската епоха ГРУ провеждало тайни операции, за да засили влиянието на Кремъл в развиващите се страни. Но ролята му на Запад била ограничена и, според историци и бивши служители, се състояла в събиране на военни тайни. Операциите, свързани с налагане на политическо влияние се ръководели от КГБ. През 90-те и началото на 2000-те ГРУ играе ключова роля в две кървави войни против бунтовниците в стремящата се към независимост Чечня.  \"Те получиха опит в \"извънсъдебните разправи\". Това е ключов фактор, променящ психиката на човека\", казва Алексей Кондауров, генерал в оставка от КГБ и критик на Путин.  При Путин, по времето когато той ръководи КГБ, в ГРУ надделява неограничаван от никого поход в киберпространството. Тези подразделения на ГРУ, които в съветско време били фокусирани върху пропагандата и шифровката на данни, сега провеждат психологически операции с помощта на интернет, както и кибератаки. През 2013 година ГРУ започва реализацията на \"научна кампания\", която става част от усилията на Министерството на отбраната, насочени към привличане на най-талантливите студенти от университетите. \"Традиционно ГРУ е руската служба, която действа в неконтролирани пространства, тоест в хода на граждански войни и други събития от подобен род. В известен смисъл сега интернет е такова \"неконтролирано пространство\", смята Марк Галеоти от Института по международни отношения, експерт по съветското разузнаване.       През февруари 2015 година, когато украинският конфликт навлезе във втората си години, десетки сенатори получиха в електронната си поща писма от организация наричаща се \"Украински патриоти\". В тях имало линк към петиция за \"спасение на Украйна\", чието прозападно правителство води борба против проруските сепаратисти. То било на лош английски и започвало така: \"Американски сенатори и конгресмени! Ситуацията в Украйна е изключително лоша. Води се война...Нивото на корупцията в украинските въоръжени сили е колосално. Високопоставени офицери продават оръжие на терористите\". Следвало обръщение към сенаторите да изпратят \"притежаващи голям опит специалисти от САЩ и НАТО, които да заменят украинските командири и офицери\". \"Ние се надяваме, че ще можете да окажете влияние върху Белия дом, Пентагона и Държавния департамент за изпращането на западни офицери в Украйна, които да осъществят непосредствен контрол над нашите въоръжени сили\", се казвало в петицията, копие от която била предадена в редакцията на вестника от разузнавателната служба на една западна страна и, която предостави описание на операцията. Писмото не оказало никакво влияние на Капитолийския хълм. Но то е забележително в друго отношение - това е първият, макар и груб опит на главното управление за психологически операции на ГРУ да окаже въздействие върху американските политици. Според западните анализатори  от разузнаването, тази кампания е имала двойна цел — да окаже деморализиращо влияние върху украинците след тежките загуби, както и да създаде разногласия сред влиятелните американски политици, като ги накара да повярват, че самите украинци са загубили вяра в своите въоръжени сили. Тази операция е проведена от подразделение на ГРУ, известно като войскова част 54777 или като 72-ри център на специалната служба, именно а,  смятат представители на разузнаването. Когато през ноември руски граничари стреляха по три украински кораба в Керченския пролив и след това ги плениха, младите мъже в граничните райони получили СМС съобщения с указание за се явят в донаборните пунктове за военна служба. Съобщението, както подчертават нашите източници, е изпратено от управлението за провеждане на психологически операции. \"Става дума за руски гравитационен център за провеждане на психологически операции. Техният почерк може да бъде забелязан в множество добре известни операции\", каза пред нас един от офицерите от разузнаването, пожелал да остане анонимен. Войскова част 54777 има няколко подставени организации, служещи за прикритие, и които се финансират с правителствени грантове, но се управляват от ГРУ и са насочени към руската диаспора в чужбина. Най-влиятелните сред тях са ИнфоРос и Институтът за руската диаспора. Така например, през февруари 2014 година, малко преди руската анексия на украинския Крим, ИнфоРос се обръща \"от името на руските организации в Украйна\" към Владимир Путин с призив да се намеси в \"назряващата криза\". Целта на призива била да убеди международната общност, както и руската публика, че Украйна не е единна и да засили натиска върху антируски настроените протестиращи в Киев.  Според информацията на представителите на разузнаването, войскова част 54777 работи с други подразделения, специализирани в провеждането на психологически операции и операции в киберпространството, включително с членовете на хакерски групировки, представящи се за симпатизанти на \"Ислямска държава\". В действителност, това е същото подразделение на ГРУ осъществило пробива в компютърната мрежа на Националния комитет на Демократическата партия на САЩ през 2016 година. Тогава от името на групировката на ИД \"КиберХалифат\" е извършен пробив в акаунтите на съпруги на американски военни и са им изпратени заплашителни писма. \"ГРУ демонстрира крайно иновативно отношение към ресурсите, с които разполага и именно това го прави особено опасно\", коментира Джо Черавич, анализатор и специалист по Русия в Rand Corp. Анализаторите отбелязват, че в много отношения украинският конфликт е послужил като изпитателен полигон за информационните и кибер-операциите на ГРУ. По данни на разузнаването, от подразделение 54777 са създавали фалшиви профили и публикували коментари в руско и англоезични платформи на социалните мрежи, а също така и статии в западни медии. Целта им е била да разпалват омраза между проруските и прозападните украинци, представяйки се за \"украински патриоти\", на които са им омръзнали промосковските \"нацисти\" и \"фашисти\". По данни на американските разузнавателни служби, през декември 2015 година те успяват да потопят в мрак и студ  225 000 души, като проникват в енергосистемата на Украйна. Това е първата известна кибератака, довела до изключване на електроенергията. Анализаторите отбелязват, че подразделенията на   Пуснат на 28 юни 2017 година - Денят на Конституцията на Украйна - вирусът изтрива данните на банки, енергийни компании, летища и държавни институции. Това се отразява на компютърните мрежи в Дания, Индия и САЩ. Белият дом я определи като \"най-разрушителната и скъпоструваща кибератака в историята\". В отговор САЩ наложиха санкции на 6 длъжностни лица от ГРУ. \"За хибридната война на 21 век Украйна е това, което е била Испания през 30-те години за техниката на блицкрига - място, където лошите пробват това, което могат да използват по-късно срещу нас\", обяснява Даниел Фрид, бивш високопоставен служител в Държавния департамент. В книгата си за ГРУ бившият офицер от съветското разузнаване Владимир Резун описва с цитат от руска приказка мисиите, които често получавали офицерите: „Идете там-не знам къде и ми донесете нещо-не знам какво\". Тоест, оперативниците от ГРУ търсят възможности да \"дадат\" на Кремъл това, което, според тях, той би искал, без винаги да следват точно заповедите. През юли 12 офицери бяха обвинени в САЩ за намеса в президентските избори, през септември във Великобритания 2 офицери от ГРУ получиха обвинение в опит да отровят бившия офицер съветското военно разузнаване Сергей Скрипал. През октомври Холандия обяви, че офицери от ГРУ са опитали да проникнат в Wi-Fi мрежата на Международнта организация за забрана на химическите оръжие. През ноември ГРУ отбеляза 100-годишнината от основаването на комунистическия си предшественик ръководен от революционера Лев Троцки. Путин присъстваше на празника в щаб-квартирата и похвали щедро службата.  За анализаторите, това означаваше, че Путин няма намерение да се отказва от използването на военното разузнаване в качеството на един от главните инструменти за налагане на руското влияние по света. И това отразява убедеността на мнозина руснаци, че на страната са нужни агресивни разузнавателни служби, които да предотвратят заплахата от Запада. \"Използват се провокации и откровена лъжа, предприемат се опити да бъде нарушен стратегическият паритет. Аз съм убеден във вашия професионализъм, вашата лична смелост и преданост. Убеден съм, че ще направите всичко за Русия и нашия народ\", заявил Путин на събралите се шпиони, агенти и хакери.", "date": "2019.01.06", "title": "Разследване на The Washington Post:Тайният \"гравитационен център\"(Втора част)"}
{"url": "https://www.faktor.bg/bg/articles/obshtestvo/zakon-i-red/desislava-ivancheva-se-glasyala-za-kmetitsa-na-sofiya", "text": "В материалите по делото за корупция срещу отстранената кметица на \"Младост\" Десислава Иванчева, нейната заместничка Биляна Петрова и посредника Петко Дюлгеров, присъства и документиран със специални разузнавателни средства (СРС) телефонен разговор, който доказва, че преписката на изнудвания строителен предприемач Александър Ваклин е придвижена незабавно след като той e предал първата част от подкупа – 70 000 евро. Това съобщава сайтът \"Правен свят\", който публикува СРС-ата, уличаващи кметицата.    Десислава Иванчева лично се обажда на секретарката си в районната администрация - Марги, на която нарежда \"да я пуснете да се действa…\", визирайки преписката на Ваклин груп, която по думите на бившата кметица се оказва върху стола й в кабинета. Разбира се, пред Марги, подсъдимата за получаване на подкуп не пропуска да обясни, че става въпрос за \"дарение\" под формата на строителство на детска площадка.   На 17 април 2018 г., преди обед, докато Иванчева и Петрова са в Столична община – Петко Дюлгеров и Александър Ваклин се срещат в заведение на ъгъла на улиците \"Раковски\" и \"Ген. Гурко\". Именно там Ваклин предава първия транш от искания подкуп.   Срещата е документирана с разрешени от съдия аудио и видео записи, чието съдържание бе разсекретено преди месец от Специализирания наказателен съд (СНС). От диалога между Дюлгеров и Ваклин се разбира и защо всъщност сумата е 70 000 евро, а не поисканите от Иванчева на три вноски по 75 000 евро. Двамата обсъждат и комисионата от 20%, която Дюлгеров трябва да отдели за себе си.   Както вече стана известно – след като получава парите от Ваклин – Дюлгеров се отправя за среща с Иванчева и Петрова, на които да предаде исканата сума.   Срещата се провежда в заведение в градинката на \"Кристал\", където престъпното трио прекарва един час. Срещата, на която тримата обсъждат как да инвестират парите от получения подкуп, както и планират други схеми за натиск спрямо инвеститори, се оказва документирана, освен с аудио запис и със снимков материал.   В рамките на разговора, както стана ясно от вече публикувани от \"Правен свят\" части от стенографираните записи от СРС-та, на два пъти Иванчева се подсеща сама, че трябва да се обади на секретарката си Марги, за да придвижи преписката на Ваклин.   Според приложените веществени доказателствени средства, срещата приключва в 12.45 часа. След като парите от подкупа на Ваклин вече са при Иванчева и Петрова, в 12.50 часа бившата кметица на \"Младост\" се обажда на секретарката си Марги.    Минути по-късно Иванчева и Петрова са арестувани с предварително белязаните банкноти пред Спортната палата, а Дюлгеров в близост до Народния театър.   При преглед на обемния материал от СРС-та се установява с категоричност, че не отговоря на истината твърдението, разпространено преди дни през фейсбук профилите на Иванчева и нейни сътрудници, че бившата кметица на \"Младост\" не е имала планове да участва в местните избори през есента на 2019-та година.   При една от многобройните и продължителни срещи из кафенета (повечето провеждани в работно време), на които Иванчева, Петрова и Дюлгеров са обсъждали различни схеми за \"дарения\" от инвеститори, включително и това от Ваклин, тримата подробно разискват възможността Десислава Иванчева да се кандидатира за кмет на София.   От разговора проведен на 3 април 2018 г. в кафене в центъра на София се разбира, че година и половина преди местния вот Иванчева и Петрова са се интересували как може да получат и политическа подкрепа за издигането на бившата кметица на \"Младост\" за кмет на Столична община.   Докато кроят плановете за \"превземането\" на Столична община от кафенето, намиращо се до Софийските хали, Десислава Иванчева решава да проведе телефонен разговор с нищо неподозиращ секретар на президента.   От записа става ясно, че Иванчева дори не се притеснява, че макар и да не познава събеседника на когото се обажда, лобира пред него за среща с държавния глава и дори за налагането на президентско вето.   От другата страна на телефона се оказва Гълъб Донев – секретар по социалните въпроси и здравеопазването на президента и бивш служебен министър на труда, който любезно препраща Иванчева към колегата му – Цвета Тимева, секретар по регионалното развитие на държавния глава.   Телефонният разговор на Иванчева с представител на държавния глава, както и последвалото обсъждане на Петрова и Дюлгеров на представители на президентската администрация, показва изключително ниското ниво на политическа култура у тримата, както и порочното им мислене за функциониране на институциите в държавата.   Продължителната среща, на която триото обсъжда възможността за издигането на Иванчева за кмет на София, се оказва документирана и с разрешено от съдия видеозаснемане.   Така малко след като не на шега Десислава Иванчева заявява намерения да бъде бъдещ столичен градоначалник, тогавашният кмет на \"Младост\" дава възможност службите да запишат странна случка, която се разиграва на метри от сградата на Инспектората към Висшия съдебен съвет (ИВСС) и Административен съд – София град (АССГ).  Случката е странна, защото Иванчева започва да рови в една от кофите за боклук...", "date": "2019.01.06", "title": "Десислава Иванчева се гласяла за кметица на София"}
{"url": "https://www.faktor.bg/bg/articles/novini/balgariya/turist-zagina-pod-vrah-botev", "text": "Мъж загина днес в района на връх Ботев, съобщава БТВ. За инцидента потвърдиха и от полицията в Карлово и кметството в Калофер. Загиналият бил заедно със свой приятел. Предприели изкачване от хижа \"Рай\" към връх Ботев, като избрали популярен летен маршрут, който обаче се избягва от планинарите и туристите през зимата, защото става рисков. При прехода мъжът се подхлъзнал и паднал в дълбоко дере. За инцидента съобщил неговият приятел, който потърсил помощ в хижа \"Рай\".", "date": "2019.01.06", "title": "Турист загина под връх Ботев"}
{"url": "https://www.faktor.bg/bg/articles/novini/svyat/mey-kam-krititsite-na-sdelkata-za-brekzit-shte-navredite-na-demokratsiyata-i-ikonomikata", "text": "Британската министър-председателка Тереза Мей предупреди критиците на нейното споразумение за Брекзит, че с противопоставянето си рискуват да навредят на демокрацията и на икономиката на страната, предаде Асошиейтед прес. Мей написа в днешното издание на в. \"Мейл от сънди\", че планът, договорен между нея и Европейския съюз, е единственият, който зачита резултатите от референдума през 2016 г., защитава работните места и осигурява сигурност на хората и бизнеса. През декември Мей беше принудена да отложи парламентарното гласуване на нейната сделка за Брекзит, след като стана ясно, че тя ще бъде отхвърлена. Законодателите ще възобновят дебатите си по сделката в сряда, преди гласуването идната седмица. Смята се, че консервативната лидерка обмисля да предложи на депутатите отстъпки по т. нар. ирландски \"предпазен механизъм\". Това е мярка, която цели да не допусне създаването на твърда граница между членката на ЕС Република Ирландия и провинция Северна Ирландия, която е част от Обединеното кралство. В същото време британският министър на здравеопазването Мат Ханкок каза днес, цитиран от Ройтерс, че се надява, че след коледната ваканция вероятността правителствената сделка за Брекзит да бъде одобрена се е увеличила. \"Надявам се, че шансовете сделката да бъде одобрена от парламента са се подобрили. Смятам, че ако хората са били по избирателните си райони, както направих аз, и са разговаряли с обикновени хора, то те са видели непреодолимото им усещане и желание \"просто да продължим напред\", каза министър Ханкок по телевизия \"Скай нюз\".", "date": "2019.01.06", "title": "Мей към критиците на сделката за Брекзит: Ще навредите на демокрацията и икономиката"}
{"url": "https://www.faktor.bg/bg/articles/novini/svyat/erdogan-i-putin-shte-se-sreshtnat-tozi-mesets-v-rusiya", "text": "Първата за годината среща между президентите на Турция и Русия Реджеп Тайип Ердоган и Владимир Путин ще бъде още този месец, съобщава Анадолската агенция. Срещата ще се състои в Русия, където Ердоган планира посещение през януари. Тема на разговорите се очаква да бъдат обстановката в Сирия, покупката на руски зенитно-ракетни системи С-400, двустранните отношения и регионални въпроси. Анадолската агенция напомня, че през 2018 г. двамата президенти се срещнаха лично седем пъти, а по телефона разговаряха 18 пъти. Отделно лидерите на Турция и Русия се видяха и на шест срещи на върха. В края на декември на посещение в Русия бе турска делегация, в която присъстваха министърът на външните работи Мевлют Чавушоглу и министърът на отбраната Хулуси Акар, началникът на разузнавателната агенция МИТ Хакан Фидан и президентският говорител Ибрахим Калън напомня още турската агенция.", "date": "2019.01.06", "title": "Ердоган и Путин ще се срещнат този месец в Русия"}
{"url": "https://www.faktor.bg/bg/articles/novini/balgariya/udar-mezhdu-mikrobus-i-tesnolineykata-kray-velingrad", "text": "Микробус се е сблъскал с родопската теснолинейка в района на Велинград, съобщиха от МВР за \"Фокус\". Сигнал за катастрофата е получен на тел. 112 около 10.30 часа тази сутрин.  Преминаващ на неохраняем жп прелез микробус не е съобразил идването на теснолинейката по жп релсите и се е блъснал в нея.  За щастие няма пострадали хора, но са нанесени сериозни материални щети по микробуса.  Извършен е оглед от полицейски служители от Велинград, уведомена е и Окръжната прокуратура в Пазарджик.", "date": "2019.01.06", "title": "Удар между микробус и теснолинейката край Велинград"}
{"url": "https://www.faktor.bg/bg/articles/novini/balgariya/api-firmata-otgovorna-za-elektronnata-sistema-na-vinetkite-ne-e-poluchila-i-stotinka", "text": "До момента не е платена и стотинка към фирмата изпълнител, отговорна за електронната система \"Капш\", която трябваше да осигури е-винетки из цялата страна. От АПИ обещаха, че до края на януари, местата, от които хората ще могат за закупят винетка, ще са 4500 в цялата страна. \"Няма фалстарт на електронната система, а технически проблеми при въвеждането на нов и сложен продукт, които се отстраняват веднага\", категоричен бе инж. Светослав Глосов. В момента гражданите могат да купят винетка по четири начина: от апарати за самотаксуване, сайта www.bgtoll.bg и мобилното му приложение, на каса в офисите на Областните пътни управления и на Мобилния оператор „А1“. Вече се продава и на касите на „Еasypay”, като постепенно ще ги има в цялата страна. От следващата седмица поетапно ще се продават на каса и в големите вериги бензиностанции – „ОМВ“, „Петрол“, „ЕКО“, както и в клоновете на „Български пощи“. До месец ще започне и продажбата през банкоматите на БОРИКА. Системата се разширява непрекъснато, съобщи инж. Глосов. На ГКПП „Калотина“ освен терминали за самотаксуване вече са оборудвани и работни места за продажба на е-винетки в брой на каса. Такива ще има и на „Кулата“, на Дунав мост при Русе и на „Капитан Андреево“. Апарати за самотаксуване са монтирани на пунктове „Отоманци“, „Гюешево“, „Капитан Андреево“, „Дунав мост“ – Русе, „Кардам“, „Дуранкулак“. Монтирани са устройствата и на „Станке Лисичково“, „Златарево“ и „Оряхово“.", "date": "2019.01.06", "title": "АПИ: Фирмата, отговорна за електронната система на винетките, не е получила и стотинка"}
{"url": "https://www.faktor.bg/bg/articles/novini/svyat/papata-s-priziv-za-spasyavaneto-na-49-migranti-kray-malta", "text": "Папа Франциск призова европейските лидери да покажат \"солидарност\" с 49 мигранти, блокирани на кораби на неправителствени организации край бреговете на Малта, на които беше отказано убежище, съобщава АФП. „49 мигранти, спасени от два кораба на неправителствени организации, са блокирани вече от няколко дни и им е отказан достъп до сигурно пристанище“, заяви Светият отец пред събралото се множество на площад „Свети Петър“ във Ватикана. „Обръщам се с призив към европейските лидери да покажат солидарност и уважение към тези хора“, заяви главата на Римо-Католическата църква.", "date": "2019.01.06", "title": "Папата с призив за спасяването на 49 мигранти край Малта"}
{"url": "https://www.faktor.bg/bg/articles/novini/svyat/stachka-na-berlinskite-letishta-utre", "text": "В Берлин, утре сутрин летищата ще бъдат блокирани от стачка, между 5:00 часа и 8 часа и 45 минути местно време. Препоръчва се на пътниците, които по това време планират да пътуват от и за германската столица, да се свържат с авиокомпаниите, които ще ползват. Очакват се сериозни проблеми във въздушния транспорт. Близо 3000 служители по сигурността ще спрат работа като предупреждение към работодателите да предложат приемливо решение на исканията за повишаване на заплатите. Не са изключени проблеми и на други летища.", "date": "2019.01.06", "title": "Стачка на берлинските летища утре"}
{"url": "https://www.faktor.bg/bg/articles/novini/svyat/sasht-nyama-da-se-izteglim-ot-siriya-bez-sporazumenie-s-turtsiya", "text": "САЩ няма да изтеглят войските си от Сирия, докато не се постигне споразумение с Турция за защита на кюрдите, обяви съветникът по националната сигурност на американския президент Доналд Тръмп – Джон Болтън, информираха турските медии. Болтън е направил това изявление в Израел, където е на посещение, предаде БТА. По думите на американския съветник разговорите с израелската страна включват и въпроси, свързани със ситуацията в Турция, както и актуалния проблем за изтеглянето на американските сили от Сирия. \"САЩ искат да се изтеглят от Сирия, но преди всичко трябва да се постигне защита за американските войници в етапа на изтеглянето. Целта на Тръмп е унищожаване на \"Ислямска държава\", но докато не постигнем споразумение с Анкара за защита на кюрдите, американските войници няма да напуснат Сирия\", посочил Болтън. Изявлението на американския съветник по националната сигурност, направено в Израел, се тълкува от турските медии като \"вероятно нова криза, която се задава между Анкара и Вашингтон\". САЩ поставят нови условия пред Анкара, които включват защита на кюрдите, за да изтеглят войските си от Сирия, посочват медиите.", "date": "2019.01.06", "title": "САЩ: Няма да се изтеглим от Сирия без споразумение с Турция"}
{"url": "https://www.faktor.bg/bg/articles/novini/balgariya/fandakova-prizova-podavayte-signal-na-112-ako-vidite-bezdomnitsi-navan", "text": "Призовавам всички софиянци, които забележат бездомни хора навън, да подават сигнал на телефон 112. Това съобщи пред журналисти кметът на София Йорданка Фандъкова. Имаме мобилен екип, който може да отиде на място и да покани човека, за да може да няма хора, които да останат навън в тези студени дни. Кризисните центрове продължават да работят и през деня и ще бъде предоставена топла храна, добави Фандъкова.", "date": "2019.01.06", "title": "Фандъкова призова: Подавайте сигнал на 112, ако видите бездомници навън"}
{"url": "https://www.faktor.bg/bg/articles/novini/svyat/pri-vcherashnite-protesti-na-zhaltite-zhiletki-v-parizh-sa-arestuvani-34-dushi", "text": "При вчерашните протести на \"жълтите жилетки\" в Париж са арестувани 34 души, съобщи полицейски източник, цитиран от ДПА. Източникът не даде информация за пострадали полицаи или протестиращи. На Левия бряг и на пешеходен мост на река Сена във френската столица имаше множество сблъсъци между полицията и демонстрантите. За прояви на насилие бе съобщено и на булевард \"Шанз-Елизе\". В цялата страна са протестирали около 50 000 души, а в Париж те са били около 3500 по данни на полицията. За сравнение, в последната събота на декември в столицата са протестирали около 800 души. Най-масово участие е имало в първия ден на седмичните протести през ноември с 280 000 души.", "date": "2019.01.06", "title": "При вчерашните протести на \"жълтите жилетки\" в Париж са арестувани 34 души"}
{"url": "https://www.faktor.bg/bg/articles/novini/balgariya/ninova-na-mazhkoto-hora-v-kalofer-igrae-lider-ot-naroda", "text": "Лидерът на БСП Корнелия Нинова се оказа сред гостите на Мъжкото хора в Калофер, което всяка година събира хиляди почитатели на Йордановден. Тя сама описа на страницата си във фейсбук преживяването: „Мъжкото хоро в Калофер е неповторимо преживяване. То не може да се разкаже. То трябва да се съпреживее. Възхищавам се на духа на тези мъже и на всички, които днес почитат традициите и ги предават на деца и внуци. Да ни е честит празника Богоявление. Честито и на имениците. Според преданието на този ден водата \"се нарича\" за ново начало , благоденствие, здраве и любов. Нека ги има във всеки български дом тук и по света”, пожелава политикът. Няма съмнение обаче, че пиарският и рекламен ефект е търсен с посещението в Калофер, а не самото почитане на религиозния празник Йордановден. Нинова се хвали и със снимки със симпатизанти, които я прегръщат и й ръкопляскат, а други я снимат като атракция. Тя дори имитира, че е с мъжете на хорото, но реално не е в ледените води.  По-скандалното обаче е, макар да беше в града на поета революционер Христо Ботев, лидерът на БСП забрави за годишнината от рождението му.", "date": "2019.01.06", "title": "Нинова си прави пиар на мъжкото хора в Калофер, забрави рождението на Ботев"}
{"url": "https://www.faktor.bg/bg/articles/novini/svyat/tramp-nyama-golyam-napredak-v-pregovorite-s-demokratite-za-stenata", "text": "Президентът на САЩ Доналд Тръмп призна, че \"не е бил постигнат голям напредък\" в преговорите за финансирането на стената по границата с Мексико и по отварянето на федералното правителство на вчерашните преговори, предаде Синхуа. В разговорите вчера участваха висши служители на Белия дом и представители на екипите на демократите в Конгреса.  \"След толкова много десетилетия трябва най-после и завинаги да решим проблемите на южната граница!\", подчерта президентът в поста си. Екипът на Белия дом в преговорите бе ръководен от вицепрезидента Майк Пенс, но пробив така и не бе постигнат. Около една четвърт от федералните агенции остават затворени вече над две седмици заради отказа на президента и неговите съпартийци в Сената да приемат законопроект за финансирането им, който не включва исканите от тях 5 млрд. долара за граничната стена. От канцеларията на Пенс все пак съобщиха, че \"разговорът е бил продуктивен\" и че двете страни са се договорили за нова среща днес следобед, но добавиха, че \"не е имало задълбочен разговор за конкретна сума в долари\" за строежа на стената. В снощния си туит Тръмп съобщи още, че тази сутрин ще отиде в президентската резиденция в Кемп Дейвид в щата Мериленд за срещи по \"граничната сигурност и много други теми\" с висши служители от Белия дом. Междувременно новата председателка на Камарата на представителите Нанси Пелоси каза, че следващата седмица конгресмените демократи (които вече са мнозинство в Камарата) ще предприемат действия за отваряне на федералното правителство, като одобрят индивидуални законопроекти за всяка от агенциите, засегнати от затварянето. Съдбата на тези намерения на демократите обаче остава неясна, отбелязва Синхуа. Лидерът на републиканското мнозинство в Сената Мич МакКонъл каза, че контролираната от републиканците горна камара няма да разглежда никакви законопроекти, които не се ползват с подкрепата на президента.", "date": "2019.01.06", "title": "Тръмп: Няма голям напредък в преговорите с демократите за стената"}
{"url": "https://www.faktor.bg/bg/articles/novini/svyat/germaniya-rusiya-tryabva-da-dokazhe-che-spazva-dogovora-za-likvidirane-na-raketite-sas-sreden-i-malak-obseg", "text": "Русия трябва да докаже, че спазва Договора за ликвидиране на ракетите със среден и малък обсег, заяви германският външен министър Хайко Маас в интервю за в. \"Велт ам зонтаг\". \"Ключът към съхраняването на ДЛРСМО се намира в Москва. Ако Русия иска да съхрани договора, тя трябва да извършва разоръжаване, което може да бъде проверявано\", каза Маас. Той напомни, че този договор десетилетия наред е гарантирал сигурността на Европа и затова Германия продължава да му придава голямо значение. В същото време Маас призна, че от момента на сключването на този договор през 1987 г. положението в света съществено се е променило. \"Трябва да изработим нови правила за прозрачност и контрол на въоръженията. Затова ние предлагаме да се водят дебати по този въпрос с Китай и Индия\", заяви той. На 4 декември м.г. държавният секретар на САЩ Майк Помпейо заяви, че Вашингтон ще спре да изпълнява задълженията си по ДЛРСМО, ако Русия в срок от 60 дни не започне отново да спазва своите задължения по него.", "date": "2019.01.06", "title": "Германия: Русия трябва да докаже, че спазва Договора за ликвидиране на ракетите със среден и малък обсег"}
{"url": "https://www.faktor.bg/bg/articles/novini/balgariya/radev-prodalzhi-s-radiomalchanieto-konkursat-za-iztrebitelite-be-oporochen", "text": "Президентът Румен Радев определи намерението на кабинета да започне преговори за закупуване на бойни самолети тип F-16, което се очаква да стартира тази седмица като \"удар по България\". \"Конкурсът бе опорочен. Настоявах да се спази процедурата и финансовата рамка, което е гаранция за оптимален избор, независимо от типа самолет. Правителството направи точно обратното - обяви победител в разрез със собствените и на Народното събрание правила. Дори се ангажира да надплати огромна сума. За мен това е троен удар по България. Помните, че имаше популистки изказвания, че не купуваме изтребители, за да имаме пари за пенсии. Пари за пенсии така и няма, а сега ще похарчим много повече и то за по-малко самолети. Това е удар по доверието на европейските партньори, които правителството използва като статисти в конкурса. Това е удар и по имиджа на нашите американски партньори, които в очите на българите печелят този конкурс с политически лобизъм, а не по правилата. Как тогава да искаме да печелим уважението на Европа и на света при положение, че ние не уважаваме собствените си закони и правила\", заяви той.", "date": "2019.01.06", "title": "Радев пак наруши призива си за \"радиомълчание\": Конкурсът за изтребителите бе опорочен"}
{"url": "https://www.faktor.bg/bg/articles/novini/balgariya/patriarhat-osveti-boynite-znamena-na-armiyata", "text": "Българският Патриарх Неофит отслужи Велик Богоявленски водосвет в катедралата „Св. Александър Невски”. Традиционно на Йордановден бойните знамена бяха поръсени със светена вода. На събитието присъстваше и президентът Румен Радев. Малко след това държавният глава прие почетния строй на представителните части на Българската армия.", "date": "2019.01.06", "title": "Патриархът освети бойните знамена на армията"}
{"url": "https://www.faktor.bg/bg/articles/anketa-tryabva-li-balgarskata-pravoslavna-tsarkva-da-priznae-novata-avtokefalna-ukrainska-tsarkva", "text": "Трябва ли Българската православна църква да признае новата автокефална Украинска църква? Да Не Нямам мнение", "date": "2019.01.06", "title": "Анкета: Трябва ли Българската православна църква да признае новата автокефална Украинска църква?"}
{"url": "https://www.faktor.bg/bg/articles/novini/balgariya/k-karakachanov-da-napravim-ministerstvo-za-balgarite-v-chuzhbina", "text": "\"Закриването на Агенцията за българите в чужбина не решава никакви проблеми. Нека да направим Министерство за българите в чужбина. Ние се заразихме с глобалния либерализъм, а аз искам България да бъде сериозна държава. Зарязахме 4 милиона българи в чужбина на произвола на съдбата\", заяви пред бТВ вицепремиерът и министър на отбраната Красимир Каракачанов. \"Имаше предложение от 3 държави, но САЩ дадоха пълния пакет на по-висока цена от тази, която е гласувал парламентът. В шведската оферта няма цената на това допълнително въоръжение и оборудване, което така или иначе трябваше да купим от САЩ. В американската оферта също има неясноти, но заради тяхното законодателство\", допълни вицепремиерът за покупката на изтребители Ф-16 от САЩ. \"Ние не сме взели решение за подписване на договор, а за преговори. Ако условията, които получим от САЩ, не ни удовлетворяват, ние сме свободни да започнем преговори със следващия участник\", завърши Красимир Каракачанов.", "date": "2019.01.06", "title": "К. Каракачанов: Да направим Министерство за българите в чужбина"}
{"url": "https://www.faktor.bg/bg/articles/novini/balgariya/za-parvi-pat-v-balgariya-ofitsialna-institutsiya-priznava-che-balgarskite-sestri-v-libiya-sa-bili-iztezavani", "text": "\"За първи път в България официална институция признава, че българските сестри са били изтезавани. Защото българската държава избягваше да говори по тази тема и дълго време държавата и службите правеха всичко възможно българските медици да изглеждат зле в очите на българското общество. Много се направи да не им се съчувства и много се направи да не се работи по темата за насилието срещу тях, защото всъщност държавата трябваше да признае, че го е проспала. Така че, от тази гледна точка, за пръв път имаме развръзка в българска институция”, коментира пред Нова телевизия журналистът Миролюба Бенатова по повод решението на Софийски градски съд в полза на една от медицинските сестри, осъдени в Либия по така наречения „СПИН процес”.  12 години след завръщането си от Либия Нася Ненова осъди на първа инстанция своите мъчители. От Джамахирията трябва да й изплатят над 500 хил. лева обезщетение за 8-те години, прекарани в затвора там. Бенатова припомни още, че заведеното през 2007 година наказателно дело срещу мъчителите на българските медицински сестри в Либия е спряно в начален стадий на разследване, защото се установи, че те не могат да бъдат редовно призовани за разпит. „През 2001 година още ние се сдобихме с един вътрешен доклад на либийските специални служби, който те бяха направили срещу групата с мъчителите след намесата на Фондация „Кадафи”. Разполагаме с признанията на майор Салим Джума. Всички тези данни, които бяха събрани, бяха изпратени до всички европейски посланици в Триполи и стана основа на това, което ние по-късно много лесно наричахме европейска солидарност”, обясни  журналистът Георги Милков. „Справедливостта никога не е късно да възтържествува, макар и след 6 години от началото на делото на Нася, най-накрая имаме решение на Софийски градски съд и мъчителите са осъдени да изплатят обезщетение. Справедливостта беше водеща за нас - целият екип, който работи по това дело”, заяви адвокатът на Нася Ненова Яна Даскалова.", "date": "2019.01.06", "title": "За първи път в България официална институция признава, че българските сестри в Либия са били изтезавани"}
{"url": "https://www.faktor.bg/bg/articles/novini/balgariya/pochina-aktyorat-ivan-laskin", "text": "Актьорът Иван Ласкин почина на 48-годишна възраст. На 28 декември м.г. той беше приет във ВМА. Ласкин има множество роли в театъра, снимал е в български и чужди  филми. През 1986 г. детският сериал „Васко да гама от село Рупча” го превръща в най-популярното момче у нас. По-късно завършва ВИТИЗ. Помнят се ролите му и в сериали като „Хайка за вълци” и „Дунав мост”. През последните години умът и острият му език имаха свой  „живот” в социалните мрежи –  коментарите му предизвикваха люти спорове и стотици споделяния.  Ласкин провокираше и с участията си в различни риалити формати. През 2012 г. в телевизионен ефир сподели, че има проблеми с алкохола, а в последните си интервюта отклоняваше темата с чувство за хумор. През последните години Ласкин казваше, че пише поеми и есета. Преди да ги събере в книга, на  48-годишна възраст загуби битката за живот.", "date": "2019.01.06", "title": "Почина актьорът Иван Ласкин"}
{"url": "https://www.faktor.bg/bg/articles/novini/svyat/ukrainskata-tsarkva-poluchi-tomos-za-avtokefaliya", "text": "Вселенският патриарх Вартоломей връчи днес томос за автокефалия на Православната църква на Украйна на нейния предстоятел Епифаний. След като прочете текста на томоса, патриарх Вартоломей предаде на Епифаний свитъка с томоса и жезъл. \"Зимата на схизмата и разделението отмина. Идва време славната Света Киевска митрополия да получи своята независимост\", заяви след връчването на томоса за автокефалия на Православната църква на Украйна вселенският патриарх Вартоломей. \"Още от 1325 година, когато Киевската митрополия е предадена временно на Москва, вярващите в Киев са се стремили към независимост и това желание не е изчезнало през вековете.  Именно затова първата Конституция на Украйна от 1710 година отбелязва, че \"православната църква на Украйна трябва да остане при светия апостолски престол на Константинопол\", заяви патриархът, който добави, че \"днес започва нова страница в историята на Украйна. На тържествената церемония присъстваше украиска официална делегация начело с президента Петро Порошенко. Митрополит Епифаний призова за молитви за украинския народ, който пет години страда от \"войната привнесена от вън в мирния ни дом\" и особено за тези, които \"заради своята любов към Украйна са в плен, несправедлив затвор или преследвания, страда от войната\".", "date": "2019.01.06", "title": "Украинската църква получи томос за автокефалия (обновена)"}
{"url": "https://www.faktor.bg/bg/articles/novini/svyat/besarabski-balgarin-tvardi-v-moldova-balgarskoto-grazhdanstvo-se-prodava-kato-kartof-na-pazara", "text": "\"В Молдова българското гражданство се продава като картоф на пазара\", твърди бесарабски българин, който преди 20 години се е съгласил да го запишат румънец, защото искал да получи по-бързо задграничен паспорт. Петър Попов не се срамува да признае как започва неговата битка за документ за самоличност, с който може да пътува в чужбина. \"Трябваше ми срочно да си получа задграничен паспорт. Сложиха ми  условие, че трябва да покажа като документ. И казаха: Ако не, ще те запишем не Петър, а Петро.  Аз съм записан Петро, те мен ме броят за румънец\", разказва той пред бТВ.  По-късно българинът скъсва молдовския си паспорт, в който пише, че е румънец, и 7 години чака, за да получи българско гражданство.  \"Има си време за хора, които купуват гражданство, има си и време за хора, които получават. Аз на никого не плащам, аз не съм интересен\", категоричен е той. Попов отказва да участва в корупционната схема на Агенцията на българите в чужбина, познава лично корумпираните, но не смята, че е необходимо да подаде сигнал в прокуратурата срещу тях. \"Има си корумпирани хора в Молдова, които са свързани с Агенцията за българите в чужбина. В Молдова се даваше гражданство и се продаваше гражданство. Мисля, че 70% от гражданството се продаде, 1000 евро беше цената в първите години\", каза Петър.  Българска диаспора в Република Молдова се e образувалa преди около 200 години и днес по неофициални данни наброява около 90 хиляди души. От тях 30 хиляди вече притежават наши паспорти. Според Петър Попов служителите на Агенцията за българите в чужбина нарочно са контактували само с една от местните организации, която да събира кандидатите за документи.  \"Стигнахме до такъв позорен факт, когато Агенцията за българите в чужбина идва в Кишинев да определя произхода, но нито посланикът, нито консулът им дават възможност, или те не искаха да го направят в държавна институция,  официално в консулството или в посолството\", допълва той.", "date": "2019.01.06", "title": "Бесарабски българин твърди: В Молдова българското гражданство се продава като картофи на пазара"}
{"url": "https://www.faktor.bg/bg/articles/novini/balgariya/vyatarat-ot-severozapad-shte-se-usili-nosi-nov-stud", "text": "Сняг ще превалява на повече места. По-съществени валежи ще има в Централния Предбалкан. Вятърът от северозапад ще се усили, ще е предимно умерен и с него ще нахлува нова порция студен въздух. Минималните температури ще са между минус 8 и минус 3 градуса, а максималните - между минус 1 и 4 градуса. Над Черноморието ще има значителна облачност и на места ще превали слаб сняг. Максималните температури ще са 1-3 градуса. Над планините ще има значителна облачност с превалявания от сняг. Ще духа умерен, по-късно през деня и силен северозападен вятър. Максималната температура на височина 1200 метра ще е около минус 7 градуса, на 2000 метра - около минус 12 градуса.", "date": "2019.01.06", "title": "Вятърът от северозапад ще се усили, носи нов студ"}
{"url": "https://www.faktor.bg/bg/articles/novini/balgariya/praznuvame-bogoyavlenie", "text": "Православната църква празнува днес Богоявление, или Йордановден, който е третият по значимост християнски празник през годината. Според библейската легенда на този ден Исус Христос е кръстен във водите на река Йордан от Йоан Кръстител. В момента на кръщението небето се отваря и Светият дух слиза върху Христос във вид на гълъб, а от небето се разнася глас: „Този е моят възлюбен син, в когото е моето благоволение.” Оттук идва и названието на празника – Богоявление.  Според народното поверие през нощта срещу Богоявление в глуха доба небето се отваря и всеки, който го види, ще получи от Бог това, което си пожелае. Вярва се още, че тогава водата спира, пречиства се, след което придобива голяма сила.Затова денят е известен като Водици. За здраве всички участват в освещаването на водата, когато след празничната черковна служба, свещеникът хвърля в нея Светия кръст. Въпреки обичайния за този сезон студ млади мъже скачат във водата и изваждат кръста от нея. Който го извади, бива честит и здрав през цялата година. Ако хвърленият във водата кръст замръзне, това предвещава здраве и плодородие през годината.", "date": "2019.01.06", "title": "Празнуваме Богоявление"}
{"url": "https://www.faktor.bg/bg/articles/novini/balgariya/velik-bogoyavlenski-vodosvet-shte-otsluzhi-patrirah-neofit", "text": "Велик Богоявленски водосвет ще отслужи патриарх Неофит в катедралата „Св. Александър Невски”. Началото е от 10 ч. и божествената Света литургия за Богоявление ще бъде излъчена и на живо в официалната страница на Светия синод във „Фейсбук”. По-късно патриарх Неофит ще освети и бойните знамена на Българската армия.", "date": "2019.01.06", "title": "Велик Богоявленски водосвет ще отслужи патрирах Неофит"}
{"url": "https://www.faktor.bg/bg/articles/novini/svyat/armiyata-se-vklyuchva-v-razchistvaneto-na-snega-v-gartsiya", "text": "Повече от 24 часа след силната снежна буря в Северна Гърция много райони на Халкидическия полуостров все още бедстват. Без ток са най-малко две населени места. Екипи на електрическата компания се опитват да отстранят повредата по мрежата, но работата им е затруднена от блокираните пътища. На полуостровите Ситония и Касандра снежната покривка достига до 40 сантиметра. Големи участъци от пътната мрежа в района са затрупани от сняг и непроходими. Има и паднали дървета, които препречват пътищата. Снощи в разчистването се е включила и армията, след като нейната помощ е била поискана от местните власти на полуостров Халкидики. Снежните виелици в южната ни съседка взеха и жертва – 66-годишна жена загина в колата си, която се преобърнала близо до поток в Кератеа, на 45 км югоизточно от Атина. В колата е имало и двама мъже, чиято съдба е неизвестна. Очаква се от понеделник Гърция да бъде ударена от нов студен фронт. Ако изпаднат в беда заради лошото време, българските граждани могат да се свържат с посолството на Република България в Атина на следния мобилен телефон за спешни случаи: +30 693 70 96 220 или с генералното консулство в Солун: +30 2310 829 210; +30 2310 869 510 или дежурен телефон: +30 2310 869 520, съобщиха от Външното министерство.", "date": "2019.01.06", "title": "Армията се включва в разчистването на снега в Гърция"}
{"url": "https://www.faktor.bg/bg/articles/novini/svyat/makron-osadi-kraynoto-nasilie-na-protestite-na-zhaltite-zhiletki", "text": "Френският президент Еманюел Макрон осъди \"крайното насилие\", както се изрази той, по време на вчерашните протести на \"жълтите жилетки\". Той направи това в публикация в \"Туитър\" снощи, цитирана от ДПА. \"За пореден път Републиката беше атакувана от крайно насилие - нейните пазители, нейните представители, нейните символи\", се казва в съобщението на Макрон в социалната мрежа. \"Справедливостта ще възтържествува\", посочи той и добави: \"Всички трябва да се успокоят, за да може да има дебат и диалог\". Около 50 000 души са участвали в демонстрациите вчера в цяла Франция според министъра на вътрешните работи Кристоф Кастанер. Участието прилича на нещо като съживяване на протестите след намаляването на броя на протестиращите в последните седмици на 2018 г., отбелязва ДПА. През празничния период в демонстрациите се включиха малцина. Макрон беше предложил мерки за намаляване на данъците и бонуси към възнагражденията, за да успокои протестиращите, които искат по-добър жизнен стандарт. Той също така беше обещал национален дебат по широкия кръг от въпроси, повдигнати от протестното движение. \"Не може да се види краят на улицата\", каза млад протестиращ пред ДПА на фона на изпълнения с демонстранти булевард \"Сен Жермен\", носещи жълти светлоотразителни жилетки, превърнали се в символ на протестното движение. \"За началото на годината е добре\", каза 27-годишната Лесли Жоли, 27-годишен логистичен мениджър, също участвала във вчерашните протести в Париж. За правителството на Макрон обаче вчерашният ден беше белязан от сцени на насилие, след като протестиращите влязоха в сблъсъци с полицията край Сена и на пешеходен мост. Профилът на малката агенция Лайн нюз в \"Туитър\" събра 1,7 милиона гледания на кадри, на които мъж, очевидно боксьор, напада полицейските части за борба с безредици с голи ръце и заедно с други протестиращи ги принуждава да се отдръпнат от моста. Човек със същите дрехи, може да бъде видян и на още един видеозапис, на който видимо рита полицай, паднал на земята. Кастанер сподели съобщение в \"Туитър\" на полицейски синдикат и заяви, че мъжът е идентифициран и определя действията му като \"страхливо и нетърпимо посегателство\". Лидерът на радикалната левица Жан-Люк Меланшон, който подкрепи протестното движение, обаче изрази друго виждане за нещата. \"Ръкопашен бой по парижките мостове\", написа той в \"Туитър\". \"Властите, които издават подобни заповеди, да не би да са републиканци?\", пита Меланшон в публикацията си.  Правителственият говорител Бенжамен Гриво каза, че трябвало да бъде евакуиран от кабинета си, след като вратата на сградата на министерството, в която се помещава кабинетът му, била разбита от неизвестни лица. Полицията оцени броя на протестиращите в Париж на 3500, с 800 повече в сравнение с преди седмица и с 2000 повече в сравнение с преди две седмици. Поради сблъсъците между демонстранти и полиция на брега на Сена многобройни групи от туристи трябваше да напуснат известния музей Орсе. Като цяло броят на протестиращите в цяла Франция остана доста под този от първите няколко седмици след началото на протестното движение, отбелязва ДПА, цитирана от БТА.", "date": "2019.01.06", "title": "Макрон осъди \"крайното насилие\" на протестите на \"жълтите жилетки\""}
{"url": "https://www.faktor.bg/bg/articles/novini/balgariya/predstaviteli-na-yunesko-shte-reshavat-za-kaloferskoto-horo", "text": "И в Калофер – градът пазител на традициите и родно място на Христо Ботев, се хванаха на мъжко хоро. По традицията на Богоявление след църковната служба кръстът се хвърля във водоем, а млади мъже се състезават, за да го извадят. Тази година традиционния обичай в ледените води на Тунджа се наблюдава от представители на ЮНЕСКО В Калофер кръстът беше даден на най-малкия участник в хорото – 8-годишният Кристиян.  Тук  спазват 300-годишна традиция да играят хоро в ледените води на Тунджа. Днес хората влязоха във водата при минусови температури и лед с дебелина около 5 см. За първи път хорото се провежда при сериозни мерки за сигурност, а представители на ЮНЕСКО ще наблюдават уникалния обичай, след което ще дадат становище дали може да се включи в списъка с нематериалното културно наследство. Ритуалът се прави само в Калофер повече от два века. За първи път тази година уникалното мъжко хоро се изпълнява само от местните жители.", "date": "2019.01.06", "title": "Представители на ЮНЕСКО ще решават за калоферското хоро"}
{"url": "https://www.faktor.bg/bg/articles/novini/balgariya/vinetki-i-v-targovskite-obekti-ot-ponedelnik", "text": "От утре в голяма част от търговските обекти ще могат да се закупуват електронни винетки.  Според зам.-министърът на регионалното развитие Радослав Николов това със сигурност ще облекчи натоварването на самите терминали.  Заради създалия се хаос, вчера премиерът Бойко Борисов разпореди да бъдат уволнени двама ръководители в Агенция \"Пътна инфраструктура\" и един от съветниците на регионалния министър.", "date": "2019.01.06", "title": "Винетки и в търговските обекти от понеделник"}
{"url": "https://www.faktor.bg/bg/articles/novini/svyat/desetki-hilyadi-na-poreden-protest-sreshtu-vuchich", "text": "Смразяващият студ не попречи на митинга на недоволните от управлението на държавния глава, когото те обвиняват в авторитаризъм и погазване на демокрацията. Протестиращите отново носеха огромен плакат със своето мото - \"Един от пет милиона\" - отговор на изказване на президента, че няма да отстъпи на исканията им, дори на улицата да излязат пет милиона души. Шествието отново - както и предишните съботи - спря пред сградата на държавната телевизия - която демонстрантите определят като подчинена на властта. Искрата на гнева се разпали, след жесток побой над опозиционен политик миналия ноември. Протестите нямат един организатор, нито са обвързани с политическа сила, но опозицията ги подкрепя. Александър Вучич зае президентския пост миналата година с петгодишен мандат. Неговата Сръбска прогресивна партия е доминиращата сила в парламента от 2012 г.", "date": "2019.01.06", "title": "Десетки хиляди на пореден протест срещу Вучич"}
{"url": "https://www.faktor.bg/bg/articles/novini/balgariya/novakov-paketat-makron-mozhe-da-se-obyasni-edinstveno-s-lobizam", "text": "\"Аз се уверих с очите си колко тежка и трудна е работата на нашите шофьори и с какво достойнство изкарват парите си. Затова съм непримирим в позицията си, че няма как с подобно законодателство да им отнемаме хляба\", заяви пред Нова телевизия евродепутатът от ГЕРБ/ЕНП Андрей Новаков.  \"Този път България е на страната на правото и на истината, защото в тези две години, в които превърнах работата си по пакета ”Макрон” в кауза, не се намери един човек, който да ми обясни какво налага празен камион да пътува от Атлантическия океан до Черно море без никаква причина\", каза още той. По думите на Новаков тази законодателна инициатива е довела до тежко разделение в Европейския парламент. За да илюстрира думите си той даде пример:  \"Преди два месеца гласувахме законодателство, което забранява сламките и клечките за уши, защото тровят околната среда, а днес гласуваме за това един тир да изгори 2 тона нафта и да трови всичките градове от единия край до другия край на Европа. Предлага ни се да гласуваме текст, който задължава шофьорите да си купят устройство, което все още не е изобретено! Става въпрос за т.нар. „умен тахограф”, за който предлагащите законодателните промени казват, че имат уверението на една компания, че би могла евентуално да го изработи през 2020 година\", коментира Новаков. Според Новаков, планът \"Макрон\" може да се обясни единствено с лобизъм и протекционизъм в полза на превозвачите от Франция, Германия и другите големи държави, които подкрепят предложените промени в условията за работа на международните превозвачи.", "date": "2019.01.06", "title": "Новаков: Пакетът \"Макрон\" може да се обясни единствено с лобизъм"}
