{"url": "https://faktor.bg/bg/articles/tramp-predupredi-dzhonsan-che-razpalva-diplomaticheska-voyna-s-deystiyata-si-okolo-huawei", "text": "Борис Джонсън е бил предупреден, че поема курс към дипломатическа война с Доналд Тръмп и яростна кабинетна борба за плановете да предостави на Huawei, китайската телекомуникационна компания, достъп до британската 5G телефонна мрежа, пише британският вестник The Times. Президентът на САЩ e предупредил Джонсън, че предоставянето на зелена светлина на сделката ще бъде сериозна заплаха за националната сигурност и рискува разцепление в трансатлантическите отношения, което заплашва да засенчи петъчните тържества посветени на Брекзит, за които Джонсън работи в продължение на три години. Тръмп както е станало ясно е предложил на Джонсън Великобритания и САЩ да изградят алтернатива на Huawei заедно. Но британските служители смятат, че това би отнело твърде много време. Трима американски сенатори, водени от бившия кандидат за президент Марко Рубио, предприеха безпрецедентната стъпка в писмо до Съвета за национална сигурност, призовавайки министрите да не отварят чувствителната нова телекомуникационна мрежа на Обединеното кралство към технологичния гигант, който има тесни връзки с китайското разузнаване. Те се изказаха, след като вчера министърът на финансите на Тръмп Стив Мнучин започна офанзива като определи сделката с Huawei като заплаха за „критичната“ инфраструктура, като същевременно предложи да „отдели много ресурси“ за търговско споразумение между САЩ и Великобритания тази година, ако Обединеното кралство се съобрази със САЩ Решението за Huawei, което се очаква във вторник, вероятно ще предизвика спорове в рамките на самия кабинет . Един източник го сравнява с коронавируса, който поглъща света: „Huawei е китайският вирус през следващата седмица.“ Прити Пател, министърът на вътрешните работи, и Бен Уолъс, министърът на отбраната, са „на птя на войната“ на фона на твърденията, че служители на правителството са „посъветвали“ Джонсън да позволи на Huawei да изгради „несъществени“ части от мрежата. Един висш служител заяви, че Huawei ще бъде „изключен от чувствителни места“ като Уестминстър и базите на Кралския флот във Фаслейн, Девонпорт и Портсмут. В писмо, координирано от Рубио, трима американски сенатори твърдят, че интегрираният характер на британската 5G мрежа „елиминира“ аргумента на Джонсън, че Huawei ще бъде ограничен до „краищата“ на мрежата. Писмото, също подписано от републиканците Том Котън и Джон Корнин, предупреждава: „Действията на компанията показват ясна история на хищническо и проблемно поведение“ и заключава, че „е в най-добрия интерес на Обединеното кралство, специалното за американско-британските отношения и благополучието на добре функциониращ пазар за 5G технологии, да се изключи Huawei ”. Баронеса Морган, министър на културата, се очаква да представи решението за Huawei във вторник Майк Помпео, държавният секретар на САЩ, също ще е във Великобритания тази седмица, за да лобира правителството да изостави Huawei. Но министрите са обезпокоени, че сър Марк Седвил, секретар на кабинета и съветник по националната сигурност, игнорира опасенията на САЩ, за да прокара решението. „Той се е опитал да подготви всичко предварително, преди министрите да кажат думата си“, каза един източник на вестника. Пишейки за The Sunday Times, депутатът от консерваторите Боб Зели, който е в надпреварата да стане председател на комисията по външни работи, твърди, че Huawei е \"фронт за китайската комунистическа държава\". В статия, повдигаща опасенията си от предоставяне на достъп на водещата китайска компания до чувствителната нова телекомуникационна мрежа на Обединеното кралство, той добавя: „Да се надяваме, че няма да съжаляваме за отказа си да кажем„ не, Huawei “. Опасявам се, че когато видим реалната цена, през следващите десетилетия може да е твърде късно.“", "date": "2020.01.26", "title": "Тръмп предупреди Джонсън, че разпалва дипломатическа война с дейстията си около Huawei"}
{"url": "https://faktor.bg/bg/articles/novini-svyat-poyavi-se-nov-skandalen-zapis-na-koyto-tramp-iska-da-uvolnyat-poslanichkata-na-sasht-v-ukrayna", "text": "Нов видеоклип, публикуван в събота в YouTube, показва президентът Доналд Тръмп, който казва, че иска \"да се отърве\" от Мари Йованович - американската посланичка в Украйна. Записът е предоставен на PBS News от адвокат на един от присъстващите на разговора, цитират още от News.bg. Смята се, че кадрите са от Вашингтон от 30 април 2018 г. - година преди Йованович да бъде уволнена реално. Лев Парнас, сътрудник на личния адвокат на Тръмп - Рудолф Джулиани, е присъствал на разговора, уточняват от PBS News. На вечерята в Белия дом е имало и още няколко души. На около 42-рата минути се чува как Парнас казва, че американският посланик в Украйна е \"най-големият проблем\" и че \"трябва да се отървем от нея\". Той посочва и че Йованович \"обикаля и говори на всички 'Той ще бъде импийчнат, само почакайте'\". Няколко секунди по-късно Тръмп заявява \"Отървете се от нея! Разкарайте я още утре!\". Освен Парнас, на вечерята в Белия дом се твърди, че е бил и Игор Фурман, който също е сред бизнес партньорите на Джулиани. И Парнас, и Фурман имат повдигнати обвинения, сред които и нарушения във финансирането на политически кампании. Клипът е публикуван в социалните мрежи от Джоузеф Бонди, колега адвокат на Парнас, който смята, че записът е критичен за разбирането в обществото. Бонди е категоричен, че видеото е от национален интерес. Кадрите вече са прехвърлени и към следователи в Конгреса на САЩ. Припомняме, че в момента тече дело за импийчмънт на президента Доналд Тръмп, като голяма част от обвиненията към него са свързани с действията му в Украйна. Тръмп често е нападал Йованович, включително в профила си в Twitter, където веднъж написа, че на всяко място, където тя е ходила, нещата се объркват ужасно.", "date": "2020.01.26", "title": "Появи се нов скандален запис, на който Тръмп иска да уволнят посланичката на САЩ в Украйна"}
{"url": "https://faktor.bg/bg/articles/balgarski-ansambal-se-evakuira-speshno-ot-pekin", "text": "Предсрочно от Китай се прибира българският ансамбъл “Петрич”. Той е бил в Пекин по покана на район Чаоян за представления в рамките на фестивал по случай Китайската нова година, съобщиха от МВнР. След като празниците са отложени поради указания от Пекинска община за спиране на масовите прояви на територията на столицата заради плъзналия в държавата коронавирус, 22-та българи са изявили желание да се евакуират от съображения за сигурност и да се приберат предсрочно у нас. Българското Външно министерство следи ситуацията в Китай и оказва всякакво съдействие на сънародниците ни там.", "date": "2020.01.26", "title": "Български ансамбъл се евакуира спешно от Пекин"}
{"url": "https://faktor.bg/bg/articles/ot-dps-otkazvat-da-uchastva-v-debatite-za-hazarta-obideni-che-2013-g-gerb-i-bsp-ne-podkrepili-ideite-im", "text": "От ДПС са взели решение да не участват в парламентарните дебати, свързани с промените в закона за хазарта. По думите на Йордан Цонев пред Канал 3, от партията на Ахмед Доган още през 2013 г. са внесли подобни текстове, но не са били приети. Той отговори на обвиненията на Валери Симеонов, че е прокарал поправката \"Божков\" преди 7 г. Цонев обясни, че Георги Кадиев е бил вносител на законопроекта. Самият Кадиев вчера също призна, че е дал на депутатите текст с важен пропуск. Йордан Цонев допълни, че тогава ГЕРБ и БСП са ги приели, а от ДПС са гласували \"въздържали се\". „Не съм лобист на Валери Симеонов и не съм внасял законов текст през 2013 г. за лотариите. С този закон се въвеждаше единен данък за хазарта. Ние сме решили да не участваме в дебатите за хазарта този път, защото през 2013 г. идеите ни бяха бламирани. Ще гласуваме „въздържал се“ за предложенията на Валери Симеонов. Нека да си правят дебати и предложения и да си управляват както си искат хазарта“, допълни депутатът от ДПС.", "date": "2020.01.26", "title": "От ДПС отказват да участват в дебатите за хазарта"}
{"url": "https://faktor.bg/bg/articles/novini-balgariya-yordan-tsonev-brani-dogan-ot-rumen-radev-nahoka-prezidenta-i-go-obvini-v-nihilizam", "text": "„Причината за подкрепата на вота на недоверие е, че сме опозиция, защото ГЕРБ реши да е така, а не избирателите. Чисто аритметично имахме над 121 гласа, но повече не искаме коалиции. Освен това, политика по околната среда и водите има огромни провали. Следващата ни програма ще акцентира върху зелената екоенергия и високите технологии. Нашето предложение е който спечели следващите избори, да направи програма и може да застанем зад него. Ние не искаме само симбиоза с ГЕРБ, а и повече от това – консенсус между основните партии по основните партии“. Това каза Йордан Цонев от ДПС пред Канал 3.  „Гражданите искат страната да бъде управлявана със съгласие по няколко приоритета. Един от примерите е НАТО и ЕС. Никоя от партиите не излезе от тези цели. Не сме чули президента какво мисли за националистите и за езика на омразата. Румен Радев каза в края на миналата година, че не виждал смисъл Ахмед Доган и Делян Пеевски да се охраняват. Нима той не знае, че след всичкото, което е направил за националната ни цялост и за суверенитета, няма право да бъде пазен? Това е нихилизъм! Никой няма право да пита защо Ахмед Доган се охранява от НСО\", коментира Цонев.", "date": "2020.01.26", "title": "Йордан Цонев брани Доган от Румен Радев, нахока президента и го обвини в нихилизъм"}
{"url": "https://faktor.bg/bg/articles/novini-balgariya-dvamata-ruski-shpioni-sa-napusnali-stranata-ni", "text": "Двамата руски дипломати, които в петък обявиха от България за персона нон грата, вече са напуснали страната.  Това официално потвърдиха в неделя следобед от посолството на руската федерация в София за \"24 часа\". Дипломатите имаха 48 часа да си заминат, а руският посланик Анатолий Макаров обеща, че срокът ще бъде спазен. Припомняме, че става въпрос за Дмитрий Михайлович Ярошенко и Александър Александрович Хватов. Единият е първи секретар в посолството, а другият - служител в търговското представителство. Те са заподозрени в шпионаж от българската прокуратура. Единият от тях търсил данни за починали българи в активна възраст или такива, които постоянно живеят в чужбина. След това изготвял фалшиви самоличности на руски разузнавачи, които внедрявал у нас.", "date": "2020.01.26", "title": "Двамата руски шпиони са напуснали страната ни"}
{"url": "https://faktor.bg/bg/articles/valeri-simeonov-izpravyam-se-sreshtu-vasil-bozhkov-kato-darvo-v-gora-s-drugi-darveta-koito-imat-stabilni-koreni", "text": "Лидерът на НФСБ Валери Симеонов сравни внесения законопроект за хазарта като изправяне на дърво в гора с други дървета с много здрави корени. Съпредседателят на НФСБ изрази надежда, че \"главата му няма да хвръкне\" тъй като се надява, че Васил Божков е джентълмен.  \"Има и други дървета, такива, които стоят стабилно пуснали корени, като министър-председателя Бойко Борисов. Като дърво, пуснало дълбоки корени, е също финансовият министър Владислав Горанов, министър Красен Кралев и т.н. Както и цялата група хора, които се занимават ангажирани са с проверките, това са хората от прокуратурата, това са хората от АДФИ, това са всички тези хора, които съблюдават спазването на законите, които са на категорична позиция, както и аз, че лотарията трябва да бъде одържавена. Не сме малко, ние сме цяла \"гора от дървета\", коментира Симеонов.  Лидерът на НФСБ се е виждал с Васил Божков: \"Да, с този изискан джентълмен се срещнах в средата на 2018 г., когато внесох първия законопроект за промяна в Закона за хазарта. Използвам повода за да припомня, че тази акция, която в момента провеждаме, е продължение на тази, която започнах преди година и половина. Просто, сега, е най-подходящият момент, затова продължих разширяването на ограничителните клаузи в моето предложение в закона. Срещнах се с \"изискания джентълмен\", той дойде в моя кабинет, когато бях вицепремиер, поговорихме си, обсъдихме казуса, разговорът беше на ниво.", "date": "2020.01.26", "title": "Валери Симеонов: Изправям се срещу Васил Божков като дърво в гора с други дървета, които имат стабилни корени"}
{"url": "https://faktor.bg/bg/articles/nad-150-miliona-leva-ukriti-danatsi-za-2019-g", "text": "Укритите данъци от физически лица за изминалата 2019 година са повече от 150 милиона лева, сочи справката на НАП. Сумата включва всякакъв вид движимо и недвижимо имущество – апартаменти, къщи, коли, яхти и самолети, съобщава Нова тв. Що се отнася до луксозните автомобили, укритите данъци от физически лица през изминалата година надвишават 2 млн. и 200 000 лева. 55 души са били проверени заради това, че са си купили скъп „Ролс-ройс”. По документи трима от тях не са получавали никакъв доход през 2019-а година, на практика това означава, че са безработни.", "date": "2020.01.26", "title": "Над 150 милиона лева укрити данъци за 2019 г."}
{"url": "https://faktor.bg/bg/articles/vanshniyat-ministar-na-germaniya-predupredi-za-novo-masovo-napuskane-na-evrei", "text": "Евреите масово ще напуснат Германия, ако не се направи нищо срещу разрастването на антисемитизма. Затова предупреди днес германският министър на външните работи Хайко Маас в статия в \"Шпигел\", цитирана от АФП. Всеки втори евреин вече е обмислял да напусне страната, подчертава министърът в навечерието на 75-годишнината от освобождаването на нацисткия концентрационен лагер Аушвиц. Маас изтъква, че антисемитските обиди и нападения вече се срещат всекидневно в Германия. Борбата с антисемитизма ще бъде приоритет за Германия, която поема ротационното председателство на Европейския съюз през юли и председателството на Съвета на Европа през ноември, отбелязва външният министър. \"Еврейската общност и еврейските сгради и обекти трябва да бъдат защитавани по-добре навсякъде в Европа\", каза Хайко Маас, като уточни, че Германия ще отпусне за тази цел през 2020 година 500 000 евро на Организацията за сигурност и сътрудничество в Европа (ОССЕ). Оцелели от Холокоста ще се съберат утре на мястото на бившия концлагер в Аушвиц, за да отбележат 75 години от освобождаването му от съветските войски. По време на нацистка Германия в този лагер на смъртта са избити над 1,1 милиона души, основно евреи. В Германия се наблюдава засилване на расистките и антисемитски нападения. През октомври 2019 година в Хале мъж се опита да извърши масово убийство в синагога. В еврейския храм се бяха събрали около 50 богомолци за празника Йом Кипур, припомня БТА.", "date": "2020.01.26", "title": "Външният министър на Германия предупреди за ново масово напускане на евреи"}
{"url": "https://faktor.bg/bg/articles/novini-balgariya-sotsialisticheski-pochin-v-obshtina-kovachevtsi-kmetat-vdiga-danatsite-na-zhitelite-i-zapralata-si-dokument", "text": "Пореден скандал се заформя в малката и бедна община Ковачевци. Кметът й, който е социалист си самопредложи заплата като на  висш държавен служител. Ето как политологът Антон Тодоров коментира  мерак на червения управник: „Кметът от БСП на община Ковачевци Васил Станимиров, на когото първата работа след спечелването на изборите миналата година беше да вдигне данъците на жителите на тази крайно бедна община, сега предлага в Докладна записка, внесена и подписана от него НОВАТА СИ ЗАПЛАТА - 3000 /три хиляди/ лева. Ашколсун, наглец!”, възмущава се Тодоров. За повишение са предложени заплатите и на зам.кметовете и кметските наместници в селата, но те са доста по-скромни. Явно новите високи данъци са в синхрон с увеличената заплата на кмета, която гони министерската.", "date": "2020.01.26", "title": "Социалистически почин в община Ковачевци: кметът вдига данъците на жителите и заплатата си (документ)"}
{"url": "https://faktor.bg/bg/articles/politika-hlyab-i-pasti-zashto-malofeev-obedinyava-natsionalisti-kraynodesni-i-pravoslavni-trolove", "text": "През лятото и есента на 2019 година на крайнодесния фланг започнаха повече или по-малко активни опити да бъде преодоляна маргинализацията. \"Старите играчи\", тоест, движенията създадени относително отдавна, анонсираха няколко обединителни проекта, а две от тях дори се обърнаха към Министерството на правосъдието, за да бъдат регистрирани в качеството на партия. Освен това започнаха да се появяват \"нови играчи\", включително и доста мащабни, които радикално променят ландшафта на националистическите движения, от които се интересуват силно държавните медии и структури, които са \"разклонения\" или \"израстъци\" на държавните структури.  Най-главната новина от миналата година беше появана на кнайнодясното поле на олигарха Константин Малофеев, чиито структури са много активни в разглеждания период. През март Малофеев стана член на \"Справедлива Русия\", което породи слухове, че ще опита да \"превземе\" партията. А през април Малофеев беше избран за заместник-ръководител на Всемирния руски народен събор. Глава на ВРНС е патриарх Кирил, така че длъжността на заместника е фактически на ръководител на структурата. Практически веднага след като Малофеев влезе в \"Справедлива Русия\" покани за партията започнаха да получават националистите. Например, през април Национално-демократическата партия съобщи, че е получила предложение да \"попълни редиците\" им в регионите, като може да се предполага, че такива предложения са получили и други националистически групи. Наместването на олигарха в ръководството на ВРНС също веднага даде резултат — в самото начало на лятото тази стара организация (съществува от 1993 година) изведнъж получи ново структурно подразделение, подчиняващо се на ръководството на Събора — Руска младежка организация (РМО), начело на която е сложен журналистът от принадлежащата на Малофеев телевизия \"Царград\" Андрей Афанасиев.  Главната цел на РМО е \"координацията на активните млади хора, желаещи активно да участват в развитието и укрепването на руската идентичност и защита на традиционните ценности на руския народ\". От първия ден РМО запълва своите платформи в интернет с типично за крайнодесните съдържание: постове за \"етнопрестъпността\", различни ксенофобски концепции, публикации за Руската империя, пропаганда на \"традиционни ценности\". Основното, с което се занимава РМО — не публично —е да изгради \"голяма обществена платформа, главната цел на която е \"създаването на пълноценен правен дискурс\". На практика, РМО предлага на останалите крайнодесни групи да постигнат споразумение по базови идеологически въпроси и със съвместни усилия да разпространяват идеите си. Мащабите, както и финансирането на тяхната дейност са тайна, само малко информация може да бъде намерена на страницата на Комитета \"Нация и свобода\", в която се споменава, че желаещите да работят като администратори на групи в руски социални мрежи ще получават от 100 000 до 300 000 рубли месечно. След като всичко това стана известно, медиите заговориха, че Малофеев създава по аналогия с \"фабриката за тролове\" на Евгений Пригожин. За момента, съдейки по действията на Малофеев, той още не е решил чрез какви формални структури планира да реализира целите си, защото в началото на септември РМО неочаквано обяви, че прекратява дейността си.  Полетът на \"Двуглавия орел\" А Андрей Афанасев съобщи, че след РМО преминава в друга структура на Малофеев — обществото \"Двуглав орел\", и покани всички, изпратили заявки за членство в РМО, да ги пренасочат към \"Двуглавия орел\". В профила си той коментира: \"Ако мислите, че Двуглав орел\" се занимава само с историческо просвещение, бъркате. Всичко, което правихме в рамките на РМО е тук\". Съдейки по всички, Афанасиев, не ги е излъгал, и \"Двуглав орел\" действително е продължител на започнатото от РМО, а към тях се присъединяват семинаристи от Сретенската семинария, членове на бойното крило на феновете на московските футболни отбори \"Спартак\" и \"Union\", нашумели с нападенията срещу имигранти от Кавказ. \"Двуглав орел\" (ДО) е създаден през 2017 година, заедно с Малофеев, той се ръководи от генерал-лейтенант от Службата за вътрешно разузнаване Леонид Решетников.  ДО декларира  има множество клонове в регионите на Русия и са силно представени в социалните мрежи. След преминаването на Афанасиев в московското отделение на \"Двуглав орел\" на страницата му започва да се публикува съдържание, аналогично с това на закритата вече страница на РМО.  В крайна сметка новата националистическа организация на Малофеев просто смени наименованията и юридическата си регистрация, излизайки от подчинението на ВРНС.  Вероятно, причината е в това, че на патриарха, може би, не му е допаднало, че организация, която той оглавява е толкова демонстративно националистическа, или защото Малофеев е решил да сложи \"всички яйца в една кошница\" — в \"Двуглав орел\".  Допълнителен аргумент в полза на последната версия е и фактът, че Малофеев междувременно напусна \"Справедлива Русия\". Тези стъпки, в съчетание с рязко нарасналата активност на \"Двуглав орел\" и неговите опити да се превърне в център на всички националисти, монархисти и поборници за \"традиционните ценности\" от всякакви породи, води до извода, че той ще стане плацдарм за създаването на нова консервативна партия в Русия. Това ще стане ясно през 2020 година, когато всички партии, планиращи да участват в поредните парламентарни избори, ще трябва да се регистрират в съда. Такива мащабни проекти като \"Двуглав орел\" се появяват рядко на полето на крайнодесните, но по-малки инициативи редовно възникват през последните години.  Сами по себе си опитите на Малофеев да се разположи и да завземе крайнодясното крило на политическия спектър говори за това, че предстои  През тази година предстои да видим как това ще се отрази на положението на крайнодесните организации и, вероятно, ще стане ясна и целта, с която се прави това.", "date": "2020.01.26", "title": "Защо Малофеев обединява националисти, крайнодесни и \"православни тролове\""}
{"url": "https://faktor.bg/bg/articles/obshtestvo-v-elin-pelin-iskat-referendum-zaradi-zavod-za-prerabotkata-na-naylonovi-torbi", "text": "1200 подписа внесоха в община Елин Пелин граждани, които искат свикване на референдум. Желанието им е предизвикано от новопостроения завод за преработка на найлонови торби в района. Гражданите настояват допитването да включва 3 въпроса: 1. Съгласни ли сте незабавно да бъде въведена забрана на територията на община Елин Пелин да съществуват заводи за преработка на пластмаси?; 2. Съгласни ли сте в община Елин Пелин да се започне незабавно изграждане на нова водопреносна и канализационна мрежа?; 3. Съгласни ли сте в община Елин Пелин да се започне незабавно изграждане на алтернативни пътища за тежкотоварни автомобили? Към момента събраните подписи не правят задължителен референдума и само от общинския съвет на града зависи дали ще реши да допусне провеждането му, предаде БГНЕС. Жители на Елин Пелин твърдят, че всичко около изграждането на предприятието е станало тихомълком, инвестиционното намерение не е било подложено на обществено обсъждане и разрешение за изграждането на завода е дадено без да бъде направена оценката на въздействието на околната среда (ОВОС). Те недоумяват и как обект, предназначен за склад за безалкохолни напитки, изведнъж се превръща в предприятие, което събира найлоновите торби на България и Германия. Зам.-кметът по екология и европейски проекти в община Елин Пелин Николай Савов опроверга твърденията на гражданите, че не са били информирани за случващото се там. И добави, че когато започнали недоволствата, изискали от инвеститора да обясни на хората каква е идеята на проекта им, а те от своя страна довели ръководителя на отдел „Кохезионна политика и екооценки\" в Главна Дирекция „Околна среда“ на Европейската комисия Джордж Кремлис. По думите на Савов обаче не се отзовали много хора. Той уверява, че всички документи на компанията са били издадени за завод за рециклиране, а не като склад за безалкохолни. Изпълнителния директор на „Интегра пластикс“ Юлиан Белев обясни, че предприятието в момента е в тестов период и не работи с пълния си капацитет. „На база на техническите параметри РИОСВ сметна, че няма нужда да се прави ОВОС… Хората говорят за някакви неща, които не разбират и много от твърденията им са некомпетентни. Не аз назначавам дали да се прави ОВОС или не“, каза той. Думите му, че не е имало нужда от ОВОС бяха потвърдени и от директора на Регионална инспекция по околната среда и водите - София инж. Ирена Петкова.", "date": "2020.01.26", "title": "В Елин Пелин искат референдум заради завод за преработката на найлонови торби"}
{"url": "https://faktor.bg/bg/articles/marin-markovski-nakazaniyata-za-nepalnoletni-s-tezhki-prestapleniya-tryabva-da-se-uvelichat", "text": "Законът трябва да отговаря на нуждите на обществото. Наказанията за непълнолетните, извършили престъпление и то тежко, задължително трябва да се увеличат.  Разбира се, това трябва да се случва балансирано и разумно. Това заяви адвокат Марин Марковски в ефира на бТВ по повод предстоящите промени в НК, в които се предвижда непълнолетните да бъдат съдени като възрастни. \"Законът трябва да наказва непълнолетните по-леко, но да - има нужда от коригиране. Когато се съди непълнолетен, то трябва да се направи една експертиза за неговото психично състояние, физическото му състояние и за  средата и образованието. Непълнолетни, навършили 17 години, извършил престъпление по чл. 115, а той е за най-тежките престъпления, да подлежат на една комплексна експертиза. На базата на нея - може да му се даде присъда от 5 до 20 години затвор, в зависимост от жестокостта на престъплението\", каза още той.", "date": "2020.01.26", "title": "Марин Марковски: Наказанията за непълнолетни с тежки престъпления трябва да се увеличат"}
{"url": "https://faktor.bg/bg/articles/za-9-chasa-sdvr-izze-15-knizhki", "text": "СДВР проведе акцията по пътна безопасност и засилената патрулна дейност по установяване на водачи, употребили наркотици и алкохол. Операцията е проведена от 21 часа снощи до 6 часа тази сутрин. Полицейски служители са следили за опасно поведение на водачи, застрашаващо живота и здравето на останалите участници в движението. Иззети са шофьорски книжки за неплатени глоби, неизползване на обезопасителни системи за деца, водачи и пътници, неправилно паркиране. Проверени са 272 автомобила и 496 лица. Констатирани са множество нарушения на Закона за движение по пътищата и Закона за българските лични документи. Съставени са 24 акта и 16 фиша по ЗДвП. Иззети са 15 свидетелства за правоуправление за неплатени глоби и едно за липса на застраховка \"Гражданска отговорност\". Съставени са 4 акта за шофиране в нетрезво състояние, задържани са 2 лица, образувано е едно досъдебно производство и е дерегистриран един автомобил.", "date": "2020.01.26", "title": "За една нощ полицаи иззеха 15 шофьорски книжки в столицата"}
{"url": "https://faktor.bg/bg/articles/ikonomist-posochi-decette-nay-vepoyatni-picqa-pped-cvetovnata-iqonomiqa-ppez-2020-g", "text": "\"Tpaдициoннaтa янyapcĸa игpa нa иĸoнoмичecĸи пpoгнoзи зa cлeдвaщaтa гoдинa нe cи cтpyвa дa ce игpae, ĸoгaтo пpoгнoзитe ocтaвaт eдни и cъщи пpeз цялoтo пpeдxoднo дeceтилeтиe. Πpeз 2020 г. e oщe пo-вepoятнo, oтĸoлĸoтo пpeз ĸoятo и дa e дpyгa гoдинa cлeд ĸpизaтa, cвeтoвнaтa иĸoнoмиĸa дa пpoдължи дa pacтe, лиxвитe дa ocтaнaт нa дънoтo, a ĸaпитaлoвитe пaзapи дa pacтaт. Зaтoвa, вмecтo дa пpoгнoзиpaмe нaй-вepoятния cцeнapий, ĸoйтo e видим и c пpocтo oĸo, e пo-пoлeзнo дa oбмиcлим пo-мaлĸo вepoятнитe cъбития, ĸoитo мoгaт дa гo пpoмeнят. Това сочи анализът на Aнaтoли Kaлeци e глaвeн иĸoнoмиcт и cъпpeдceдaтeл нa Gаvеkаl Drаgоnоmісѕ в Project Syndicate, цитиран от Money.bg.  Bяpвaм, чe имa дeceт pиcĸa, ĸoитo мoгaт дa пpичинят нaй-гoлeми иĸoнoмичecĸи и финaнcoви щeти пpeз 2020 г. Toвa нe ca пpoгнoзи: пpoдължaвaщaтa cвeтoвнa eĸcпaнзия e пo-вepoятнo oт ĸoятo и дa e ĸoмбинaция oт тeзи пpeчĸи. И тe нe ca \"изнeнaди\", ĸoитo, пo дeфициния, ca нeвъзмoжни зa пpoгнoзиpaнe. Te ca \"пoзнaти въпpocитeлни\", пoдpeдeни oт нaй-ниcĸия ĸъм нaй-виcoĸия pиcĸ, cпopeд мeн. Haй-мaлĸият pиcĸ e тoзи, ĸoйтo мнoжecтвo иĸoнoмиcти пpoгнoзиpaт вcяĸa гoдинa: cвeтoвнa peцecия, пpичинeнa oт CAЩ или Kитaй. Peцecиятa e нeизбeжнa, нo e пo-мaлĸo вepoятнa пpeз 2020 г., oтĸoлĸoтo пpeз ĸoятo и дa e oт пpeдxoднитe гoдини cлeд ĸpизaтa. Maĸap чe инвecтициитe и пpoизвoдcтвoтo пo cвeтa cтpaдaxa oт тъpгoвcĸaтa вoйнa мeждy Cъeдинeнитe aмepиĸaнcĸи щaти и Kитaй, мaĸpoиĸoнoмичecĸитe пoлитиĸи в двeтe дъpжaви пoдĸpeпиxa жилищaтa, ycлyгитe и пyбличнитe paзxoди. Cвeтoвнaтa иĸoнoмиĸa щe пpoдължaвa дa ce възпoлзвa и пpeз тaзи гoдинa oт нaмaлявaнeтo нa лиxвитe в CAЩ и ycилиятa нa Kитaй дa пoдĸpeпи pacтeж oт oĸoлo 6%. Aĸo липcвaт мoщни шoĸoвe, peцecиятa пpeз 2020 г. e изĸлючитeлнo нeвъзмoжнa. Πo cъщия нaчин ниcъĸ e pиcĸът и oт пo-виcoĸи лиxви. Mнoжecтвo инвecтитopи и бизнecи ca пpитecнeни, чe днeшнaтa cpeдa нa ниcĸи лиxви cĸopo щe пpиĸлючи, пoнe в CAЩ. Инфлaциятa и дългocpoчнитe лиxви нaй-вepoятнo щe ce пoĸaчaт тaзи гoдинa, нo e мaлĸo вepoятнo цeнтpaлнитe бaнĸи дa зaтeгнaт пapичнaтa пoлитиĸa. Фeд щe вoди тoзи пpoцec и нямa дa пoвишaвa лиxвитe в гoдинa нa избopи. B Eвpoпa, вмecтo дa cъздaдe eпидeмия oт eвpocĸeптицизъм, Вrехіt изигpa poлятa нa вaĸcинa. Дopи пoпyлиcтĸитe лидepи в Итaлия, Фpaнция и Гepмaния ce yплaшиxa oт cлyчвaщoтo ce нa Ocтpoвa, a тaзгoдишнитe пpeгoвopи пo cдeлĸaтa щe зacилят нeгaтивнoтo възпpиятиe нa eвpoпeйцитe пo тoзи пpoцec. Ho пoлитиĸaтa винaги e нecтaбилнa, ocoбeнo в Итaлия. Taĸa чe пoлитичecĸa eвpoĸpизa ocтaвa pиcĸ, мaĸap и c мaлĸa вepoятнocт. Maĸap чe тъpгoвcĸaтa вoйнa мeждy CAЩ и Kитaй пpивлeчe нaй-мнoгo внимaниe пpeз 2019 г., Eвpoпa бe cлaбaтa бpънĸa в cвeтoвнaтa иĸoнoмиĸa. Hacĸopo иĸoнoмичecĸoтo пpeдcтaвянe нa Eвpoпa ce cтaбилизиpa, a cpeдaтa ce пoдoбpи дpaмaтичнo, cлeд ĸaтo Eвpoпeйcĸaтa цeнтpaлнa бaнĸa пoднoви ĸoличecтвeнитe yлecнeния, a пoлитичecĸитe нacтpoeния ce oбъpнaxa cpeщy ocтepитeтa. Ho иĸoнoмиĸaтa нa Гepмaния вce oщe e пpeд eĸзиcтeнциaлнa ĸpизa, a eвpoпeйcĸитe пoлитици ca шaмпиoни в глyпaвитe oпити дa нaмaлявaт бюджeтнитe дeфицити в мoмeнт, в ĸoйтo иĸoнoмиĸитe им ce нyждaят oт фиcĸaлнa пoдĸpeпa. Зaтoвa peцecия в Eвpoпa ocтaвaт нaй-гoлeмият мaĸpoиĸoнoмичecĸи pиcĸ пpeз 2020 г., тoчнo ĸaĸтo и минaлaтa гoдинa. Cтигaмe дo зaплaxитe oт пpoблeми c дocтaвĸитe нa eнepгийни пpoдyĸти. Cлeд yбийcтвoтo нa иpaнcĸия гeнepaл Kacим Coлeймaни, финaнcoвитe пaзapи ce oпacявaт oт cпиpaлa, вoдeщa ĸъм вoйнa и cĸoĸ нa цeнитe нa пeтpoлa. Bcяĸa cвeтoвнa peцecия пpeз пocлeднитe 50 гoдини e билa пpeдxoждaнa oт yдвoявaнe нa цeнитe нa чepннoтo злaтo (мaĸap чe нe вcяĸo yдвoявaнe в цeнaтa e cлeдвaнo oт peцecия). Зa дa ce yдвoят нa гoдишнa бaзa, цeнитe нa пeтpoлa тpябвa дa дocтигнaт $110. Toвa e мaлĸo вepoятнo, нo възмoжнo, aĸo вoйнa мeждy CAЩ и Иpaн cпpe дocтaвĸитe пpeз Πepcийcĸия зaлив. Зaтoвa peцecия, пpичинeнa oт пeтpoлa, e yмepeн pиcĸ. Имa и yмepeн pиcĸ oт yвeличaвaнe нa пpoтeĸциoнизмa. Πaзapитe ca oбceбeни oт тъpгoвcĸaтa вoйнa мeждy CAЩ и Kитaй дocтaтъчнo дългo, тaĸa чe oпacнocттa oт нeя вeчe e вĸлючeнa в aĸтивитe нa цeнитe. Πъpвaтa фaзa пoдcĸaзвa, чe нaй-вepoятнo нямa дa имa нoвa ecĸaлaция тaзи гoдинa. Ho тoвa вce пaĸ ocтaвя няĸoлĸo тъpгoвcĸи pиcĸa нa xopизoнтa, ocoбeнo зa Eвpoпa, ĸoятo e yязвимa oт пpoвaл нa paзгoвopитe зa Вrехіt или yдap oт cтpaнa нa Дoнaлд Tpъмп. Ho дъpжaвният глaвa нa CAЩ нaй-вepoятнo тaзи гoдинa щe бъдe твъpдe зaeт c ĸoнфpoнтaциятa в Иpaн и избopитe пpeз нoeмвpи, зa дa зaпoчнe тъpгoвcĸa вoйнa c EC. Meждyвpeмeннo тъpгoвcĸитe oтнoшeния мeждy EC и Beлиĸoбpитaния щe ocтaнaт бeз пpoмянa дo 31 дeĸeмвpи. Taĸa чe зaплaxaтa oт пpoтeĸциoнизъм e пo-мaлъĸ pиcĸ, oтĸoлĸoтo пpeз 2018 и 2019 г. Имa двa дpyги yмepeни pиcĸa зa pacтeжa пpeз тaзи гoдинa. Eдиният e бeзпpeцeдeнтнoтo нивo нa ĸopпopaтивeн дълг в CAЩ, дaлeч нaдxвъpлящo тoвa пpeди ĸpизaтa. Ho тoвa нe e изнeнaдвaщo, тъй ĸaтo лиxвитe бяxa твъpдe ниcĸи твъpдe дългo вpeмe. Maĸap чe pиcĸът oт cпyĸвaнeтo нa тoзи бaлoн щe cтaнe пo-знaчим в бъдeщe, зaceгa нямa пpичинa тoй дa ce пyĸa. Πocлeдният yмepeн pиcĸ e cpив нa aвтoмoбилнaтa индycтpия, ĸoeтo щe yнищoжи гepмaнcĸaтa иĸoнoмиĸa. Πpoизвoдcтвoтo в Гepмaния днec e пoд нивaтa oт пpeди peцecиятa и зaбaвянeтo в индycтpиятa нe e caмo циĸличeн пpoблeм. Πepфeĸтнaтa бypя oт eĸoпpитecнeния, coциaлни пpoмeни и eнepгийнa и тexнoлoгичнa тpaнcфopмaция oзнaчaвa, чe aвтoмoбилнaтa индycтpия - нe caмo в Гepмaния, нo и в CAЩ, Япoния и Зaпaднa Eвpoпa - e нaпът ĸъм cпaд, ĸoйтo мoжe дa ce oĸжe тoлĸoвa cepиoзeн, ĸoлĸoтo дeиндycтpиaлизaциятa oт 80-тe гoдини. Ho cpивът в тъpceнeтo минaлaтa гoдинa бe тoлĸoвa гoлям, чe ceгa e възмoжнo вpeмeннo възcтaнoвявaнe. Зaтoвa и aвтoмoбилнaтa индycтpия нe би тpябвaлo дa e тaĸъв пpoблeм тaзи гoдинa. Pиcĸът зa тexнoлoгичния ceĸтop oбaчe e пoлитичecĸи - и виcoĸ. Гигaнтитe в тexнoлoгиитe вeчe нe мoгaт дa paзчитaт нa yвaжeниeтo нa пoлитицитe. Hяĸoгa cмятaни зa инoвaтopи и aгeнти нa пpoгpeca, Fасеbооk, Аррlе, Аmаzоn и Gооglе вeчe ca cмятaни зa бeзжaлocтни мoнoпoлиcти, ĸoитo мaнипyлиpaн пoлитици и пoтpeбитeли. Teзи ĸoмпaнии бяxa ocнoвнaтa движeщa cилa зa aмepиĸaнcĸия ĸaпитaлoв пaзap и cepиoзни пoлитичecĸи пpeчĸи пpeд бизнec мoдeлитe им - пoд фopмaтa нa peгyлaции, cпeциaлни дaнъци или paздeлянe - мoжe дa пoвтopи cпyĸвaнeтo нa дoтĸoм бaлoнa. И тoвa мoжe дa ce cлyчи oщe тaзи гoдинa. Haй-гoлeмият oт дeceттe pиcĸa идвa oт щaтcĸитe пpeзидeнтcĸи избopи. Koнceнcycът нa пaзapитe e, чe Tpъмп щe пoбeди. И тoвa мoжe дa ги излoжи нa двa пoтeнциaлни шoĸa. Πpи пoбeдa, тoй мoжe дa зacили пpoтeĸциoниcтĸaтa cи пoлитиĸa и дa cтaнe oщe пo-нeпpeдвидим. A aĸo cпeчeли няĸoй oт ĸoнĸypeнтитe мy ĸaтo Бъpни Caндъpc или Eлизaбeт Уopън, чeтиpитe нaй-гoлeми ceĸтopa в CAЩ ce изпpaвят пpeд бeзпpeцeдeнтни зaплaxи. Toвa ca здpaвeoпaзвaнeтo, финaнcoвия ceĸтop, тexнoлoгиитe и eнepгeтиĸaтa.", "date": "2020.01.26", "title": "Икономист посочи дeceттe нaй-вepoятни pиcĸa пpeд cвeтoвнaтa иĸoнoмиĸa пpeз 2020 г."}
{"url": "https://faktor.bg/bg/articles/promenyame-zakona-za-valutniya-kurs-kam-evroto", "text": "Председателят на бюджетната комисия към парламента Менда Стоянова е внесла за разглеждане проект за допълнение на чл. 29 от ЗБНБ. Българската народна банка и Министерството на финансите подкрепят внесения проект. Законопроектът се подкрепя и от ЕЦБ, съобщават от пресцентъра на БНБ. \"Целта на законопроекта е да се осигури съответствие на вътрешната нормативна рамка с европейската нормативна рамка, регулираща административния процес и оперативните процедури за одобряване на валутните курсове в условията на валутно-обменния механизъм (ERM II). Това съответствие е задължително условие за присъединяване към валутно-обменния механизъм\", казват от там. \"Законопроектът не поставя под въпрос действащия режим на фиксиран валутен курс. Както многократно е подчертавано от правителството и БНБ, този режим ще бъде запазен до присъединяване на страната към еврозоната и приемането на еврото\", уточняват те.", "date": "2020.01.26", "title": "Променяме закона за валутния курс към еврото"}
{"url": "https://faktor.bg/bg/articles/obshtestvo-ulitsata-zadarzhaha-balgarin-s-46-plikcheta-kokain-v-stomaha", "text": "Българин е бил задържан с 46 пликчета кокаин в стомаха в Доминиканската република, съобщи местното онлайн издание \"Доминикан тудей\", предава БТА. Той бил арестуван на международното летище на Пунта Кана, където минавал проверка, за да се качи на полет за Белгия.  Българинът бил откаран в болница, където кокаинът бил изваден от стомаха му. Властите в Доминиканската република смятат, че той е бил използван като \"муле\". От началото на годината на летища в карибската страна са били задържани общо 13 наркотрафиканти.", "date": "2020.01.26", "title": "Задържаха българин с 46 пликчета кокаин в стомаха"}
{"url": "https://faktor.bg/bg/articles/fedotov-pavlov-i-gorshkov-sa-trimata-rusnatsi-koito-interpol-izdirva-s-chervena-byuletina-za-otravyaneto-na-gebrev", "text": "Сергей Федотов, Сергей Павлов и  Георгий Горшков са тримата руски граждани, които българската прокуратура обвини в четвъртък в опит за предумишлено убийство на Емилян и Христо Гебреви. Това разкриха пред Faktor.bg източници от държавното обвинение. Имената им все още не са официално обявени. За задържането им има издадена Европейска заповед за арест, но се очаква всеки момент Интерпол да публикува червени бюлетини за издирването и екстрадацията им. Но се предполага, че това са имената им по документите, с които са влезли на наша територия. Тримата са известни и като гражданите на РФ, с имената Денис Сергеев, Сергей Лютенко и Пьотър Борисов. Според българката прокуратура те са в основата на отравянето на българския бизнесмен Емилиян Гебрев през 2015 г.   Само ден след повдигнатите обвинения срещу руските граждани, Външно министерство обяви в петък и двама руски дипломати за персона нон грата -  Дмитрий Ярошенко и Александър Хватов. Има съмнения, че изгонването им е свързано с руските разузнавачи, които са пребивавали нерегламентирано на наша територия. Тримата са част от  на руското военно разузнаване, известно преди като ГРУ.  Всъщност в България за опита за убийство на оръжейния търговец Гебрев и сина му се заговори доста късно – едва след като избухна скандалът с отравянето на бившия руски офицер от КГБ Сергей Скрипал във Великобритания. Първоначално българското обвинение гледаше несериозно на аферата около Гебрев и дори бившият главен прокурор Сотир Цацаров, в опит да представи случая като несериозен обясни, че вероятно българите са се натровили заради  която са консумирали. Тогава България отказа да изгони от страната си руски шпиони, твърдейки, че няма достатъчно доказателства, че Кремъл е замесен в отравянето на Сергей Скпирал.  По ирония на съдбата обаче днес България се оказа държава на чиято територия агентите на ГРУ са действали безпрепятсвено и са застрашили пряко живота на нейни граждани. Предполага се, че руските убийци и у нас са действали с отрова като „Новичок”, с която бяха поразени Сергей Скрипал и дъщеря му. Според разследващите сайтове The Insider, Bellingcat и Der Spiegel, съдейки по базата данни за полетите, групата отровители е идвала в България три пъти. Първият път (или това е бил първи опит, или подготовка) – през февруари 2015 г. Първо пристигат трима: Сергей Федотов, Сергей Павлов  и Георгий Горшков. Те остават в България за седмица – от 15 до 22 февруари, а след това са сменени от втора тройка: Иван Лебедев (Иван Терентиев), Николай Кононихин (Николай Ежов), Алексей Никитин (Алексей Калинин). Те действат също около седмица (от 26 февруари до 8 март). По-късно са сменени от Владимир Попов (Владимир Моисеев), известен с участието си в неуспешния опит за преврат в Черна Гора. Той остава в България още пет дни – от 6 март до 11 март. Преди седмица прокуратурата разсекрети и публикува седем клипа от охранителни камери, на които е записан предполагаемият отровител на Гебрев. Той е с широкопола шапка и черни ръкавици. Британският разследващ сайт Bellingcat съобщи, че шефът на екипа, осъществил нападението с „Новичок“ срещу  Сергей Скрипал и дъщеря му Юлия в Солсбъри, е същото лице, което е уловено от камерите в подземния паркинг на фирма ЕМКО в София в деня на атентата срещу Емилиян Гебрев. Говорителката на руското министерство на външните работи Мария Захарова предупреди след действията на българската прокуратура, че по случая е необходимо да се работи чрез правоохранителните органи на Русия в ситуацията на повдигнати обвиненията към руски граждани в България. Успехът за откриването, задържането и екстрадирането в България на Сергей Федотов, Сергей Павлов и  Георгий Горшков е свързан и с които зададоха от фирма ЕМКО към обвинението: 1. Отсъствието на конкретни имена на извършителите предизвиква въпроса дали обвиненията са повдигнати на лицата по техните истински, или фалшиви имена, с които са пребивавали в България. Важно е също така де се уточни, дали българските власти са се опитали да изяснят валидността на имената, паспортните данни и друга налична информация със съответните власти в Русия. Известно е, че между прокуратурите на България и Русия са подписани договорености за сътрудничество в борбата с тероризма. 2. Остава неизвестно защо българските власти продължават да отказват техническата експертиза от страна на Организацията за забрана на химическите оръжия (ОЗХО) за нов анализ на използваните за престъплението химически съединения. Припомняме, че наличната през 2015 г. информация не позволи идентифицирането на поне един елемент от установените фосфороорганични съединения. Този отказ, който официално бе потвърден от властите и в последните дни,  става на фона на информациите, че международни разследващи екипи вече са близо до разкриването на вероятните източници на използваните през разглеждания период химически отрови.  3. Оповестеният от прокуратурата напредък в разследването позволява да се направят следващите стъпки, свързани с разкриването на мотивите за престъплението и възможните български съучастници. Така например, от особено значение е изясняването на фалшификацията съдържаща се в официална кореспонденция към и от Министерството на външните работи на България, част от която са дипломатическа нота КО 194-45-1/30.04.2015 г. и други документи, съвпадаща с датите около престъплението. Има сериозни основания да се счита, че следите водят именно към вероятни мотиви и съучастници.  Скандалът с опита за убийство на Гебреви тепърва ще търси отговори и на  свързани с работата на българските специални служби и държавното обвинение. Отворен остава и въпросът – под натиска на западните партньори ли българските власти се осмелиха да приложат закона срещу тримата руски убийци?", "date": "2020.01.26", "title": "Търсим чрез Интерпол Федотов, Павлов и Горшков за отравянето на Гебрев, а те  реално са Сергеев, Лютенко и Борисов"}
{"url": "https://faktor.bg/bg/articles/zhiteli-na-kv-mladost-4-protestiraha-sreshtu-zabaveno-sanirane-na-blokove", "text": "Жителите на 4 големи жилищни блока в столичния квартал \"Младост 4\" протестираха заради бавещо се саниране на сградите. То не е започнало, въпреки че процедурите са приключили и са избрани фирмите, които ще извършат ремонтните работи. Жителите на блоковете 451, 457, 220 и 213 настояват кметът на район \"Младост\" да приключи процедурата за саниране на блоковете и избраните изпълнители да започнат работа. Процедурата е започната още преди пет години, а още нищо не е направено, казват те: „Решението на кмета е, че не е започнат или че не е видял някакви подписи не е точно така, защото той е бил точно от тази администрация предишните четири години“. „Всичко е въпрос на добра воля. Ако няма реакция, ще отидем към малко по-сериозни законови действия“. „Ще сезираме съответните органи, има правомощия Столичната община, МРРБ, в крайна сметка правомощия има и прокуратурата“. В писмо до медиите районният кмет на „Младост“ архитект Стефан Стефанов заявява, че обществената поръчка за саниране на блоковете не е приключила. Назначената от него комисия за разглеждане на офертите се очаква да приключи работа до 13 март, когато изтича удълженият едномесечен срок, поискана от председателя на комисията на тази поръчка.", "date": "2020.01.26", "title": "Жители на кв. \"Младост\" протестираха срещу забавено саниране на блоко"}
{"url": "https://faktor.bg/bg/articles/kristalina-georgieva-smenya-repertoara-spira-da-retsitira-tolstoy-i-dostoevski", "text": "Управляващият директор и председател на Изпълнителния съвет на Международния валутен фонд (МВФ) Кристалина Георгиева заяви, че вече е време да смени \"репертоара\" си и да не рецитира само Лев Толстой и Пушкин. Бившата ни еврокомисарка беше засечена от журналистка на БНР в края на интервюто, че прави впечатление как Георгиева напоследък цитира само руски автори. Колегата Марта Младенова директно отправи въпрос, дали това не е намигане към Москва. Кристалина Георгиева отговори, че двамата писатели били \"част от нея\", но се съгласи, че трябва да смени \"репертоара\", за да не се приеме като пристрастие към \"една определена литературна традиция\".  Георгиева коментира, че климатичните промени са огромно предизвикателство, но и огромна възможност за трансформиране на нашите икономики. „Всички държави, които имат добра икономика, равенство, усещане за перспектива си приличат. Всички, които имат проблеми, в проблемите си те са различни. В справянето с тези проблеми също така са различни. Има общо с щастието, има общо в нещастието. Много по-лесно е да сме обединени, когато нещата са зле. Много по-трудно е, когато говорим за решения, носещи ползи за едни и негативи за други. Затова в света днес виждаме поради по-големите предизвикателства, пред които сме изправени, по-голяма трудност да се обединим за тяхното решение. Да започнем с климатичните промени. Те са огромно предизвикателство, но и огромна възможност за трансформиране на нашите икономики“, каза Георгиева.", "date": "2020.01.26", "title": "Кристалина Георгиева сменя репертоара, спира да цитира Толстой и Пушкин по световни форуми"}
{"url": "https://faktor.bg/bg/articles/sergey-stanishev-vatreshnite-izbori-v-bsp-shte-sa-kato-vot-bez-izbiratelni-spisatsi", "text": "„Близо 2/3 от българите не смятат, че проблемите в Перник не са климатични, а политически. Мисля, че вотът на недоверие е естествена реакция на опозицията. Очевидно е, че хората ги вълнува как да се реши проблемът в Перник. Трябваше по-принципно обаче БСП да постави своите въпроси за политиката на управление на водите, а не да се концентрира само в Перник. Математически погледнато, вотът трябва да мине, ако зависи от силите, които не са в коалиция с ГЕРБ, но в парламента никога нищо не е математика“. Това заяви пред БНР президентът на ПЕС Сергей Станишев.   „Полето на БСП не е в патриотичните теми. Партията не трябва да изпуска социалната тема. В момента се правят опити да се наподоби ГЕРБ. Ние можехме да спечелим местните и европейските избори, имайки предвид скандалите около ГЕРБ миналата година. Говоря като човек, който оценява рисковете и говоря истините, които невинаги са приятни. Искам да видя в БСП дебати между кандидатите за председател на партията. Ние тръгваме на избори като на национален без списъци на избирателите. Когато в ЕС се правят подобни избори, се търси привличане на внимание на обществото“, каза още Станишев.", "date": "2020.01.26", "title": "Сергей Станишев: Вътрешните избори в БСП ще бъдат като вот без избирателни списъци"}
{"url": "https://faktor.bg/bg/articles/edin-ot-izgonenite-ruski-diplomati-izgotvyal-falshivi-samolichnosti-na-razuznavachi", "text": "Днес двамата руски дипломати, уличени в шпионаж, трябва да напуснат България. В петък висш представител на нашето Външно министерство е връчил на посланик Анатолий Макаров нота за изгонване на един от общо осемте първи секретари на мисията на Москва, както и на служител в Търговското представителство. Справка на NOVA показа, че от Летище София има два полета към руската столица. Дали обаче двамата дипломати са в списъка с пътниците на този етап не е ясно. Не е ясно дали двамата служители на руското посолство вече са напуснали България. Днес двамата руски дипломати, уличени в шпионаж, трябва да напуснат България. В петък висш представител на нашето Външно министерство е връчил на посланик Анатолий Макаров нота за изгонване на един от общо осемте първи секретари на мисията на Москва, както и на служител в Търговското представителство. Справка на NOVA показа, че от Летище София има два полета към руската столица. Дали обаче двамата дипломати са в списъка с пътниците на този етап не е ясно. От разследването, един от изгонените се е интересувал от слабости в българската система за гражданска регистрация. Търсил данни за починали българи в активна възраст или такива, които постоянно живеят в чужбина. След това изготвял фалшиви самоличности на руски разузнавачи, които внедрявал у нас. В официално становище на Москва от събота се казва, че действията на България са \"провокация\" и руската страна си запазва правото на ответни действия.", "date": "2020.01.26", "title": "Единият от изгонените руски дипломати изготвял фалшиви самоличности на разузнавачи?"}
{"url": "https://faktor.bg/bg/articles/kritikuvat-boris-dzhonsan-che-shte-praznuva-brekzit", "text": "Британският премиер Борис Джонсън заяви, че Обединеното кралство ще се превърне в „глобален новатор и пример за останалите страни след Брекзит“ и че гледа с оптимизъм напред. Премиерът направи този коментар в рамките на оповестените от правителството планове да се отбележи денят на Брекзит – петък 31 януари, когато в 23,00 часа местно време Обединеното кралство официално напуска ЕС близо четири години след проведения референдум за Брекзит. „Без значение как сте гласували през 2016 година сега е време да погледнем напред с увереност каква глобална страна-новатор ще станем през следващото десетилетие и ще излекуваме разделенията от миналото“, изтъкна Борис Джонсън. Той допълни, че ще празнува на 31 януари и призова всички да сторят това. Бившият вицепремиер и политик ветеран Майкъл Хезълтайн, както и много други политици обаче обвиниха Джонсън, че се опитва да „натрие носа“ на искащите оставане в ЕС с плановете за празненства. Хезълтайн пише в днешния брой на „Обзървър“, че такива шумни тържества рискуват дори да изострят националните различия по време на все още твърде голяма чувствителност по въпроса за излизане от Европа. „Брекзит е въпросът, причинил най-голямо разделение в модерната история. Тези от нас, които се бориха за оставане в ЕС го правиха искрено в интерес на страната и следващите поколения, които според нас трябва да имат влияние в сърцето на Европа“, отбелязва Хезълтайн.", "date": "2020.01.26", "title": "Критикуват Борис Джонсън, че ще празнува Брекзит"}
{"url": "https://faktor.bg/bg/articles/novini-balgariya-denitsa-sacheva-oshte-nyama-reshenie-za-zhenite-propusnali-da-se-prehvarlyat-ot-chastni-pensionni-fondove-v-noi", "text": "Няма окончателно решение дали ще бъде удължен срокът за прехвърляне на партиди от частните пенсионни фондове към НОИ за жените, които са изпуснали крайният 5 годишен срок преди излизане в пенсия. Това коментира пред БНР социалният министър Деница Сачева . От 20 хиляди жени, които от септември 2021 г. трябва да  взимат втора пенсия, 1800 са прехвърлили парите си в НОИ. Така са избрали да получават една пенсия в пълен размер, допълни социалният министър в интервю за предаването „Неделя 150“ на програма „Хоризонт“. Към момента жените, родени в периода 1961-1963 г. включително не са в хипотезата да могат да прехвърлят парите си от частния фонд в НОИ. Затова синдикатите са предложили еднократна възможност да направят това, ако искат. Министър Сачева обаче коментира: „Какво би могло да се направи зависи единствено и изцяло от разчетите и от политическото решение, което още не е взето. Трябва внимателно да преценим тази възможност и тогава, когато променим условията за първата кохорта, втората кохорта също ще има основание да каже, че нещо не е направено така, както да ги удовлетворява“. Първите мъже, родени след 1960 г., които ще вземат втората си пенсия през 2024 г., все още са в хипотеза да прехвърлят средствата за втора пенсия до края на тази година. „Все още са в срок, ако те преценят и ако вземат решение, да прехвърлят своите пари към НОИ. Това е въпрос на лична преценка и на личен избор“. Мъжете обаче трябва да съобразят и датата на раждане – тези, родени преди днешния ден, вече са загубили това право. Програма за личните асистенти Деница Сачева обяви, че следващата седмица правителството ще приеме обещаната Национална програма за личните асистенти „Осигурили сме около 16 млн. лева за тази програма, надяваме се около 4800 души да бъдат наети, които да осигуряват до 4 часа лична асистентска помощ“, обясни тя. “Трябва да осигурим подкрепа на онези, които останаха без лични асистенти, така че да можем да осигурим подкрепа на онези, които останаха извън обхвата на Закона за личната помощ. Трябва да приемем националната програма до края на месеца, т.е следващата седмица и да може да се сключат първите договори най-късно то 1-ви март. “. “Около 12 хил. и 500 човека останаха без лични асистенти“, посочи министър Сачева. Кога започват работа личните асистенти “По тази конкретна се надявам това да се случи не по-късно от 1 март. А кога личните асистенти ще станат устойчива услуга, такава, която да няма прекъсване и да не зависи от различни решения, това може да се случи тогава, когато влезе в сила Законът за социалните услуги. Защото там се гарантира стандарт за лична асистентска помощ и на основание на този закон да бъде осигурена непрекъснато финансиране на тази услуга“, обясни министър Сачева в интервю за предаването “Неделя 150“ на програма \"Хоризонт\". Защо беше замразено приемането на Закона за социалните услуги “Това, което притеснява една част от хората, е че в закона се търсят текстове, които всъщност не са свързани със семейни политики, но това се привижда на една част от протестиращите и най-вече това, което се отнася до дефиницията на дете в риск и до това какви са правата на социалните служби да се намесват тогава, когато има сигнал за дете в риск“, обясни министър Сачева. “От една страна ние казваме – държавата не трябва да се намесва във семейството, от друга - всеки път, когато имаме случай на дете, което е починало, защото родителите му са неглижирали наличие на отровни вещества в близост до детето и то е починало, когато имаме случай на насилие, когато имаме случаи като Галиче и Сотиря, веднага питаме защо ги няма там социалните работници, какво прави държавата и защо тя не е там “, коментира още министърът и допълни: “Така, че може би това е един дебат, за който аз ще настоявам да бъде проведен и то под егидата на Народното събрание“. Причината за случаите като Горно Косово “Когато говорим за социални услуги трябва да трябва да си даваме сметка, че в социалните услуги, особено тези, които се отнасят до възрастни хора, работят специалисти както от социалния сектор, така и от здравния. В момента имаме остър недостиг на медицински сестри и остър недостиг на социални работници. Благодарения не това, че системата не функционира, така че да може да дава възможност за кариерно развитие. Едва тази година социалните работници получават 15% увеличение на своето възнаграждение. Тази система не е достатъчно атрактивна. Всяка година министерството разширява възможностите за план-прием по различни специалности, свързани със социални дейности, но интересът на студентите към тях е изключително малък“, поясни министърът. “Една от темите, по които искам да работя до края на мандата, а именно да направим такава визия за развитие на човешките ресурси в социалния сектор, защото това е един проблем, който няма да бъде решен нито за една година, вероятно нито от едно правителство“, категорична бе тя.", "date": "2020.01.26", "title": "Деница Сачева: Още няма решение за жените, пропуснали да се прехвърлят от частни пенсионни фондове в НОИ"}
{"url": "https://faktor.bg/bg/articles/kremal-obyasni-za-ostavkata-na-kabineta", "text": "Прессекретарят на президента на Русия Дмитрий Песков обясни оставката на правителството на Дмитрий Медведев. По думите му решението е взето на фона на нови задачи и оценки, които са изразени от държавния глава по време на неговото послание до Федералното събрание, пише Интерфакс. Според Песков това включва изменения в Конституцията. Той добави, че правителството на Медведев е подало оставка „с цел да даде на президента карт бланш за постигане на националните цели за развитие“, което било изключителна задача за Русия. Решението изисквало \"правителство с максимална ефективност, с максимална динамика в работата и гъвкавост в работата\", добави представителят на Кремъл.  На 16 януари руският президент Владимир Путин подписа указ за назначаване на Михаил Мишустин на поста министър-председател. Преди това кандидатурата му беше подкрепена от депутати от Държавната дума. За първи път в историята няма нито един глас против. Правителството на Дмитрий Медведев подаде оставка, след като президентът обяви промени в Конституцията на Руската федерация.", "date": "2020.01.26", "title": "Кремъл обясни за оставката на кабинета"}
{"url": "https://faktor.bg/bg/articles/kolektorski-firmi-s-nova-izmamna-shema", "text": "За нова измамна схема на колекторски фирми предупреждава адвокат Десислава Филипова, която е председател на Европейския център за защита на правата на гражданите, пише БНР. Събирачите на дългове започват дело срещу човек, който не си е плащал сметки към телеком, топлофикация и т.н., както и вноски към банка, след което техен представител се обажда на длъжника и му съобщава, че той е неговият „служебен защитник“, назначен му от съда. Адвокат Филипова кометнира, че законът не предвижда по такива дела да се назначават служебни адвокати. Мнимият служебен адвокат предлага на длъжника да направи плащане преди съдът да се е произнесъл, за да избегне осъждането за плащане на допълнителни разноски. Гражданският процесуален кодекс бе променен в края на миналата година. Преди промяната банката трябваше да покаже в съда копие от счетоводната книга и само на това основание се сдобиваше с изпълнителен лист, а длъжникът дори нямаше време да възрази и да обясни, че банката е качила лихвите. След промяната обаче, всеки кредитор, който иска да получи от съда заповед за принудително изпълнение, трябва да представи задължително договора, а съдът да провери дали този договор не е в ущърб на клиента, дали не съдържа неравноправни клаузи. В случай, че има такива клаузи или други нарушения, съдиите отказват да издадат заповед в полза на кредитора. Повечето хора обаче все още не знаят, че законът ги защитава. Точно за да заобиколят тази защита и да ви накарат да платите преди съдът да е разгледал заявлението им, колекторските фирми са измислили новата си схема за измама, пояснява адвокат Филипова.", "date": "2020.01.26", "title": "Колекторски фирми с нова измамна схема"}
{"url": "https://faktor.bg/bg/articles/novini-svyat-benyamin-netanyahu-se-nadyava-na-istorichesko-poseshtenie-v-beliya-dom", "text": "Премиерът на Израел Бенямин Нетаняху изрази надежда, че срещата във Вашингтон, по време на която трябва да се обсъди мирният план на президента на САЩ Доналд Тръмп ще бъде „историческа“, предава AFP. Нетаняху е поканен да се срещне с Тръмп в Белия дом, за да обсъдят проекта, който вече е отхвърлен от страна на палестинците. „Ние се намираме в разгара на много драматични дипломатически събития, но кулминацията е все още пред нас“, каза Нетаняху пред журналисти. „Скоро ще замина за Вашингтон, за да се срещна с моя приятел, президента на САЩ Доналд Тръмп, който ще представи „сделката на века“…Пълен съм с надежда, че можем да направим история“, добави той. \"Страхотен план. Това е план, който наистина би работил\", каза Тръмп.", "date": "2020.01.26", "title": "Бенямин Нетаняху се надява на „историческо“ посещение в Белия дом"}
{"url": "https://faktor.bg/bg/articles/kitayskite-ucheni-noviyat-virus-veche-se-predava-po-lesno-ot-chovek-na-chovek", "text": "Възможността на новия коронавирус 2019-nCoV да се предава от човек на човек се е увеличила, в резултат на което епидемиологичната ситуация е преминала в нов, по-сложен етап. Това съобщи на специална пресконференция ръководителят на Държавния комитет по въпросите на здравеопазването на Китайската народна република Ма Сяоуей, цитиран от TACC. \"Вирусът се предаваше на хора от дивата природа и започна да се адаптира към съществуването в човешкото тяло, след което премина към етапа, когато започна да се предава от човек на човек\", каза той. \"Изглежда, че способността на вируса да се предава от човек на човек се е увеличила. Експертите смятат, че епидемията е преминала в сравнително сериозен и сложен стадий\", каза ръководителят на ведомството. Китайските епидемиолози и вирусолози все още не са успели да установят източника на новия коронавирус от тип 2019-nCoV и неговата способност да мутира. Това съобщи на пресконференция в Пекин Ли Бин, заместник-ръководител на Държавния комитет по здравеопазване на Китай. \"Доколкото знаем в момента, това е напълно ново заболяване. Знанията на човечеството за него все още са ограничени. Все още не е ясна възможността за мутирането на това заболяване\", каза той. \"Все още нямаме пълни данни за развитието на епидемиологичната ситуация. Въз основа на развитието на епидемията можем непрекъснато да коригираме политиките си, да подобряваме мерките и да въвеждаме различни видове превантивни и контролни мерки\", подчерта заместник-ръководителят на Държавния комитет. Една от ключовите разлики между новия тип коронавирус 2019-nCoV е способността му да се предава от човек на човек още през инкубационния период. Броят на заразените в близко бъдеще може да се увеличи, каза Ма Сяоуей, отговаряйки на въпрос на кореспондент на ТАСС. \"Инкубационният период на нов тип коронавирус е около 10 дни. В най-краткия случай това е един ден, в най-дългия - 14 дни. По време на инкубационния период той вече може да бъде предаден [на други хора], което по същество го отличава от SARS (Тежък остър респираторен синдром (ТОРС)-ТАСС) “, каза той. \"Темпът на развитие на епидемията се ускорява. Що се отнася до настоящия момент, страхувам се, че епидемията ще продължи за известен период от време, на следващ етап броят на болните може да нарасне\", добави ръководителят на Комитета. В края на декември миналата година в големия китайски град Ухан бе регистрирано огнище на индуцирана от коронавирус пневмония. Сега броят на потвърдените случаи в Китай достига 2027 души, броят на смъртните случаи е 57. За още 2,7 хиляди души се подозира, че са заразени, случаи на заболяването са регистрирани в почти всички региони на Китай, включително Пекин и Шанхай. Коронавирусът е открит вече и в Австралия, Виетнам, Република Корея, Малайзия, Непал, Сингапур, САЩ, Тайланд, Франция и Япония. Световната здравна организация (СЗО) призна огнището като национално извънредно положение за Китай, но засега се въздържа от обявяване на извънредно положение в световен мащаб.", "date": "2020.01.26", "title": "Китайските учени предупредиха: Новият вирус вече се предава по-лесно от човек на човек"}
{"url": "https://faktor.bg/bg/articles/novini-svyat-nato-uspya-da-si-kupi-samo-za-300-evro-lazhi-i-falshivi-komentari-v-sotsialnite-mrezhi", "text": "Само за триста евро си купихме 3500 коментара, 25 хил. харесвания, 20 хил. импресии и 5000 последователи от 11 руски и 5 европейски компании. Всичко това е фалшива активност. Социалните мрежи не предприеха почти нищо. Така Центърът за стратегически комуникации на НАТО обяви резултатите от свой експеримент, извършен миналата година. Целта му е била да изпробва доколко големите социални мрежи успяват да предовратят разпространението на този тип съдържание, след като проблемът съществува вече от няколко години. Организацията не е част от командните структури на Алианса, но е акредитирана от него. Тя разчита на участници от гражданския, военния, частния и академичния сектор, за да прави анализите си. Конкретният експеримент е развит като подкрепа за Европейския план за действие срещу дезинформацията и Кодекса за поведение на социалните мрежи, с който те доброволно се ангажираха пред Брюксел да се борят с пропагандата по платформите си, пише \"Дневник\".  В основата на тази практика е един процъфтяващ пазар, доминиран от доставчици на манипулационни услуги, базирани в Русия. Те обикновено продават \"ангажираност\" в социалните мрежи под формата коментари, кликове, харесвания и споделяния. Центърът е купил тази услуга за 105 различни публикации във \"Фейсбук\", \"Инстаграм\", \"Туитър\" и \"Ютюб\" през 11 руски компании, една полска, две германски, една френска и една италианска. Постовете са били поне на шест месеца и са съдържали аполитични послания – например \"Здрасти\", \"Благодаря\" или поздравления за Нова година. Нарочно е избрано време, което да съвпада с провеждането на избори – тогава платформите би трябвало да са особено бдителни. Тоест, този експеримент показва най-добрия сценарий за това как те спират пропагандата. А именно – недостатъчно добре. 90% от купените реакции се използват с търговска, а не с политическа цел, показва експериментът. А според други скорошни проучвания фалшивият маркетинг в сферата на инфлуенсърите струва 1.3 млрд. долара годишно на рекламодателите. Но инструментите за лъжа в рекламната индустрия могат да се ползват и за намеса в сигурността и политиката. Изследователите са открили 18 739 акаунта, използвани за манипулация. Четири седмици след покупката, 4 от всеки 5 неавтентични реакции все още са били онлайн. Три седмици след като част от фалшивите акаунти са били докладвани на социалните мрежи, 95% от тях още са били активни. Това означава, че манипулираното съдържание, купено от други хора или институции, също не е било забелязано или свалено. От НАТО са открили 721 политически страници и 52 официални правителствени страници, купили такова съдържание – сред тях официалните акаунти на двама президенти, официалната страница на европейска политическа партия и многобройни по-нископоставени политици в Европа и САЩ. Според оценката на центъра четирите компании се затрудняват да спрат тези практики. Справят се с това да блокират създаването на фалшиви регистрации и да премахват фалшиви последователи, но не толкова с това да се борят с лъжливите коментари и гледания. \"Саморегулацията не работи. Манипулационната индустрия се разраства всяка година. Не виждаме признаци да е станало по-скъпо или по-трудно да се извършват мащабни манипулации в социалните мрежи\", пишат изследователите.", "date": "2020.01.26", "title": "НАТО успя да си купи само за 300 евро лъжи и фалшиви коментари в социалните мрежи"}
{"url": "https://faktor.bg/bg/articles/nyakolko-strani-narushiha-orazheynoto-embargo-prieto-na-sreshtata-za-libiya", "text": "Няколко страни нарушиха оръжейното ембарго, което приеха да поддържат на срещата за Либия в германската столица Берлин, заяви ООН, предаде Ройтерс, цитирана от БТА. На срещата на високо равнище на 19 януари големите сили, подкрепящи двата лагера, борещи се за контрол над либийската столица Триполи, приеха да окажат натиск върху страните за прекратяване на огъня и спазване на наложеното от ООН ембарго върху доставките на оръжие.", "date": "2020.01.26", "title": "Няколко страни нарушиха оръжейното ембарго, прието на срещата за Либия"}
{"url": "https://faktor.bg/bg/articles/seizmolog-s-nepriyatna-prognoza-za-iztochna-turtsiya", "text": "\"Източноанадолският разлом се разбуди, след като продължително време не бе активен. Възможно е областта Кахраманмараш също да бъде ударена от земетресение\".Това посочи турският сеизмолог проф. д-р Наджи Гьорюр пред снн Тюрк в коментар за земетресението с магнитуд 6.8 по Рихтер, което порази най-силно областите Елазъг и Малатия, усетено бе почти в цяла Турция, а също така в Ирак, Сирия и Израел. \"Земетресението, което стана в петък вечерта с магнитуд 6.8 по Рихтер в района на Елазъг, Източна Турция показва натрупване на сеизмична активност на източноанадолският разлом след доста продължителен период на застой. Може да предизвика земетресение в областта Кахраманмараш. Североанадолският разлом и Източноанадолският разлом се съединяват в района на Карлъова. Това земетресение може да предизвика подобни на земетресението от Елазъг трусове и по североанадолският разлом, за да се освободи натрупаната енергия. От 1822 г. насам са станали 7 земетресения по този разлом. Щом сега се е активизирал значи има вероятност да се счупи и да освободи натрупаната енергия\". Според турския сеизмолог, земетресението в Елазъг е плитко. \"Възможно е счупването да е 33 км., поради което земетресението бе много силно и стана там, където се очакваше. Сега трябва внимателно да се следи района между Бингьол и Палу, а също Сивридже-Малатия-Адъяман. Тъй като е възможно да увеличи натрупаната там енергия\". Ученият смята,че енергията по Североанадолският разлом е била изпразнена в голяма степен през 20 век. \"Последното земетресение в областта Кахраманмараш е било през 1513 г. Оттогава е изминало прекалено много време. Ето защо тази област е бременна на трусове. Сега поради счупването на разлома в областта Елазъг се успокои. Но ние сеизмолозите не се успокоихме. Защото източноанадолският разлом е в процес на разбуждане. Възможно е да има нови земетресения. Все пак слава богу, че няма прекалено много жертви, но има много материални и структурни щети\", каза той.", "date": "2020.01.26", "title": "Сеизмолог с неприятна прогноза за Източна Турция"}
{"url": "https://faktor.bg/bg/articles/novini-svyat-ivitsa-dachich-sklonni-sme-vremenno-da-sprem-kampaniyata-za-otteglyane-na-priznavaneto-na-kosovo", "text": "Искането Прищина да премахне митата, а Белград да спре кампанията за оттегляне на признаването на Косово не се сравняват помежду си, заяви външният министър Ивица Дачич пред сръбската обществена телевизия РТС, цитирана от македонското издание “Слободен печат. „Президентът Вучич повтори, че тези две неща не могат да се сравняват. Митата трябва да бъдат премахнати, а Сърбия не е въвеждала мита, когато Прищина се бори за независимост. Ако всички искат, ние сме готови да постигнем мораториум, но тогава лобирането на големите държави за Косово, както и лобирането за приемането на Косово в международни организации, трябва да спре. Състоянието и съотношението на силите се промениха и това ги боли. От 193-те държави-членки на ООН 93 признават независимостта на Косово, 95 не, а пет не са заели ясна позиция, отбеляза Дачич. Посещението на Гренел, според външния министър, има положителен знак, тъй като поставя акцент върху икономическите въпроси и това са полезни инициативи и показва променената позиция на администрацията на САЩ в смисъл на застъпване за компромисно решение. \"Посланието на Гренел, че крайният срок за постигане на решение не е неограничен, е насочено предимно към Прищина\", каза Дачич. Когато стана дума за Черна гора след приемането на противоречивия Закон за свободата на вероизповеданието, министър Дачич казва, че няма конфликт между Белград и Подгорица, но Сърбия се грижи за сърбите в Черна гора. „Дори Сърбия да реши да приеме подобен закон, тя би получила тежки критики от международната общност. Въпреки това на тях (Черна гора – бел. ред.)им се струва маловажно, че 29% сърби живеят в Черна гора. Ние не сме съгласни с този закон, а с позицията на сърбите в Черна гора. Черна гора няма врагове в Белград, ние уважаваме независимостта на Черна гора, но те също трябва да уважават сърбите, които са родени и живеят там, каза Дачич.", "date": "2020.01.26", "title": "Ивица Дачич: Склонни сме временно да спрем кампанията за оттегляне на признаването на Косово"}
{"url": "https://faktor.bg/bg/articles/novini-svyat-darzhavniyat-sekretar-na-sasht-obvini-zhurnalistka-v-lazha", "text": "Държавният секретар на САЩ Майк Помпейо обвини журналистка в лъжа и нарушаване на принципите на журнализма и приличието, предаде БТА, цитирайки Ройтерс. Журналистката Мери Луиз Кели от радио Ен Пи Ер заяви в петък, че Помпейо я е псувал и е използвал неприлични думи в серия от нападки, след като по време на 9-минутно интервю тя му задала въпроси за Украйна и отзоваването на американската посланичка в Киев Мари Йованович. Помпейо заяви вчера, че Кели го излъгала два пъти - единия път при уговарянето на интервюто, а втория път обещавайки да не публикува съдържанието на разговора им след интервюто. Той определи поведението ѝ като „позорно“ и заяви, че „това е още един пример колко необуздани са станали медиите в опита си да навредят на президента Доналд Тръмп и на тази администрация“. „Не е учудващо, че американците не вярват на мнозина в медиите“, добави той. Кели твърди, че е уведомила помощниците на Помпейо, че ще задава въпроси за Иран и Украйна, а не само за Иран. Според нея той не е искал разговорът след интервюто да не бъде публикуван. Сенатори от Демократическата партия на САЩ, водени от най-високопоставения демократ в сенатската Комисия по външни работи Робърт Менендес, отправиха остри критики срещу Помпейо заради конфликта с журналистката. Те изпратиха писмо до държавния секретар, в което изразяват възмущение и разочарование от неговата версия за събитията, предаде ТАСС.", "date": "2020.01.26", "title": "Държавният секретар на САЩ обвини журналистка в лъжа"}
{"url": "https://faktor.bg/bg/articles/kralitsa-elizabet-ii-dade-nova-titla-na-prints-uilyam-sled-otteglyaneto-na-hari", "text": "Драмата в британския кралски двор сякаш отшумява. Хари и Меган са вече заедно в Канада, а изглежда, че британската кралица Елизабет II е решила да награди другия си внук - принц Уилям, като му даде нова титла. Кралицата определи в събота херцога на Кеймбридж и за Lord High Commissioner (Лорд Върховен комисар) към Църквата на Шотландия. На тази позиция принц Уилям ще стане официалният представител на монарха пред Църквата на Шотландия, като по този начин ще извършва определени визити и церемониални задължения. Уилям поема поста от Ричард Скот, а преди него титлата е била държана от принцеса Ан. Решението на Кралица Елизабет II идва малко след като братът на Уилям - принц Хари и съпругата му Меган се оттеглиха като старши членове на кралското семейство. Миналата седмица кралското семейство постигна известно споразумение за условията по това оттегляне. След кратък преходен период, който приключва през пролетта на тази година Хари и Меган ще се освободят от титлите си \"техни височества\" и ще бъдат свободни да разделят времето и живота си между Великобритания и Северна Америка.", "date": "2020.01.26", "title": "Кралица Елизабет II даде нова титла на принц Уилям след оттеглянето на Хари"}
{"url": "https://faktor.bg/bg/articles/ognyan-gerdzhikov-polya-sas-studen-dush-entusiazma-na-radev-promeni-na-konstitutsiyata-ne-se-pravyat-spontanno-a-ot-profesionalisti", "text": "„Хубаво е, че премиерът е приел опечалените от Галиче, но не може да се правят законови промени при всеки отделен случай. Изравняването на наказанията между непълнолетни и пълнолетните ще е катастрофа и означава, че сме се върнали в Средновековието“. Това каза пред БНТ бившият служебен премиер Огнян Герджиков.  „Би по-могло да се помисли за евентуално увеличаване на наказанието и до занижаване на възрастта при непълнолетните, но корекциите не трябва да са генерални. Големият тежък въпрос е дали в затвора може „да се стане човек“. Ние сме изпуснали образованието и възпитанието. Допуснали сме много млади хора да са необразовани и да няма никакви ценности. Държавата трябва да е безпощадна към тази част от обществото, която не образова децата си“, коментира Герджиков.  „По начало не е лошо хората, които имат властта да я упражняват. Аз например не мога да бъда прокурор и обвинител. На мен ми е мъчно лично за Нено Димов и не знам какво е направил, за да се стигне до там, но явно нещо се е случило. Преподавал съм на Иван Гешев, но не мога да си позволя да му давам съвети. От както е приета конституцията, се говори за промените ѝ. Когато се правят промени, не трябва да се правят така спонтанно – дайте това или онова да променим. Промените трябва да се правят от професионалисти“, каза още бившият председател на парламента.  „Хората са зомбирани от лотарийните билетчета. Онзи ден на бензиностанцията слушам как един човек казва „бензин за 10 лв. и билетчета за 30 лв.“. Това обаче не означава, че трябва да се нарушава конституцията. Лотарията не може да бъде държавна. Промените в закона, които се предлагат от Валери Симеонов, могат да бъдат атакувани пред Конституционния съд, където ще „паднат“, заключи Герджиков.  „В страната ни няма компетентни чиновници, които да отговарят за водата. Освен това, имаме огромни загуби заради старите 50-60 годишни тръби. Дразни ме това безхаберие как много неща се правят непрофесионално. Ако трябва да прогнозирам, вотът на недоверие няма да бъде приет. Той обаче е сигнал и обица на ухото за управляващите“, каза още юристът.", "date": "2020.01.26", "title": "Огнян Герджиков попари ентусиазма на Радев: Промени в конституцията не трябва да се правят спонтанно, а професионално"}
{"url": "https://faktor.bg/bg/articles/novini-balgariya-proshko-proshkov-sofiya-nyama-da-spasi-pernik-ot-vodniya-rezhim", "text": "София няма да спаси Перник от липсата на вода. Ще се подсигури необходимите количества, но режимът на вода ще остане. Не е човешко да откажем вода на Перник. Това заяви Прошко Прошков, председател на постоянната комисия \"Инженерна инфраструктура и енергийно планиране\" в СОС, в ефира на Нова телевизия. Според независимия общински съветник Борис Бонев, той иска да чуе от \"Софийска вода\" какво ще се случи, ако се даде вода, ако има авария и т.н. Той е на мнение, че трябва ясно и точно да се каже има ли разчети и планове и какво гласят те. Прошков обясни, че най-бързият и чист начин за доставяне на вода към Перник е чрез Рилския водопровод. \"Може да се вземе и от други места, но това ще стане бавно и ще е в пъти по-скъпо. Нищо в света не може да се гарантира на 100%. Би било спекулация да се каже, че София ще остане без вода. При огромна авария на Рилския водопровод- да, части от София ще останат временно без вода. Има над 2 м сняг над Бели искър. Имаме достатъчно ресурс за три години, ако не капне капка дъжд. Няма никакъв риск. Има сняг в Рила\", категоричен бе той. Бонев бе категоричен , че преди години язовир \"Студена\" е преливал. \"Сега има режим на водата в Перник. Проблемът е бил прикриван заради местните избори. Дори в кризисна ситуация трябва да има отчетност. Това, че държавата дава пари означава, че ги даваме всички ние\", каза още той. Прошков призова да не се политизира ситуацията в Перник. На въпрос за колко години София има резерв от вода, Прошков заяви, че трябва да е не-човек, за да го знае, но според експертите, ако потреблението се запази - за поне три години. \"Секторът е недофинансиран от десетилетия, но тази водопроводна връзка ще е полезна и в бъдеще\", отсече Прошко Прошков.", "date": "2020.01.26", "title": "Прошко Прошков: София няма да спаси Перник от водния режим"}
{"url": "https://faktor.bg/bg/articles/rosen-yordanov-v-usmivkata-na-borisov-kam-ivanka-tramp-ima-flirt-chavushoglu-stoeshe-kato-uchenik-pred-premiera-ni", "text": "„Българският премиер властно сяда и широко разкрачва краката си, докато турският външен министър го гледа като ученик на „миндера“. Видя се как Бойко Борисов си сложи ръцете като в „Ганкиното кафене“ и все едно не слуша това, което Мевлют Чавушоглу му говори“. Така описа срещата между премиера Бойко Борисов с турския външен министър Мевлют Чаушоглу в Давос психологът Росен Йорданов пред БТВ.   „В Давос прави впечатление ръката на премиера върху Урсула фон дер Лайен. Това е знак на хора, които показват статус, да изглеждат важно. Борисов се опитва да демонстрира церемониалност, но и да излезе от етикета. Това понякога изглежда помпозно. Няма как на снимката с Иванка Тръмп да не се забележи флиртаджийският елемент по лицето на премиера. Той очевидно е очарован, че му се отвръща с усмивка, но в англосаксонските народи тя често е церемониална. При Доналд Тръмп също има тази помпозност по време на срещата с Грета Тумберг. При тях обаче се вижда разликата в поколенията“, каза още Йорданов.", "date": "2020.01.26", "title": "Росен Йорданов: Жестовете на Борисов пред световните лидери в Давос показаха флирт и помпозност"}
{"url": "https://faktor.bg/bg/articles/temenuzhka-petkova-zaminava-na-rabotno-poseshtenie-v-sasht", "text": "Министърът на енергетиката Теменужка Петкова ще посети Съединените американски щати на 27-ми януари. В столицата Вашингтон министър Петкова ще проведе срещи с представители на Държавния департамент, Департамента по търговия, Департамента по енергетика и други. Предвижда се да бъдат обсъдени въпроси от общ интерес за двете страни в областта на енергетиката. България и САЩ развиват стратегическо партньорство в областта на енергетиката. Приоритет за двете страни е гарантиране на енергийната сигурност чрез диверсификация на доставките на ресурси.", "date": "2020.01.26", "title": "Теменужка Петкова заминава на работно посещение в САЩ"}
{"url": "https://faktor.bg/bg/articles/ogromniyat-pozhar-v-avtomorgata-v-haskovo-bil-predizvikan-ot-nepredpazliv-rabotnik", "text": "Пожарът, който вчера избухна на автоморга в Хасково и обгази целия град, вероятно е причинен по непредпазливост от работниците на обекта, съобщи bTV. Най-вероятно искрата е тръгнала при разрязване с оксижен на една от бракуваните коли. В пожара изгоряха над 100 коли за скрап, повечето от които с газови уредби. Това предизвика канонада от гърмежи, които отекнаха в целия град. Огънят гасяха пожарникари от Хасково, Димитровград и Харманли. Районната прокуратура образува досъдебно производство. Разследващите са иззели записите от охранителните камери на обекта. Борсата е работила вчера през деня, имало е клиенти, които са закупували резервни части по думи на работниците. Силите, които пристигат първи, заварват доста силен пожар, което означава, че сигналът е подаден по-късно, каза главен инспектор Димитър Колев от хасковската пожарна. Сигналът за пожара е подаден в ранния следобед. Екипи огнеборци се включиха в гасенето на огъня, което продължи около 2 часа. Собственик на базата е юридическо лице.", "date": "2020.01.26", "title": "Огромният пожар в автоморгата в Хасково бил предизвикан от непредпазлив работник"}
{"url": "https://faktor.bg/bg/articles/novini-balgariya-i-dnes-ni-ochakva-sravnitelno-toplo-za-sezona-vreme-sled-obyad-na-mesta-shte-zapochne-zaoblachavane", "text": "Днес преди обяд ще има повече слънце, но от юг облачността, предимно средна и висока, бързо ще се увеличава. Ще духа слаб до умерен вятър от запад-югозапад. Максималните температури ще са между 9° и 14°.  Над Черноморието облачността ще се увеличава. Ще духа слаб до умерен югоизточен вятър. Максимални температури между 8° и 11°. Температурата на морската вода е 7-8°. Вълнението на морето ще бъде 1-2 бала. Над планините облачността ще се увеличава, след обяд - до значителна. Ще духа до умерен вятър от запад-югозапад. Максималната температура на 1200 метра – около 4°, на 2000 метра – около минус 1°.", "date": "2020.01.26", "title": "И днес ни очаква необичайно топло за сезона време, след обяд на места ще започне заоблачаване"}
