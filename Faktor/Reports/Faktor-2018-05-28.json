{"url": "https://www.faktor.bg/bg/articles/ungarskiyat-vanshen-ministar-kritikuva-balgarskoto-predlozhenie-za-migrantite", "text": "Последното предложение на България за мигрантските квоти е \"притеснително\", заяви унгарският външен министър Петер Сиярто, цитиран от новинарската агенция MTI. По думите му задължителното преразпределение ще бъде \"сериозна опасност\" за Европа. Според него предложението на България изпраща към мигрантите послание, че \"ако дойдат достатъчно много, те ще бъдат преразпределени, така че – да идват\". \"Това е покана към мигрантите\", каза той и посочи, че преразпределението ще бъде задължително, ако съюзът се изправи пред толкова сериозна мигрантска вълна, колкото през 2015 г.", "date": "2018.05.28", "title": "Унгарският външен министър: Българското предложение е покана към мигрантите"}
{"url": "https://www.faktor.bg/bg/articles/otmashtenieto-na-putin-prezidentat-na-yakutiya-podava-ostavka", "text": "Президентът на Якутия, субект на Руската федерация, е подал оставка. За това съобщава самият той в профила си в социална мрежа. „Имаме избран президент на Руската федерация за нов шестгодишен срок. Поставени са абсолютно нови стратегически задачи. На републиката е нужен нов ръководител“, написа Егор Борисов. Телевизия „Дожд“ коментира, че според нейни източници в Кремъл оставката на президента на Якутия е обсъждана веднага след президентските избори, тъй като там резултатът на Путин е най-лошият в цяла Русия – 64,38 % при 76,66 за страната. За основния му съперник – кандидата на комунистите Павел Грудинин – пък са пуснали бюлетина 27,25 на сто от гласувалите при около 12% в национален мащаб. Според източника на „Дожд“ още тогава в президентската администрация коментирали, че властите в републиката не контролират ситуацията, предава БНР.  Егор Борисов беше начело на правителството на Якутия от 2003 до 2010 година, след това беше назначен за ръководител на републиката, а през 2014 спечели президентските избори с 58% от гласовете. С територия от над 3 милиона километра и население под 1 милион души Якутия е най-големият по територия субект на Руската федерация, но един от най-слабо населените. Републиката обаче е изключително богата на полезни изокопаеми (95% от добиваните в Русия диаманти, 61% от находищата на уран, огромни нефтени залежи, 26% от руските находища на олово, множество златни и сребърни залежи).", "date": "2018.05.28", "title": "Отмъщението на Путин: Президентът на Якутия подава оставка"}
{"url": "https://www.faktor.bg/bg/articles/remontat-na-trakiya-mezhdu-plovdiv-i-stara-zagora-shte-priklyuchi-na-15-yuni", "text": "Ремонтът на 22-километровата отсечка от магистрала \"Тракия\" между Пловдив и Стара Загора ще приключи предсрочно - на 15 юни, а не на 30-ти, както беше първоначално обявено. Това се разбра по време на инспекцията, която премиерът Бойко Борисов направи на участъка, а видеото беше публикувано в профила му във \"Фейсбук\". До четвъртък - 31 май, ще приключи ремонтът на платното в посока Стара Загора, движението ще се пренасочи по него, а през следващите две седмици ще се ремонтира в обратна посока. Собственикът на фирмата изпълнител Юлиян Инджов, който е съсобственик на ЦСКА-София, каза, че се работи денонощно и работата ще бъде свършена до 15 юни, когато приключва учебната година за повечето ученици. От думите на премиера се разбра, че на същата дата ще бъде пуснато движението и по разширения път Бургас -Слънчев бряг. Премиерът опипа пътната маркировка на ремонтираното по нова технология платно, наблюдава трафика, показа на областния управител на Пловдив Здравко Иванов как са направени \"локалите\" и приключи инспекцията с думите: \"Не се мотайте повече, а отивайте да работите\". Отсечката е в експлоатация от 1995 г. и досега не е ремонтирана.", "date": "2018.05.28", "title": "Борисов приключи инспекцията на АМ \"Тракия\": Не се мотайте повече, а отивайте да работите!"}
{"url": "https://www.faktor.bg/bg/articles/kiril-dorev-izbiratelyat-e-veche-sezonen-rabotni", "text": "Галиче е снимка на нашата държава, снимка на това, как върви изборният процес в една европейска държава. Начинът, по който вчера бяха проведени изборите в Галиче, очаква всяко едно населено място в България следващите години, заяви по бТВ Кирил Добрев, зам.-председател ан БСП. Той обясни защо. \"Защото моделът не се е променил от деситина години насам. Моделът е много прост - заплахи, корпоративен вот. Но това е най-малкото нещо. Малките населени места имат един огромен порок - там, ако искаш да станеш кмет, трябва да отговаряш на няколко условия. Първо, ако искам да стана кмет, трябва да имам някой познат в общинската администрация, за да може той да ми регистрира необходимия брой избиратели. Избирателят вече е сезонен работни. Регистрирам си 400 в Бяла Слатина, 200 - в Галиче. Второто - да имам пари, този сезонен работник да дойде да ми поработи малко. Това е основният и най-големият проблем в Галиче. 200 човека са регистрирани преди изборите. Единият кандидат тръгва с 200 гласа плюс, а разликата между двамата накрая е по-малко от 50 гласа. Тези хора се регистрират в необитаеми места - появяват се само по избори и изчезват. Ако се докаже, че има хора, които са дошли само за изборния туризъм, е престъпление срещу политическите права на гражданите. Тези избиратели ги е записал кметът, но отговорност носи областният управител. Тези хора се появяват само за избори\", обясни Кирил Добрев защо БСП иска касиране на изборите в Галиче. Той продължи: \"Ние сме държава на \"уредените мачове\". Кой блок ще се санира, кой ще спечели обществена поръчка. Уреден е мачът кой ще работи в обществената институция. И когато решиш да промениш правилата на тази игра, участваш в уреден мач за изборите\", каза още Кирил Добрев. Той обвини и служителите на реда. \"Полицаите само наблюдават процеса безучастно.\"", "date": "2018.05.28", "title": "Кирил Добрев със соц. диагноза: Малките населени места имат огромен порок"}
{"url": "https://www.faktor.bg/bg/articles/tsvetanov-gorna-oryahovitsa-e-primer-za-dobro-vzaimodeystvie-mezhdu-darzhavnata-i-mestnata-vlast", "text": "В Горна Оряховица е поредният нагледен пример как благодарение на доброто държавно и местно управление средствата от европейската солидарност достигат до всеки български гражданин.  Това заяви в Горна Оряховица председателят на ПГ на ГЕРБ и заместник-председател на партията Цветан Цветанов. Там той участва в откриването на обновения парк „Детски кът“, модернизиран със средства по Оперативна програма „Региони в растеж“. С него бяха още кметът на града инж. Добромир Добрев, регионалният министър Николай Нанков, областният управител проф. Любомира Попова и нейният заместник Детелина Борисова, както и кметът на Велико Търново Даниел Панов и народните представители от ГЕРБ-Велико Търново Клавдия Ганчева и Станислава Стоянова.  Върху площ от 53 декара са изградени много нови алеи, детски и спортни площадки, зона за пикник и отдих. Направено е допълнително парково озеленяване, функционира автоматична поливна система, захранваща се с дъждовна вода, изградено е и видеонаблюдение. Обектът е реализиран по мащабния проект за обновяване на градската среда в Горна Оряховица, за което общината спечели безвъзмездно финансиране в размер на над 5.6 млн. лв. Цветан Цветанов поздрави администрацията на Горна Оряховица за положените усилия и добрата координация с МРРБ, на база на която общината реализира проекти по Оперативна програма „Региони в растеж” на стойност 19 милиона лева, от които 12 млн. лв. вече са подписани и се изпълняват.  „Благодаря на министър Нанков за неговата всеотдайност и принос в реализирането на тези проекти, както и за просперитета на Великотърновска област, която ще продължи да се развива след изграждането на АМ „Хемус“ и завършването на останалите инфраструктурни проекти. Подобрената среда за живеене, подобрената образователна инфраструктура са възможни благодарение на европейската солидарност и подкрепа, която гарантира този бърз растеж във всички области и сфери“, посочи председателят на ПГ на ГЕРБ. Той благодари и на жителите на община Горна Оряховица за подкрепата, която дават на кмета си Добромир Добрев и на правителството. „Народните представители от Великотърновския избирателен район ще продължим да работим за бързото развитие на всички общини в областта“, увери присъстващите Цветанов. „Радвам се, че през своето управление кметът инж. Добрев полага много грижи за това да създаде хубави условия за най-малките. Парковете в града са обновени, облагородени са междублоковите пространства, направени са много нови детски площадки, както в Горна Оряховица, така и във всички населени места на общината“, каза още Цветан Цветанов.", "date": "2018.05.28", "title": "Цветанов: Горна Оряховица е пример за добро взаимодействие между държавната и местната власт"}
{"url": "https://www.faktor.bg/bg/articles/georgi-parvanov-balgariya-ne-e-biva-da-ostava-bezuchastna-v-spora-za-imeto-na-republika-makedoniya", "text": "България не е бива да остава безучастна в спора за името на Република Македония. Това заяви пред журналисти днес в Сливен Георги Първанов , /президент 2002 -2012г/, който е на посещение в града, за да участва в граждански форум по проблемите на културата и образованието. \"Илинденска Македония\" означава отказ от античните претенции на Скопие, но е пряко посегателство върху българската история, посочи той. България не бива да остава безучастна в този спор, но това е само част от голямата дискусия за идентичността ни\", смята Първанов. Според него, подходящо е името \"Вардарска Македония\", като географско понятие или \"Нова Македония\". Първанов каза още, че очаква да се върне климатът на доверие между България и Русия, помолен да коментира възобновяването на сътрудничеството в сферата на енергетиката и конкретно рестарта на АЕЦ \"Белене\". \"Сега има шанс частично да се реализират големите енергийни проекти, които бяхме договорили преди десет години. Няма да са тези 63 милиарда кубически метра газ за \"Южен поток\", но и 15 да са, пак е нещо. Идеята за \"Български поток\" изглежда много патриотична, но пряка връзка само до България не е рентабилна. Тръбата, която ще се отклони от \"Турски поток\" вероятно ще задоволява и нуждите на други европейски страни.\", коментира Първанов.", "date": "2018.05.28", "title": "Георги Първанов: България не бива да остава безучастна в спора за името на Македония"}
{"url": "https://www.faktor.bg/bg/articles/pochina-bozhidar-danev", "text": "Днес, 28 май 2018 г., ни напусна нашият изпълнителен председател, колега и приятел Божидар Данев. Това съобщиха от Българска стопанска камара. \"Българският бизнес изгуби своя символ, човекът, който отдаде целия си живот, цялата си енергия, интелектуална и емоционална сила за изграждането на едно по-добро и по-справедливо общество. Страната ни изгуби един непримирим дух, мислещ, търсещ, виждащ напред, в бъдещето. Ние изгубихме един изключителен човек, който ни обединяваше, мотивираше и изграждаше като личности. Споменът за него ще носим завинаги в душите и сърцата си. Защото за нас Божидар Данев беше и остава преди всичко Човек! Поклон пред паметта му!\", пишат от БСК.", "date": "2018.05.28", "title": "Почина Божидар Данев"}
{"url": "https://www.faktor.bg/bg/articles/novini/balgariya/kola-pomlya-peshehodets-pred-narodnoto-sabranie", "text": "Жесток инцидент се е разиграл преди минути пред сградата на Народното събрание в София. За това сигнализира читателка на Блиц, която е минавала по жълтите павета точно когато се е случил инцидентът. Там кола „Шкода“ е помляла пешеходец. Всичко е станало точно на пешеходната пътека, пред погледите на полицаите, които редовно дежурят в района. По данни на читателката, която е успяла и да снима инцидента, колата е била с чуждестранна регистрация. „Шофьорът също беше чужденец, защото веднага след инцидента слезе от колата и започна да се вайка на чужд език. За сметка на това пък оказа първа помощ на пострадалия мъж“, казва читателката ни.  Веднага на място пристигнали още полицаи и медицински екип, който откарал пострадалия мъж в болница, но лекарите не уточнили какво е състоянието. Причините за инцидента тепърва ще се уточняват, тъй като все още не е ясно шофьорът ли е карал с несъобразена скорост или пешеходецът е се е появил изневиделица на пътното платно.", "date": "2018.05.28", "title": "Кола помля пешеходец пред Народното събрание"}
{"url": "https://www.faktor.bg/bg/articles/ruskata-prokuratura-iska-14-godini-zatvor-za-obvinen-v-shpionazh-ukrainski-zhurnalist", "text": "Руската прокуратура поиска днес 14 години затвор за Роман Сушченко - украински журналист, арестуван през октомври 2016 г. и обвинен в шпионаж, съобщи неговият адвокат, цитиран от Франс прес. \"Обвинението поиска 14 години затвор. Това не е максималното наказание от 20 години, което можеше да поиска\", заяви за АФП Марк Фейгин, адвокат на Сушченко, за когото Киев казва, че е журналист, а Москва го обвинява, че е полковник от украинското разузнаване. \"Мисля, че са взели предвид станалото с Олег Сенцов\" - украински режисьор, осъден на 20 години затвор в Русия за \"тероризъм\", който започна гладна стачка в средата на май. \"Нямат нужда от нова гладна стачка и случаят не е толкова очевиден. Видимо са взели предвид аргументите на защитата\", каза адвокатът. Решението на съда се очаква да бъде взето на 4 юни. Адвокатът намекна, че Русия може да потърси вариант за размяна с Кирило Вишински - ръководител на украинската служба на руската информационна агенция \"Новости\" - който в средата на този месец бе арестуван в Украйна и обвинен в измяна.", "date": "2018.05.28", "title": "Москва може да размени арестувания шеф на украинската служба на РИА \"Новости\" с  журналиста Роман Сушченко"}
{"url": "https://www.faktor.bg/bg/articles/tsvetanov-vav-veliko-tarnovo-do-6-godini-am-hemus-shte-bade-zavarshena", "text": "Процедурите за АМ „Хемус“ вървят по сроковете, заявени преди година, като вече дори не говорим за 7 години, а за намален до 6 години срок за завършване на магистралата. Дебатът често се измества в различни полета, но нека бъдем обективни и отдадем заслуженото на фактите. Това каза председателят на ПГ на ГЕРБ и зам.-председател на партията Цветан Цветанов по време на втората среща на тема „Магистрала “Хемус” – възраждане на българския Север”. Форумът, организиран от вестник „24 часа“ и МРРБ, се проведе във Велико Търново – по средата на трасето на АМ „Хемус“. На него присъстваха министърът на регионалното развитие и благоустройството Николай Нанков, председателят на УС на АПИ инж. Дончо Атанасов, великотърновският кмет и председател на НСОРБ Даниел Панов, народни представители, представители на местната власт и областни управители от Северна България, предприемачи, журналисти и граждани.  Детайлите за доизграждането на пътната артерия бяха обсъдени на срещата, точно година, след като за първи път се проведе среща в този формат и на същата тема. „Фактът, че тук са областни управители и кметове от Разград, Търговище, Ловеч, Силистра и др. е ясен знак, че не говорим само за някои населени места, а за свързаността на регионите и приоритета, който поставяме върху развитието им. За една година се правят две такива срещи, като на втората се отчита свършеното. По този начин обществото може да прецени кой е прав и кой е крив“, каза още Цветан Цветанов.  По думите му промените в законодателството, свързани с обществените поръчки, са в името на по-добра конструктивност, оперативност и възможност държавата да си върши по-добре работата. „Някои превърнаха обжалването в бизнес. Точно затова смятам, че промените са правилни. Все пак имаме финансов програмен период, който не може да бъде проточен във времето“, коментира председателят на ПГ на ГЕРБ. Цветанов даде и пример с АМ „Струма“, където щяхме да изгубим финансирането, ако нямаше адекватна реакция на държавата. „Законодателят обаче в никакъв случай няма да намали процедурите и обществените обсъждания“, категоричен бе председателят на ПГ на ГЕРБ. Цветан Цветанов благодари на министър Нанков за неговата оперативност. По думите му хората са избрали това правителство по най-демократичния начин, избрали са програмата му и наш дълг е да я изпълним. „Сигурен съм, че министър Нанков ще доведе този важен проект докрай“, увери зам.-председателят на ГЕРБ. „Пътната безопасност трябва да е водеща за всеки един от нас. Например концентрацията на ПТП на територията на Бяла и Русенско е не толкова заради слабо внимание на водачите, колкото от лошата инфраструктура“, допълни още Цветанов. Той изрази мнение, че развитието на тази инфраструктура ще доведе до по-голяма безопасност, ще има икономически ефект и положително влияние върху развитието на туризма, ще предостави удобство за бизнеса и за хората в съответните населени места. В края на срещата Цветан Цветанов благодари на „24 часа“ за организирането на форума и на Венелина Гочева, която лично модерира срещата. Той предложи през май 2019 г. да се проведе трета среща, на която да се обсъдят детайли от хода на работата по „Хемус“. По време на събитието министър Николай Нанков съобщи, че през 2021 г. Хемус„“ трябва да стигне до пътния възел с магистралата В. Търново – Русе. “Към момента реално изградени са 180 км от АМ „Хемус“, а индикативната дължина е 420 км”, информира още министър Нанков.", "date": "2018.05.28", "title": "Цветанов във Велико Търново: До 6 години АМ „Хемус“ ще бъде завършена"}
{"url": "https://www.faktor.bg/bg/articles/tsvetanov-modelat-tsenko-chokov-veche-nyama-da-se-povtori-v-galiche", "text": "\"Моделът \"Ценко Чоков\" в Галиче няма да се повтори повече. Гаранция е целият този фокус от страна на медии, граждани и политици. Ние редовно провеждаме срещи с хората и  получаваме от тях обратна връзка за събитията в техния регион. Вслушвайки се в техния глас, ние можем да определим най-подходящия кандидат и така да защитим интереса им.\" Това коментира пред журналисти във Велико Търново председателят на ПГ на ГЕРБ и заместник-председател на партията Цветан Цветанов.    „Проведоха се частични местни избори в 9 населени места, като в 4 от тях ГЕРБ е победител. В смесените региони за победа се бориха единствено ГЕРБ и ДПС. БСП и ДОСТ напълно отсъстваха. Нека всеки сам си направи равносметката“, категоричен бе Цветанов.    Той призова всички партии след изборите да обединят усилията си, за да решат проблемите на хората и да не създават допълнително противопоставяне.", "date": "2018.05.28", "title": "Цветанов: Моделът \"Ценко Чоков\" вече няма да се повтори в Галиче"}
{"url": "https://www.faktor.bg/bg/articles/trima-balgari-zaginaha-pri-sblasak-na-vlak-i-avtomobil-v-ispaniya", "text": "Трима българи загинаха, след като товарен влак удари автомобила им на ЖП прелез в Испания. Сънародниците ни са работили временно в страната, съобщава испанският вестник Еl Pais. Колата е преминавала през прелез без бариера. Имало е светофар, който по думите на кмета на град Фонтанар, където е станал инцидентът, е работил. В този град има много сезонни работници, които се занимават със събиране на аспержи. Инцидентът е станал в неделя, в подножието на полето и затова се предполага, че българите са отивали на работа, преди да се случи тежкият инцидент. Имената на загиналите не се съобщават, но автомобилът им е бил със софийска регистрация. Общината във Фонтанар, провинция Гуадалахара, обяви понеделник за ден на траур и знамената ще бъдат спуснати наполовина.", "date": "2018.05.28", "title": "Трима българи загинаха при сблъсък на влак и автомобил в Испания"}
{"url": "https://www.faktor.bg/bg/articles/britanskite-zemedeltsi-skochiha-na-mey-iskat-da-naemat-rabotnitsi-ot-es-i-sled-brekzit", "text": "Xpaнитeлнaтa и ceлcĸocтoпaнcĸaтa индycтpия нa Ocтpoвa пoиcĸaxa гapaнции oт бpитaнcĸoтo пpaвитeлcтвo, чe щe мoгaт дa нaeмaт дocтaтъчнo paбoтници oт EC cлeд Брекзит.  Πoвeчe oт 100 opгaнизaции в пpoизвoдcтвoтo нa xpaнa ce oбeдиниxa и изпpaтиxa мaнифecт дo пpeмиepa Tepeзa Meй. Дoĸyмeнтът пpиĸaнвa влacтитe дa oбявят пyбличнo плaнoвeтe cи зa имигpaнтитe, пpeвpъщaйĸи въпpoca в пpиopитeтeн, cъoбщaвa ВВС. Зeмeдeлcĸитe пpoизвoдитeли изpaзиxa oпaceния ĸaĸ нaпycĸaнeтo нa EC щe пoвлияe нa paбoтнaтa pъĸa в ceлcĸocтoпaнcĸия ceĸтop, ĸoятo чecтo e ĸpaтĸocpoчнa, гъвĸaвa и ceзoннa. Cпopeд мaнифecтa \"знaчитeлният бpoй\" гpaждaни нa EC, ĸoитo paбoтят в ceĸтopa, oзнaчaвa, чe e жизнeнoвaжнo пpaвитeлcтвoтo \"дa гapaнтиpa пocтoяннo и aдeĸвaтнo cнaбдявaнe c пocтoянна и ceзoнна paбoтнa cилa\" пpeди и cлeд ĸaтo Beлиĸoбpитaния нaпycнe EC пpeз мapт 2019 г. Зapaди тpyднocтитe в нaбиpaнeтo нa пepcoнaл в paмĸитe нa Oбeдинeнoтo ĸpaлcтвo влacтитe тpябвa дa гapaнтиpaт, чe \"в ĸpaтĸocpoчeн и cpeднocpoчeн плaн индycтpиятa щe имa дocтъп дo пaзapa нa тpyдa в чyжбинa, зa дa oтгoвopи нa нyждитe cи oт нaeмaнe нa ĸaдpи\".", "date": "2018.05.28", "title": "Британските земеделци скочиха на Мей - искат да наемат работници от ЕС и след Брекзит"}
{"url": "https://www.faktor.bg/bg/articles/sport/svetat/grigor-dimitrov-zapazi-petata-si-pozitsiya-v-svetovnata-ranglista-s-4870-tochki", "text": "Първата ракета на България Григор Димитров запази петата си позиция в световната ранглиста с 4870 точки. Вчера той започна с успех участието си на турнира от Големия шлем „Ролан Гарос“ с победа над Мохамед Сафуат с 2:1 сета. Първи в ранглистата е Рафаел Надал, втори е Роджър Федерер, а трети продължава да е Александър Зверев.", "date": "2018.05.28", "title": "Григор Димитров запази петата си позиция в световната ранглиста"}
{"url": "https://www.faktor.bg/bg/articles/egiptyanin-iska-1-mlrd-dolara-obezshtetenie-ot-real-i-ramos", "text": "Египетски адвокат съди \"Реал\" Мадрид и Серхио Рамос и иска обезщетение в размер на 1 млрд. долара. Басем Уахба написал жалба до ФИФА, в която обвинява Рамос в умишлено увреждане на здравето на противник, добавяйки, че \"Реал\" трябва да поеме отговорност за контузията на Мохамед Салах. Уахаб се похвалил в токшоу по националната телевизия в Египет, че получил отговор и жалбата му се преглежда. Ще се проведе разследване и скоро ФИФА ще се произнесе по случая. \"Оптимист съм! Като получа сумата, ще я даря за благотворителност в Египет\", сподели Уахба. В арабската страна са бесни на Серхио Рамос, който в момента сигурно е най-мразеният там.", "date": "2018.05.28", "title": "Египетски адвокат иска 1 млрд. долара от Рамос за контузията на Мохамед Салах"}
{"url": "https://www.faktor.bg/bg/articles/sport/boyko-borisov-geroy-pri-titla-na-vitosha-bistritsa", "text": "Витоша (Бистрица) спечели турнира за Купата на ветераните след успех с 6:3 на финала над Нефтохимик на стадион \"Трейс Арена\". Звездата на \"тигрите\" Бойко Борисов закъсня с няколко минути за мача, но се отличи с хеттрик, асистира за един гол и уцели греда за успеха, като изведе тима си с капитанската лента. На срещата присъстваха спортният  министър Красен Кралев, кметовете на Бургас и Стара Загора - Димитър Николов и Живко Тодоров, както и други ВИП гости. Главен съдия на срещата бе Ахмед Ахмед, който преди началото на двубоя получи плакет за принос към съдийството в България.", "date": "2018.05.28", "title": "Бойко Борисов стана герой при титла на Витоша (Бистрица)"}
{"url": "https://www.faktor.bg/bg/articles/sestrata-na-bozhinov-skastri-abiturientite-defiliraneto-na-bala-e-kompleksarshtina", "text": "Сестрата на Валери Божинов - Михаела, отказа да дефилира на бала си с останалите абитуриенти във Велико Търново. Щерката на треньора на Ботев (Враца) Сашо Ангелов беше ослепителна и за празника по завършването на 12-ти клас в спортната гимназия, но категорично отказа да се покаже по червения килим в центъра на Старата столица.  \"Комплексарщина! Това е истината за мен. Кой каквото иска да говори. Няма смисъл от всичката тази показност и харчене на пари. Защото знам, че има родители, които заделят последните си средства за бала на детето си, само и само моментът да бъде запомнящ се. Скъпи тоалети, скъпи коли... Защо - заради снимките и видео клиповете!? И да се радваш, че завършваш, това не го разбирам. Няма логика да има празник, че ти свършват най-хубавите години. Да, надявам се хубавите тепърва да предстоят, но защо е всичката тази показност? Бях твърдо против да се показвам пред града, където се бяха събрали всякакви хора. Да ме оглеждат и да казват колко съм хубава, а преди това да са ме правили на нищо, обсъждайки ме. Пределно ясно ми е, че постоянно се говори за мен заради брат ми. Просто исках да си спестя цялото това нещо. Не правя неща, които нямат смисъл и не ми доставят удоволствие\", обясни мотивите си пред Блиц Михаела.", "date": "2018.05.28", "title": "Сестрата на Валери Божинов скастри абитуриентите: Дефилирането на бала е комплексарщина!"}
{"url": "https://www.faktor.bg/bg/articles/ministerstvo-na-kulturata-krie-horata-otkazali-pensiya-na-aktyora-filip-trifonov", "text": "Министерството на културата крие имената на хората, членуващи в комисията, която преценява кой може да получи държавна парична награда за особени заслуги към нацията. В отговор на запитването на Дарик за състава на комисията, отказала отпускането на такава награда на артиста Филип Трифонов, от министерството посочиха, че исканата информация представлява лични данни и имената на членовете и те не могат да бъдат оповестени без съгласието им.   В началото на април артистът Филип Трифонов написа отворено писмо до бившия министър на културата и сегашен председател на парламентарната комисия по култура Вежди Рашидов, в което попита, дали има право да се надява на персонална пенсия или така наречената пожизнена държавна награда приживе или е по-вероятно да спечели от тотото. Повод за писмото беше заседанието на комисията, която преценява кой да получава такава пенсия, на което кандидатурата на артиста не е събрала достатъчно гласове, за да бъде предложена за одобрение от правителството и Народното събрание.   Дарик радио поиска информация за състава на комисията, която е отхвърлила кандидатурата на Трифонов, но получи отказ, и допълнително уточнение, че комисията ежегодно променя своя състав, и в него са включени представители на администрацията на министерството и дейци от различни сфери. Впоследствие медията потърси коментар от министъра на културата Боил Банов относно основанието за отказ на тази информация, но според пресцентъра на ведомството програмата на Банов не позволявала време за интервю за седмици напред.   Месец след отправянето на искане за информация от пресцентъра изпратиха отговор, че не могат да изнесат имената на членовете на комисията, тъй като безспорно тези имена позволяват идентифицирането на конкретни лица и попадат в обхвата на дефиницията за лични данни, което налага искане на съгласие от страна на тези хора.  Дарик потърси мнението на адвокат Александър Кашъмов от Програма \"Достъп до информация\", който след запознаване със съответните закон и наредба посочи, че информацията, свързана с изпълнение на професионални задължения, особено в публичната сфера, е по-скоро обществена и трябва да бъде достъпна.   Според него министърът на културата не може да предложи на Министерския съвет одобряването на награда, ако няма положително предложение от комисията. В същото време процедурата по тайно гласуване гарантира независимост и невъзможност членовете й да бъдат притеснявани относно начина на гласуване.  По отношение на това, дали са защитени от задаването на въпроси, според Кашъмов тези хора извършват публична дейност и тъй като вотът им представлява оценка от значение за обществения живот, имената им следва да бъдат публично достъпни.", "date": "2018.05.28", "title": "Министерство на културата крие хората, отказали пенсия на актьора Филип Трифонов"}
{"url": "https://www.faktor.bg/bg/articles/ikonomika/biznes/sled-2020-godina-90-ot-rabotnite-mesta-shte-iziskvat-tsifrovi-umeniya", "text": "\"След 2020 година 90% от работните места ще изискват цифрови умения\", съобщи еврокомисарят по цифровата икономика и цифровото общество Мариела Габриел. Тя участва в дискусия за цифровото бъдеще на Европа и ролята на цифровизацията за развитието и растежа на регионите във Варна. Габриел обясни, че в ЕС днес много малко хора имат цифрови умения, а все още 169 милиона европейци нямат основни цифрови умения. \"Цифровизацията е част от всекидневието ни и тя променя абсолютно всичко\", каза още еврокомисарят, цитирана от БТА.  Тя допълни, че цифровизацията носи много ползи в чисто икономически план, защото става въпрос за развиване и на електронна търговия. \"Самата цифровизация има и своята тъмна страна\", каза обаче Габриел и уточни, че процесът има много риск от още повече социално изключване. Според еврокомисарят киберсигурността ще продължава да е повече от актуална, защото при нея не става дума само за лични данни, но и за всичко, което се нарича критична инфраструктура. \"По тази причина е много важно ЕС максимално бързо да финализира тази тема, защото предлагаме нова, силна кибер агенция - ENISA, с повече финансов и човешки ресурс\", обясни Мария Габриел. Тя разказа, че за първи път се предлага и механизъм за координация между държавите членки в случай на широкомащабна атака. Габриел обясни и че се предлага създаването на центрове за изключителни постижения, като в тях ще се инвестира в човешката експертиза. Еврокомисарят каза, че над 17 000 общини от целия ЕС са се регистрирали за финансиране на проекти за безплатен публичен безжичен интернет. България е на едно от първите места, като са регистрирани над 200 общини.", "date": "2018.05.28", "title": "След 2020 година 90% от работните места ще изискват цифрови умения"}
{"url": "https://www.faktor.bg/bg/articles/es-vavezhda-zashtita-sreshtu-podpravyaneto-na-kilometrazhite-na-kolite-vtora-upotreba", "text": "В сряда ЕП ще предложи на Европейската комисия да бъде въведена общоевропейска система за защита срещу злоупотребите с подправянето на показателите за пробега на автомобилите.  Икономическата печалба от подправянето на километражите може да бъде значителна предвид ниските цени на необходимото оборудване и изкуственото увеличение на стойността на употребяваните автомобили, се посочва в предложения за обсъждане доклад. В него са цитирани данни, според които делът на подправените километражи е между пет и 12 на сто при препродаваните употребявани автомобили в една държава от ЕС и между 30 и 50 на сто при продажби през граница. Общите икономически вреди са за 5,6 - 9,6 милиарда евро, се допълва в документа. Докладът отчита, че пазарът на употребявани автомобили в ЕС е два до три пъти по-голям от пазара на нови превозни средства, като същевременно е на последно място по потребителско доверие. ЕП дава за пример Холандия и Белгия, въвели национални бази данни за пробега на автомобилите. Двете държави събират данни от показанията на километражите при всяко представяне на автомобила в гараж за поддръжка, ремонт или технически преглед. Това доведе и в двете държави до почти пълно и бързо премахване на измамите, отбелязва ЕП.  Подправянето на данните за пробега е забранено в 26 държави от ЕС, но само в 10 страни съществуват възможности за проверка, а едва шест признават промяната в тези данни за престъпление. ЕП очаква ЕК да вземе мерки, включително с налагането на нови защити за новопроизведените автомобили, до лятото на идната година.", "date": "2018.05.28", "title": "ЕС въвежда защита срещу подправянето на километражите на колите втора употреба"}
{"url": "https://www.faktor.bg/bg/articles/energiyniyat-regulator-predlaga-tokat-da-poskapne-s-pod-2", "text": "Средното поскъпване на тока за битовите потребители от 1 юли да бъде с 1.89%, въпреки че електроразпределителните дружества поискаха по-голям процент. Това се предлага в доклад на Комисията за енергийно и водно регулиране (КЕВР) за утвърждаването на новите цени в сектор \"Електроенергетика\", цитиран от \"Капитал\". Публичното обсъждане на експертните разчети ще е на 31 май, а до края на юни членовете на регулатора ще вземат окончателно решение какви да са цените. За клиентите на ЧЕЗ, която обслужва Западна България, се предлага увеличение с 1.7%, за тези на ЕВН (Югоизточна България) – 1.81%, а за абонатите на \"Енерго Про\" (Североизточна България) - с 2.6%.", "date": "2018.05.28", "title": "Енергийният регулатор предлага токът за битовите потребители да поскъпне от 1 юли с 1.89%"}
{"url": "https://www.faktor.bg/bg/articles/ekspret-edinnata-evropeyska-pensiya-shte-oblagodetelstva-predimno-mladite-hora", "text": "Единната европейска пенсия е нова форма на пенсионно осигуряване в рамките на ЕС в зависимост от къде се реши да се ползва този продукт. Това заяви в студиото на „Лице в лице“ ректорът на Висшето училище по застраховане и финанси доц. Григорий Вазов. У нас предстои да се проведе международната конференция на тема \"Общоевропейски продукт за лично пенсионно осигуряване - регламент, ефекти и проблеми\", която да разясни какво означава продуктът. „Този регламент се подготвя вече 6 години, ще бъде въведен до края на годината“, коментира доц. Григорий Вазов. По думите му предстои доуточняване за този общоевропейски проект, който ще важи за всички членове на ЕС. Като цяло това е общ проект, който е под регламент и на ЕС, и на национално ниво. „Това е нещо като допълнителна форма за дългосрочна инвестиция особено при младите хора“, разясни доцентът. Според него финансовият продукт разширява възможността да бъде предлаган и от банки, и от инвестиционни фондове, пенсионноосигурителни дружества. „Всички големи играчи на финансовия пазар ще имат възможност да го предлагат“, допълни ректорът.", "date": "2018.05.28", "title": "Експерт: Единната европейска пенсия ще облагодетелства предимно младите хора"}
{"url": "https://www.faktor.bg/bg/articles/balgarskiyat-pasport-se-naredi-sred-16-te-nay-silni-v-sveta", "text": "Πpeз 2018 гoдинa c бългapcĸи пacпopт мoжe дa ce пътyвa дo пoвeчe cтpaни, oтĸoлĸoтo e билo възмoжнo пpeз пocлeднитe пoнe 12 гoдини. Дoĸyмeнтът дaвa cвoбoдeн бeзвизoв дocтъп дo 169 дъpжaви в cвeтa, пoĸaзвaт пocлeднитe изчиcлeния нa индeĸca Неnеlеу Раѕѕроrt Іndех зa 2018 гoдинa. Toй пoĸaзвa ĸoлĸo гpaници мoжe дa \"oтвopят\" пacпopтитe oт paзличнитe cтpaни пo cвeтa. Cпopeд пocлeднoтo издaниe тoзи oт Бългapия ce ĸлacиpa нa 16-тo мяcтo в cвeтa, ĸaтo тoй дaвa дocтъп дo caмo 20 cтpaни пo-мaлĸo oт Япoния, ĸoятo e пъpвeнeц c дocтъп дo oбщo 189. Toвa e нaй-дoбpoтo ĸлacиpaнe зa Бългapия oт 2006 гoдинa нacaм, ĸoгaтo зaпoчвa дa ce изчиcлявa индeĸcът. Зa cpaвнeниe пpeз пocлeднитe 3 гoдини cтpaнaтa ce ĸoлeбae мeждy 20 и 21-a пoзиция. Maлĸo пo-нaпpeд e cтpaнaтa ни пpeз 2014 гoдинa, ĸoгaтo дocтигa 18-тo мяcтo. Зa 2006 гoдинa oбaчe e eдвa 29-тa в cвeтa. Moжe дa ce ĸaжe oбaчe, чe тaзгoдишнoтo ĸлacиpaнe зa нaшитe пacпopти e нaй-дoбpoтo зa знaчитeлнo пo-дълъг пepиoд oт вpeмe, ĸaтo ce имa пpeдвид, чe пpeди влизaнeтo в Eвpoпeйcĸия cъюз (EC) бългapcĸитe гpaждaни пътyвaт дo мнoгo пoвeчe мecтa caмo c визa. B пocлeднaтa ĸлacaция Бългapия ce нapeждa peдoм дo Xъpвaтия, Pyмъния и Xoнĸoнг. Ocтaнaлитe дъpжaви члeнĸи нa EC oбaчe ocтaвaт пpeд нac в cпиcъĸa. Cлeд тoзи нa Япoния cлeдвaщитe нaй-cилни пacпopти ca тeзи oт Cингaпyp, Гepмaния, Швeция, Итaлия, Южнa Kopeя, Иcпaния, Финлaндия и Фpaнция. Bcичĸи тe дaвaт дocтъп дo пoвeчe oт 186 дъpжaви. Oт дpyгa cтpaнa нa дънoтo ca Aфгaниcтaн и Иpaĸ. C тexнитe дoĸyмeнти cвoбoднo мoжe дa ce пътyвa caмo дo 30 дъpжaви в cвeтa. B cъщaтa ĸaтeгopия влизaт oщe Coмaлия, Cиpия, Πaĸиcтaн и Йeмeн.", "date": "2018.05.28", "title": "Българският паспорт се нареди сред 16-те най-силни в света"}
{"url": "https://www.faktor.bg/bg/articles/novini/svyat/kremal-razpolaganeto-na-voenna-baza-na-sasht-v-polsha-shte-predizvika-otvetni-deystviya-ot-moskva", "text": ". Разполагането на военна база на САЩ в Полша е суверенно право на Варшава, но то ще предизвика ответни действия от Москва, заяви прессекратрят на руския президент Дмитрий Песков, цитиран от РИА Новости. „Ще видим каква ще бъде тази база. Като цяло, когато фиксираме постепенна експанзия на военната инфраструктура на НАТО към нашите граници, непосредствено приближаване на военните структури на НАТО към нашите граници, това, разбира се, по никакъв начин не способства сигурността и стабилността на континента“, заяви Песков. Според неговите думи, подобни „експанзионистки действия“ неминуемо ще доведат до ответни действия, за да „се балансира нарушения паритет“. Той подчерта, че подобни решения са суверенно право на всяка страна. „Но последствията за общата атмосфера на сигурност на континента са очевидни“, добави Песков.", "date": "2018.05.28", "title": "Кремъл:Разполагането на военна база на САЩ в Полша ще предизвика ответни действия от Москва"}
{"url": "https://www.faktor.bg/bg/articles/novini/svyat/poroi-i-buri-prichiniha-navodneniya-v-birmingam", "text": "Пороен дъжд и бури причиниха наводнения в английския град Бирмингам и други части на страната, предаде \"Асошиейтед прес\", цитирана от БТА. Очаква се дъждът и гръмотевичните бури да продължат в някои райони и днес.  Метеорологичната служба обяви, че в някои райони за един час се е излял толкова дъжд, колкото средно вали за месец. Вчера в Южна Англия заради гръмотевични бури имаше големи забавяния на полетите на Летище Станстед, северно от Лондон.", "date": "2018.05.28", "title": "Порои и бури причиниха наводнения в Бирмингам"}
{"url": "https://www.faktor.bg/bg/articles/novini/svyat/snoudan-nikoy-ne-obicha-tolkova-putin-kolkoto-donald-tramp", "text": "Никой в света толкова много не обича руския президент Владимир Путин като неговия американски колега Доналд Тръмп. Това казва бившият офицер на ЦРУ и НСА Едуард Сноуден, цитиран от Huffington Post. Според него, хората хранят напразни надежди, че екипът на прокурор Робърт Мюлер, който разследва възможната руската намеса в президентските избори в САЩ, ще намери реални доказателства срещу Тръмп. Също така Сноудън се съмняваше, че руските власти са били в състояние „да вербуват“  американския президент. \"Честно да ви кажа, всеки, който е слушал Тръмп да говори в продължение на три минути, ще му стане ясно, че това е хилав номер. Не подхожда на човек като него да бъде замесен в някаква сложна операция, когато дори не може да си спомни какво е казал накрая в отговор на предложението“ коментира Сноуден. Това обаче, според него, не означава, че Тръмп не е искал да сътрудничи на Русия. Американският адвокат Роберт Мюлер разследва възможна намеса на Русия в президентските избори в САЩ през 2016 г. и предполагаемите връзки между Москва и щабквартирата на Тръпм по време на президентската кампания. Сноуден през юни 2013 г. започна да оповестява през медиите тайни документи за програми за наблюдение на американските и британските разузнавателни агенции в Интернет. След всичко това той бе принуден да замине за Хонг Конг, а в последствие премина на транзитната зона на летище Шереметиево в Москва и през август 2013 г. получи временно убежище в Русия. През януари миналата година руските власти удължиха разрешението му за пребиваване с още две години. В същото време Кремъл отбеляза, че не се интересува от съдбата на бившия служител на НСА и не знае къде се намира в момента. По информация на някои медии предполагаемите места, където би могъл Сноудън да се подвизава, са Хонг Конг и Шри Ланка. В САЩ Сноудън го грози смъртното наказание.", "date": "2018.05.28", "title": "Сноудън: Никой не обича толкова Путин, колкото Доналд Тръмп"}
{"url": "https://www.faktor.bg/bg/articles/frenskoto-sp-poan-se-oplakva-ot-tormoz-sled-koritsa-s-erdogan", "text": "Френското списание „Поан“ разкритикува кампания на „тормоз“, насочена срещу последния му брой, след отправяне на заплахи в Южна Франция във връзка с корицата на списанието, представяща турския президент Реджеп Тайип Ердоган като „диктатор“, предаде БТА. След една седмица на тормоз, обиди, сплашване, антисемитски ругатни и заплахи по наш адрес в социалните мрежи, ето че дойде моментът, когато симпатизантите на Партията на справедливостта и развитието (партията на турския президент) атакуват символите на свободата на изразяване и на многообразието на печата, посочи „Поан\" в материал, публикуван в неговия сайт, съобщи АФП. В петък в предградие на Авиньон продавач в павилион за вестници се е наложило да махне от витрините на павилиона въпросната корица под натиска на група активисти, подкрепящи президента Ердоган. „Група турци, подкрепящи Ердоган, заплаши управителя на павилиона\", разположен на централен площад в Понте, „за да му нареди да свали плаката“ с тази корица, обясни Ксавие Манен, директор на канцеларията на кмета от Национален фронт Жорис Ебрар.  Фирмата, отговаряща за рекламните пространства, е изпратила служител, който да свали плаката с корицата, на която е представен портрет на Ердоган под заглавие „Диктаторът. Докъде ще стигне Ердоган?“. Кметът на предградието е поискал в събота сутринта от фирмата да върне плаката, което е било направено около 16 часа. Това е предизвикало идването на около двайсет привърженици на Ердоган, а жандармерията е изпратила свои служители, за да се запази редът. В неделя корицата на списанието отново е била скрита с други плакати в подкрепа на Ердоган. „Поан“ посочва, че плакат с корицата на списанието е бил свален и от павилион във Валанс, на 100 километра северно от Понте. „Това е невероятно! Те смятат, че може да прилагат своята цензура във Франция“, посочил пред АФП директорът на „Поан“ Етиен Жернел. Според председателя на „Репортери без граници“ Кристоф Делоар „тези прояви са изолирани, но имат силно символично значение“. „Те атакуват продавачи на вестници, като се опитват да сплашат цялата производствена верига на печата. И те се борят в подкрепа на един лидер, който е заличил плурализма в своята страна“, казал той пред АФП.", "date": "2018.05.28", "title": "Френското сп. „Поан“ се оплаква от тормоз след корица с Ердоган"}
{"url": "https://www.faktor.bg/bg/articles/novini/svyat/dogovorena-e-ramka-na-kompromis-za-imeto-na-makedoniya", "text": "Гръцкият външен министър Никос Кодзиас и македонският външен министър Никола Димитров преговаряха до късно в неделя и постигнаха рамка на компромис за името на Македония, информира МИА, цитирана от Нова телевизия. \"Имаме продуктивна среща, имаме и рамка, по която работят в момента юридически екипи от двете министерства в Атина. Планира се важен разговор между премиерите Заев и Ципрас в средата на тази седмица, когато се надяваме, че ще се пресекат някои важни линии относно вариантите, които са на масата\", каза Димитров.  \"Мисля, че трябва да оставим това на министър-председателите. Видяхме как комуникациите около споразумението влияят на хода на нещата. Да дадем шанс на процеса!\", коментира Димитров пред МИА.  Ръководителят на македонската дипломация проведе неформална закуска тази сутрин с външните министри на ЕС и някои от техните заместници. Франция и Холандия, както се очакваше, бяха най-силните противници на идеята за продължение на преговорите за членство. Но министърът вярва, че \"чудесата са възможни!\".  \"Добре е да знаем, че това не е едностранно… Вътрешната консолидация в ЕС е комплементарна и не противоречи на консолидацията на Балканите, която, ако се случи, този исторически пробив ще донесе успех и на цяла Европа. Не сме в ситуация, в която да имаме лукса да пропускаме исторически шансове\", каза Димитров.", "date": "2018.05.28", "title": "Договорена е \"рамка на компромис\" за името на Македония"}
{"url": "https://www.faktor.bg/bg/articles/novini/balgariya/ban-s-tozi-ikonomicheski-rastezh-balgariya-nyama-da-dogoni-es", "text": "\"България трябва да има едно по-добро икономическо развитие. Догонващо развитие, защото дори един растеж от 3-4%, който за една развита икономика е добър, за нас е той е недостатъчен, за да се доближим до европейските стандарти\", заяви ръководителят на Института за икономически изследвания на БАН проф. д-р Александър Тасев по време на представянето на Годишния доклад за икономическото развитие и политики в България. Той призова за обществена дискусия за управлението на икономиката с цел \"да можем да излезем от това незавидно последно място, което имаме в своето социално-икономическо развитие в ЕС\". Според проф. д-р Гарабед Минасян, цитиран от БТВ, плоският данък вече не върши работата, за която е бил въведен и си заслужава да се мисли дали не трябва да се въведе прогресивен. Дебат трябва да има и за диференцираната ставка на ДДС, каквато е въведена вече в Румъния, и дава положителен ефект. Анализът обхваща и развитието на банковия сектор, където се наблюдава сравнително слаба кредитна активност, въпреки понижението на лихвите и усилване на икономическата активност. \"Със сигурност ще има повишаване на лихвите по банковите депозити до края на 2018 г.\", посочи доц. Д-р Георги Сарийски. По думите му \"просто технически няма поле за маневра накъде повече да се понижават лихвите\". В същото време банките имат проблем с пласмента на свободния ресурс и затова не се очаква скок на лихвите по кредитите. Сарийски обаче допълни, че догодина вероятно и лихвите по кредитите ще тръгнат нагоре. Докладът отчита и резултатите от анализа на бюджетните приходи и разходи. Констатациите в него са, че от 2010 г. насам се наблюдава нарастване на дела на данъчните приходи, което се дължи на подобрението на събираемостта, а изключение правят само постъпленията от социални и здравно-осигурителни вноски. На анализ е подложен и пазарът на труда, където се наблюдава намаляване на безработицата за всички възрастови групи, но делът на продължително безработните остава висок. Отчита се и подобряване на услугите на пазара на труда.", "date": "2018.05.28", "title": "БАН: С този икономически растеж България няма да догони ЕС"}
{"url": "https://www.faktor.bg/bg/articles/gerb-bsp-ne-se-nauchiha-da-gubyat-izbori", "text": "\"Кметовете се избират пряко от българските граждани. Частични избори имаше в общо 10 населени места, не само в Галиче. От тези места БСП регистрира кандидати само на 5 места. В така наречените смесени региони единствената конкуренция беше между кандидати на ГЕРБ и ДПС.\" Това заяви Цветомир Паунов на пресконференция на ГЕРБ. \"Изборите се провеждат съгласно изборния кодекс - всички членове на комисиите са разпределени с право на представителство от всички политически партии. Във всяка една комисия партиите имат свои застъпници, така че внушенията, че една или друга политическа партия може да има решаваща роля в изборния процес, са неоснователни\", допълни той. \"Изборите в Галиче предизвикаха много голям обществен интерес и това беше предпоставка изборите да се следят отблизо. Не разбирам каква е интерпретацията за това, че на втори тур кандидатът на ГЕРБ е спечелил\", каза още Паунов. \"По отношение на останалите внушения за манипулиране на процеса чрез дописване на хора в списъците - категорично заявявам, че извън единични случай на 2-ма,3-ма души, длъжностни лица, няма други такива случаи\", категоричен бе той. \"Изборните списъци се отпечатват и всеки един гражданин може да упражни правото си на глас - това е отговорът на нападките, който днес чухме от БСП.\" \"За нас тези резултати не са изненада, понеже ГЕРБ полага усилия за спечелване на изборите както в градовете, така и в малките населени места. Това, че ГЕРБ има 9 кандидати в 10 населени места, а БСП - 5, е показателно. Тандемът Нинова-Кирил Добрев загуби избори, след като БСП успя да спечели изборите за президент с независим кандидат, така че не разбирам какъв е този шок за тях сега\", каза Тома Биков. \"За съжаление на БСП, в последните 10 години те основно губят избори, но така и не се научиха да губят. Когато загубиш, би трябвало да анализираш грешките си и защо си загубил\", допълни той. \"БСП все пак е втората политическа сила у нас и трябва да се държат малко по-отговорно. Ние не приемаме, че БСП и господин Добрев могат да са стожери на морала в българското общество. Той още не е дал обяснения какво е правил неколкократно при господин Цветан Василев - за банки ли са си говорили, или за морал\", каза Биков. \"Чуваме, че Ценко Чоков е звънял от затвора по телефон, призоваваме полицията да провери и ако е така, да се вземат съответните мерки, защото това е забранено. Ние не приемаме по никакъв начин тези хора да говорят за морал, ние не си позволяваме такива приказки.\"", "date": "2018.05.28", "title": "ГЕРБ: БСП не се научиха да губят избори"}
{"url": "https://www.faktor.bg/bg/articles/eksshefat-na-cheshkoto-kontrarazuznavane-rusiya-ne-e-otravyala-skripal", "text": "Експертът в областта на сигурността и бивш началник на Военната разузнавателна служба на Чехия Андор Шандор защити Русия и заяви, че Кремъл не е отговорен за отравянето на Скрипал.  \"Смятам за много слаби обвиненията по адрес на Кремъл, основани просто на формулировката, че никой, освен руснаците, не може да синтезира „Новичок“, а значи виновни са те. Британците постъпиха неправилно и неразумно, защото, както стана ясно, Чешката Република също може да произвежда „Новичок“. А който може да синтезира „Новичок 230“, той може да синтезира и „Новичок 234“. Не бива да се обвинява някой, защото не можеш да се сетиш за друг възможен виновник. На второ място, (ако говорим вече за „Новичок“) ако е използван именно той, както ни обясняваха всички, то Сергей Скрипал и Юлия Скрипал щяха отдавна да са мъртви. Но, както се изяснява, те не само, че не умряха и не пострадаха тежко, но даже вече бяха изписани от болницата. С други думи, вероятно всичко с тях е наред. Засега не са ни представили някакви свидетелства от Сергей и Юлия Скрипал, но ми се иска да разберем какво се е случило с тях. Не искам да полемизирам по темата доколко руското посолство има право да контактува със своите граждани, но не виждам техните лични свидетелства. И понеже толкова дълго цари мълчание, изниква въпроса, не е ли нарушило случилото се нечии планове, защото тези, които трябва да са мъртви или да станат инвалиди, не пострадаха и не умряха\", каза Шандор.  \"Путин никога не би извършил такава глупост, като убийство на двоен агент, който е прекарал няколко години в затвора и е освободен преди осем години през 2013 година\", категоричен бе той.", "date": "2018.05.28", "title": "Ексшефът на чешкото контраразузнаване: Путин не е глупак, който би отровил Скрипал"}
{"url": "https://www.faktor.bg/bg/articles/sigurnostta-i-zashtitata-na-vanshnite-granitsi-na-es-shte-badat-glavni-prioriteti-pri-predsedatelstvoto-na-kurts", "text": "В. \"Файненшъл таймс\" се спира в обширна авторска статия днес на очакванията, свързани с предстоящото австрийско ротационно председателство на Европейския съюз.↵↵Още в началото британският ежедневник отбелязва, че в разгара на миграционната криза в Европа преди 2 години, австрийският канцлер Себастиан Курц, тогава като външен министър, се е противопоставил на германската канцлерка Ангела Меркел и е победил, успявайки да осигури споразумение за затваряне на \"западния балкански път\", по който над 1 млн. мигранти влязоха в ЕС, предава БТА. \"Затварянето на западния балкански път се оказа успешно, макар че нямахме подкрепата за това на Франция, Германия и на други по-големи страни в ЕС - казва Курц пред \"Файненшъл таймс\" - Мисля, че ако има достатъчно политическа воля и сила, има шанс да променим нещо.\" Сигурността и защитата на външните граници на ЕС ще бъдат главни приоритети при председателството на Курц и той е готов да настоява пред Меркел да се откаже от искането си за задължителни квоти за прием на бежанци от страните в ЕС. Това според него е \"загуба на време\" по един твърде спорен въпрос. Той посочва, че самата Германия вече е на съвсем различна позиция по въпроса за граничния контрол в сравнение с 2015 и 2016 г. Според него тази промяна е в \"правилна посока, а онова, от което се нуждаем сега, е да прекратим всички тези дебати и да преминем към дела\". Това е позиция, типична за младия, 31-годишен австрийски канцлер - учтива, добре фразирана, но и безкомпромисна, отбелязва \"Файненшъл таймс\" и допълва, че Австрия има собствена позиция по редица въпроси от дневния ред на Брюксел. Курц пристъпи международни \"червени линии\", като влезе в коалиция с крайно националистическата Австрийска Партия на свободата през декември, но много от нейните евроскептични позиции са смекчени в съгласуваната правителствена програма, подписана тогава. Самият Курц казва пред вестника, че това правителство е проевропейско. Той нарича Брекзита \"ужасно решение\" и смята, че погрешната миграционна политика на ЕС е главна причина за резултата от британския референдум. Въпреки това младият австрийски канцлер често се дистанцира от големите сили в ЕС и предпочита да се представя като \"строител на мостове\" към източноевропейските съседи, например Унгария. Според него една от причините за появилите се търкания в ЕС е, че \"някои страни си мислят, че действат по по-морален и по-добър начин от другите, и че западноевропейските страни понякога гледат пренебрежително на източноевропейските\". Желанието му да наложи свой дневен ред, според вестника, ще проличи по време на насроченото за юни посещение на руския президент Владимир Путин в Австрия, с което тя ще подчертае своя традиционен неутралитет. Той не вижда нещо лошо в това страни членки на ЕС, като Австрия, да имат добри отношения с Русия, защото ЕС не може сам да разреши кризи като тези в Украйна и Сирия. Такива усилия, според него, може да бъдат успешни само ако ЕС намери начин да действа съвместно със САЩ и Русия. Според \"Файненшъл таймс\" Курц е намерил съюзник по въпросите на миграцията в лицето на унгарския премиер Виктор Орбан, без да се притеснява от някакви опасения за унгарската демокрация и въпреки острите критики на ЕС срещу него Орбан. Що се отнася обаче до Полша, която също е под натиск от Брюксел за авторитарни тенденции, Курц заявява, че ако се наложи по време на неговото председателство, Виена няма да се поколебае да поиска гласуване в ЕС за наказателни мерки срещу Варшава. Австрийският канцлер освен това е твърдо за прекратяване на преговорите за членство с Турция, която според него \"вече не изпълнява политическите критерии от Копенхаген\". Въпреки някои общи виждания с популистка коалиция, която се готвеше да управлява в Италия, Курц се опасява, че с щедрата си фискална политика, трупаща все повече и повече дългове, Италия би могла да се превърне във \"втора Гърция в съседна на нас страна\". Що се отнася до отношението към администрацията на американския президент Доналд Тръмп, Курц споделя позицията на останалите съюзници от ЕС, като казва, че \"САЩ стават все по-ненадежден (партньор) за нас\", и смята за важно \"Европа да остане единна\" по въпроса.", "date": "2018.05.28", "title": "Посещението на Путин в Австрия и новият дневен ред на Курц"}
{"url": "https://www.faktor.bg/bg/articles/delyan-dobrev-nyama-restart-na-belene-a-prouchvane-na-vazmozhnosti-na-realizirane-bez-riskove-za-darzhavata", "text": "Това не е рестартиране на проекта \"Белене\", а проучване на възможността той да се реализира без търговски рискове за държавата, обясни пред БНТ депутатът от ГЕРБ и председател на енергийната комисия в парламента Делян Добрев.  Народното събрание ще даде мандат на следващо правителство да преговаря в тази посока. Държавата няма да дава пари, държавни гаранции, както и да изисква задължително изкупуване на електроенергия по проекта. Не бива да поемаме една толкова тежка инвестиция, посочи още той. „Времето ще покаже дали инвестиционните намерения, които има към проекта, са сериозни, дали се смята, че проектът е жизнеспособен и си струва да продължи. Единствено държавата може да се включи с апорт на активите, дадени до момента. Изграждането на атомната електроцентрала ще струва 10 милиарда евро, ние сме дали три. Не съм виждал тези китайци, но е ясно, че им е било заявено, че проектът ще е изцяло за тяхна сметка и това не ги е изплашило, което показва, че намеренията им са сериозни“, поясни Добрев. Той призна, че има рискове за проекта. „Регионът не е съвсем спокоен от сеизмична гледна точка, но това би трябвало да е предвидено в проекта. Технологията на съхранението на ядрените отпадъци е 100 години. След този срок никой не е наясно какво ще ги прави. Такава е ситуацията във всяка една държава в света. Ние не можем да си позволим да построим АЕЦ \"Белене\". Делян Добрев опроверга твърденията, че АЕЦ „Козлодуй“ се е изплатил бързо след пускането му в експлоатация. „През 1996 г. е платена последната част от парите, дължими на руснаците за АЕЦ \"Козлодуй\", припомни той.  Ако китайците решат да довършат проекта \"Белене\", изпълнител ще бъде \"Атомстройекспорт\", защото има такова изискване“, стана ясно още от думите му. \"Атомстройекспорт\" е дъщерна дрожуство на Ростатом, защото те са собственици на проекта, стана ясно от разговора.", "date": "2018.05.28", "title": "Делян Добрев: Няма рестарт на \"Белене\", а проучване на възможности за реализиране на проекта без рискове за държавата"}
{"url": "https://www.faktor.bg/bg/articles/prokuraturata-povdigna-obvineniya-na-5-litsa-za-trafik-na-chuzhdentsi-prez-balgariya", "text": "Специализираната прокуратура обвини петима души за участие в организирана престъпна група за нелегално превеждане през границата на чужди граждани, организиране на пребиваването им в страната и извеждането им от България, съобщиха от пресцентъра на държавното обвинение. Лицата са задържани при специализирана операция в Долни Дъбник, Криводол, Ботевград и с. Новачене.  Събрани са множество доказателства, разкриващи престъпната дейност на групата от януари 2017 г. до задържането на участниците в нея. Използвани са СРС при разследването. Трима са задържани за постоянно в ареста, а другите двама са с наложени парични гаранции от по 10 000 лева.", "date": "2018.05.28", "title": "Прокуратурата повдигна обвинения на 5 лица за трафик на чужденци през България"}
{"url": "https://www.faktor.bg/bg/articles/obshtestvo/ulitsata/sofiya-e-zaplashena-ot-evropeyski-sanktsii-ako-ne-se-predpriemat-merki-sreshtu-zamarsyavaneto-na-vazduha", "text": "София е заплашена от европейски санкции, ако не се предприемат мерки срещу замърсяването на въздуха, заяви проф. Иван Недков от Института по електроника към БАН. Според него, най-сериозно е замърсен въздухът в района на бул.\"Цариградско шосе\", около \"Орлов мост\" и Софийския университет. Изводите бяха направени по време на 17-ата национална среща в областта на здравеопазването, която се проведе през уикенда в \"Албена\". \"София е един многомилионен град и той носи всички нормални замърсявания, които са характерни за такива големи градове. Ние работим по един проект, който е финансиран от Фонд \"Научни изследвания\" за изучаване на фините прахови частици и разпределението им в град София. Разполагаме с една от най-съвременните апаратури за такива изследвания. Това са така наречените „лидари“, всъщност оптически радар. 2016 година Столична община реши да се възползва от нашите възможности и направихме едно пилотно изследване за замърсяване на атмосферата в района на квартал \"Младост\". Течеше ремонт на \"Цариградско шосе\" и ремонт на улици. Видя се, че във времето, в което работят, облаците от прах над квартал \"Младост\" се увеличават. Единият от големите източници е трафикът, но при него частиците са в ниските слоеве на атмосферата и ако се мият редовно улиците, такова замърсяване би могло да бъде силно ограничено. Проблемите идват от фините частици. Те могат да се появят от горенето на твърди горива – на въглища, на дърва, да не говорим за горенето на гуми във \"Филиповци\". Това са вече опасни замърсявания“. Самото разположение на София е такова, че тя е дъното на една чаша, оградена е от планини и това предполага, че там би могло да става натрупване на замърсявания, но това е свързано и с движението на въздуха, каза още той. „Това, което ние изследваме в момента много внимателно, е \"Цариградско шосе\". Възможностите на нашата апаратура са 25 километра. Има шест локални станции на Изпълнителната агенция за околна среда към Министерството на околната среда и водите и информацията, която те подават, е точна и ясна, но те са локални. Другата група, която се занимава с такива изследвания, това са гражданските движения. Те купуват едни приборчета, но те са с много ограничени възможности. Данните подлежат на големи съмнения. Третият играч – това е Институтът за хидрометеорология на БАН. Те не улавят частиците. Нашият проект дава такива възможности. Тук са и противоречията ни с големите структури. Ние можем да кажем къде са източниците на замърсяване и това е най-сигурният път за вземане на управленчески решения. В момента имаме данни от зимно-пролетния период. Бул.\"Цариградско шосе\" има много сериозни замърсявания в старото колело към летището. При \"Орлов мост\" и СУ също има натрупване на замърсявания. Опасно е в края на зимния период, към 15.30-16.00 ч., когато интензивността на движението е много голяма“. От 2018 година София-град е под много сериозно наблюдение на европейски органи за замърсяването на въздуха. Има замърсявания, които са над нормите – фините прахови частици под 2 и половина микрона до 10 микрона. Невинаги обаче причините за това надвишаване на нормите са локалните замърсявания. Има фини прахови частици, които идват от други дестинации. „Те са най-опасни, например прах от пустинята Сахара. Основното натрупване беше в Иран, но един много сериозен шлейф минава и над България. Общината на първо време трябва да чисти улиците, трябва да се следи и качеството на колите, но най-важно е съзнанието на хората“.", "date": "2018.05.28", "title": "София е заплашена от европейски санкции, ако не се предприемат мерки срещу замърсяването на въздуха"}
{"url": "https://www.faktor.bg/bg/articles/obshtestvo/ulitsata/naznachavat-agenti-pod-prikritie-v-chastni-firmi-i-institutsii", "text": "Тайни агенти на ДАНС ще бъдат внедрявани в институции и частни фирми. Те ще могат да влизат в ролята на адвокати, художници, счетоводители и други, упражняващи свободни професии, като назначаването им ще става без знанието на работодателя.  Това предвиждат промени в Правилника за прилагане на Закона за ДАНС, публикувани на сайта за обществени консултации strategy.bg. Основният аргумент за предлаганите промени са последните изменения в антикорупционния закон. Според него специализираната дирекция в ДАНС за противодействие на корупцията по високите етажи на властта бе включена в новата Комисия за противодействие на корупцията и отнемане на незаконно придобито имущество. В нея са предложени и промени, отнасящи се до агентите под прикритие. Съгласно сегашната уредба дейността под прикритие се осъществява само в държавни органи, организации, както и в юридически лица. Предлаганите промени предвиждат по-широко поле за тайната агентура. Досега шпиони можеше да са само преминалите първоначална професионална подготовка и притежаващи разрешение за достъп до класифицирана информация. Предлага се тези две изисквания да отпаднат и по този начин на практика всеки агент на ДАНС да може да бъде \"под прикритие\". Най-съществената промяна е, че в досегашната уредба се изискваше разрешение и участие на ръководителя, в чиято структура ще бъдат внедрени. Текстът гласи, че служителите на агенцията се назначават на прикритие по служебно или по трудово правоотношение от съответния ръководител на държавен орган, от управителния орган на организацията или юридическото лице, по искане на председателя при спазване разпоредбите на Закона за държавния служител, Кодекса на труда или съответния специален закон. С промяната се предвижда служители на агенцията да се назначават под прикритие по начин, който не го застрашава от разкриване. Те ще имат право на отпуски при условията и в размерите, предвидени за длъжността, на която са назначени.", "date": "2018.05.28", "title": "Назначават \"агенти под прикритие\" в частни фирми и институции"}
{"url": "https://www.faktor.bg/bg/articles/obshtestvo/zakon-i-red/kradets-otmakna-kolata-na-politsay-pred-ochite-mu", "text": "46-годишен мъж е арестуван за кражба на личния автомобил на полицай от Хасково. Униформеният от „Магистрална полиция” станал свидетел на кражбата, съобщава Дарик радио. Младши автоконтрольорът бил нощна смяна. Отключил колата си, но се върнал да остави ключовете на служебния автомобил. Тогава забелязал, че личният му автомобил потегля. След кратко преследване извършителят бил задържан. Той не е криминално проявен.", "date": "2018.05.28", "title": "Крадец отмъкна колата на полицай пред очите му"}
{"url": "https://www.faktor.bg/bg/articles/bsp-iska-kasirane-na-izborite-v-galiche-i-beden", "text": "Европейската комисия предложи днес забрана в рамките на ЕС на редица пластмасови продукти за еднократна употреба, след които сламки, прибори за хранене, клечки за уши, като същевременно настоя повечето пластмасови бутилки да се събират до 2025 г., предаде АФП. Серията от предложения са част от стремежа на ЕС да намали пластмасовите отпадъци, които вече започнаха да се появяват в хранителната верига. „Пластмасовите отпадъци несъмнено са голям проблем и европейците трябва да действат заедно, за да се справят с него, защото в крайна сметка тези отпадъци попадат във въздуха, който дишаме, и в нашата почва, океани и храна“, заяви първият зам.-председател на ЕК Франс Тимерманс, който отговаря за устойчивото развитие. Предложената директива настоява за забрана на пластмасовите клечки за уши, прибори за хранене, коктейлни бъркалки и сламки, пръчки за балони, но не посочва крайна дата. Тези продукти вече трябва да бъдат направени от устойчиви материали, настоява планът, който трябва да бъде одобрен от 28-те членки на Съюза, за да влезе в сила. Той предвижда още страните в ЕС да ограничат използването на пластмасови кутии за храна и чаши за питиета, като стимулират алтернативи за продажба или предприемат мерки да не са безплатни. Предложението предвижда още принос на производителите на пластмасови изделия към цената за управление на отпадъците и настоява за стимули при разработка на по-малко замърсяващи алтернативи. Предлага се, например, производителите на пластмасови риболовни принадлежности да покриват разходи за събиране на отпадъци в пристанища. Планът предвижда, че страните-членки трябва да събират 90% от пластмасовите бутилки за питиета до 2025 г. чрез система за рефинансиране при предаване. Той изисква от производителите по-ясни означения за продуктите им, за да бъдат информирани потребителите колко боклук отделят. Предложенията, плюс едно направено през януари, което изисква всички пластмасови опаковки да се преработват до 2030 г., идва след решението на Китай да забрани вноса на отпадъчни продукти за рециклиране. ЕС изнася сега около половината от събраните и сортирани пластмаси, като 85% от тях отиват в Китай.", "date": "2018.05.28", "title": "ЕК с мерки срещу пластмасовите отпадъци"}
{"url": "https://www.faktor.bg/bg/articles/obshtestvo/zakon-i-red/turski-tir-vleze-v-nasreshtnoto-na-trakiya-ubi-dvama-dushi", "text": "Двама души загинаха при тежка катастрофа между тир и кола на АМ „Тракия” в близост до Пловдив, съобщава кореспондентът на bTV в региона. Пътуващ към София турски тежкотоварен автомобил е навлязъл в насрещното платно, при което се е ударил в лек автомобил. Към момента няма информация за други пострадали при инцидента. Движението се пренасочва.", "date": "2018.05.28", "title": "Турски тир влезе в насрещното на \"Тракия\", уби двама души"}
{"url": "https://www.faktor.bg/bg/articles/obshtestvo/ulitsata/zhiv-kilim-ot-balgarski-rozi-ukrasi-ploshtada-pred-ndk", "text": "Жив килим от български рози се появи пред сградата на Националния дворец на културата в София. Събитието е част от културната програма на българското Председателство на съвета на ЕС. В клима са вплетени мотиви от българската шевица и логото на българското председателство на Съвета на ЕС. Той е своеобразен мост между столиците на България и ЕС - София и Брюксел, където постилането на подобен цветен килим е дългогодишна пролетна традиция. В унисон площадът пред НДК се превърна в сцена на малък пролетен концерт на открито, който въведе темата за Балканите и балканския музикален талант.", "date": "2018.05.28", "title": "Жив килим от български рози украси площада пред НДК"}
{"url": "https://www.faktor.bg/bg/articles/ot-utre-zapochvat-maturite-po-zhelanie-na-zrelostnitsite", "text": "Утре, 29 май, в 7.15 часа в пресцентъра на Министерството на образованието и науката ще бъде изтеглен изпитният вариант за държавния зрелостен изпит по желание по следните учебни предмети - немски език, руски език, математика и философски цикъл, съобщиха от пресцентъра на МОН. Изтегленият номер на варианта ще важи за изпита по четирите предмета. Изпитът започва в 8.00 часа и продължава четири астрономически часа, а за зрелостниците със специални образователни потребности - шест часа. На 30 май ще се състоят зрелостните изпити по желание по английски език и по биология и здравно образование.", "date": "2018.05.28", "title": "От утре започват матурите по избор на зрелостниците"}
{"url": "https://www.faktor.bg/bg/articles/obshtestvo/balgarite-v-aktivna-vazrast-zhiveeshti-v-druga-strana-chlenka-na-es-sa-12-5", "text": "Българите в активна възраст, живеещи в друга страна членка на ЕС, са 12.5% през 2017 г. при 4.5% десет години по-рано. Това показват данните на \"Евростат\", публикувани днес. Водещи по мобилност са румънците - 19.7% от населението на възраст 20-64 г. живее в друга страна - членка при 7.4% през първата година от еврочленството. Средният за ЕС дял е 3.8% при 2.5% през 2007 г. След Румъния се нареждат Литва (15.0%), Хърватия (14.0%), Португалия (13.9%), Латвия (12.9%) и България (12.5%). С най-голямо нарастване на изселниците спрямо 2007 г. са отново румънците - 12.3 процентни пункта, латвийците - 10.0 п.п., литовците - 9.5 п.п. и българите - 8 п.п. С най-малък дял на заминали за чужбина граждани в активна възраст са Германия (1.0%), Великобритания (1.1%), Швеция и Франция (по 1.3%). Кипър е единствената държава в ЕС, в която делът на заминалите намалява от 7.1% през 2007 г. до 3.9% през 2017 г. Данните на \"Евростат\" сочат, че общата тенденция е за чужбина да заминават високообразованите хора. Така например от заселилите се в друга държава от ЕС французи две трети са висшисти, докато в собствената им страна висшистите са една трета от населението. От заселилите се в чужбина германци половината са висшисти при дял от 25 на сто в собствената си страна. Обратната е пропорцията в България, Хърватия, Португалия, Латвия, Естония и Литва - в тези държави делът на висшистите сред местното население е по-голям, отколкото в групата на заминалите в чужбина.", "date": "2018.05.28", "title": "Българите в активна възраст, живеещи в друга страна членка на ЕС, са 12.5%"}
{"url": "https://www.faktor.bg/bg/articles/ivan-sotirov-rusiya-e-znachim-faktor-samo-v-uvredenoto-saznanie-na-chast-ot-balgarskiya-politicheski-elit", "text": "\"Само в съзнанието на нашия увреден политически елит Русия представлява някакъв силен фактор.\" Това заяви пред БНТ бившият зам.председател на СДС Иван Сотиров. \"Руският корупционен модел съсипва България\", допълни той. Според Сотиров президентът Румен Радев е бил \"употребен\" на срещата си с руския президент Владимир Путин.  \"Путин му даде едни 5 минути и го постави в едно много унизително положение“, подчерта бившият седесарски шеф. Според него Румен Радев непрекъснато правел опити \"да се хареса по унизителен начин\". \"Радев рестартира корупционните проекти, като АЕЦ \"Белене\", смята Иван Сотиров. Думите му ядосаха другия събеседник в студиото - Светлана Шаренкова, която се опита за защити Румен Радев. \"Радев се опита да зададе българския дневен ред на разговора с Русия. Каза, че е време да се помисли за \"Български поток\" и да имаме директна газова връзка с Русия. Откровено каза, че без участието на Русия проектът АЕЦ \"Белене\" не би могъл да стартира\", каза Шаренкова. Според нея отношенията между България и Русия се връщат в едно по-нормално русло след срещата. „Русия е един сериозен фактор за отношенията“, смята Шаренкова.", "date": "2018.05.28", "title": "Иван Сотиров: Русия е значим фактор само в увреденото съзнание на българския политически елит"}
{"url": "https://www.faktor.bg/bg/articles/ikonomisti-tvardyat-predsrochni-izbori-u-nas-nyama-da-ima", "text": "Икономистите на БАН не очакват предсрочни парламентарни избори тази година. Това обяви днес доц. Виктор Йоцов, ръководител на екипа, подготвил Годишния доклад за състоянието на икономиката.  Сред останалите прогнози на екипа са: покачване на темпа на усвояване на европейските средства; без промени на данъчната система и без завишена инфлация; растежът ще остане в рамките на 3-3.5% - добър, но недостатъчен, за да постигне България сближаване с европейските доходи.  Акцентът в Годишния доклад е върху навършването на десет години от началото на глобалната финансово-икономическа криза. Докладът констатира, че в рамките на този период от България в чужбина са изнесени 13 милиарда евро от български граждани, които реализират там минимална доходност от 1%, но не работят за българската икономика. По думите на доц. Йоцов, като малка отворена икономика България е силно зависима от външната среда. Макар миналата година да е била благоприятна и е отбелязан растеж в глобален план, но рисковете остават високи - заради натрупания огромен дълг. Дълговото финансиране продължава да бъде основен начин, по който функционира глобалната икономика, заяви Йоцов. Инфлационните очаквания и самата инфлация най-сетне започна да показва признаци на живот, след като няколко години поред бяхме в капана на падащите цени и дефлация. Когато имаш три поредни години на дефлация, това застрашава самото производство, посочи още доц. Йоцов. Проф. Минасян акцентира върху съзнателната рестриктивна политика, която води Министерството на финансите (МФ), като не изпълнява планираните разходни показатели в бюджета - главно капиталовите разходи. МФ се грижи повече за своето собствено удобство, отколкото за ефикасното изпълнение на функциите си. Капиталовите разходи  почти традиционно изостават значително от планираните, за 2009-2011 са \"спестени\" над 10 милиарда лева капиталови разходи по този начин. Ако това не беше станало, БВП през 2017 г. можеше да е с 1/3 повече. Криворазбраната финансова стабилност не е крайна икономическа цел, а средство, посочи Минасян. Той огласи данни, според които през 2016 г. е бил изнесен близо 3.4 милиарда евро български резидентен капитал, а през 2017 - 3.1 млрд. евро, около една трета от брутоинвестициите в България. В съзнателно създадената управленска ситуация български капитали се принуждават да работят за чужди икономики, а не за собствената, заяви Минасян.", "date": "2018.05.28", "title": "Икономисти твърдят: Предсрочни избори у нас няма да има"}
{"url": "https://www.faktor.bg/bg/articles/novini/svyat/britanskiyat-ministar-na-otbranata-da-se-vaorazhim-za-da-sprem-agresiyata-na-rusiya", "text": "\"Великобритания трябва да подсили въоръжените си сили, за да се противопостави на руската агресия\", заяви министърът на обтраната Гевин Уилямсън, цитиран Daily Mail. По думите на министъра, Лондон трябва да отдели допълнително финансиране за армията и флота, в противен случай \"великобритания ще трябва да разчита изключително на ядрено оръжие\". Уилямсън заяви, че Путин \"хвърля предизвикателства на Великобритания във всяка сфера\", а опасността, заплашваща страната е на най-високото си равнище от края на Студената война досега. Министърът съобщи, че руски самолети и кораби десетки пъти досега са нахлували в британското пространство и се е налагало да реагират ВВС и ВМС. \"Путин се държи все по-самоуверено, Сремъл продължава да ни предизвиква. За по-малко от 10 години кралските ВВС бяха вдигани по тревога 58 пъти заради приближаването на руски военни самолети\", заяви Уилямсън. Британският министър посочи, че руската активност в Северния Атлантик е нарастнала десетократно, до ниво, невиждано от края на Студената война. Според него, за да даде отговор на растящата заплаха, Лондон трябва \"да се адаптира\". \"Затова ние работим за осигуряването на нашата страна, независимо дали в киберпространството, по суша, въздух или вода\", заяви Уилямсън.", "date": "2018.05.28", "title": "Британският министър на отбраната: Да се въоръжим, за да спрем агресията на Русия"}
{"url": "https://www.faktor.bg/bg/articles/sp-fokus-krim-vse-poveche-se-prevrashta-v-neprevzemaema-krepost", "text": "След анексирането на Крим от Русия, с всеки изминат ден все повече се превръща \"в почти непревземаема крепост\", пише немското списание \"Фокус\". В публикацията се обръща по-специално внимание на факта, че наскоро в Крим е пристигна най-новият малък ракетен кораб „Вышний Волочек“, оборудван с ракетна система \"Калибр\". Фокусът на журналистът върху този факт е свързан с обстоятелството, че именно този тип  оръжия \"се оказаха ефективни в Сирия и разтревожиха западните военни анализатори\". Също на полуострова са разположени вече и две подразделения на S-400 SAM, крайбрежна артилерия, а Черноморският флот получава няколко нови фрегати и подводници. В средата на май военните експерти, интервюирани от вестник VZGLYAD, разказаха за начините за защита на Кримския мост срещу нападение от страна на Украйна. В допълнение, генерал-полковник Александър Дворник, командир на Южния военен окръг, казва, че системата за противовъздушна отбрана, разположена в Крим, ще бъде модернизирани със зенитните ракети С-400 земя-въздух и противотанковите ракетни системи „Пантера-С“.", "date": "2018.05.28", "title": "Сп.“ Фокус“: Крим все повече се превръща в „непревземаема крепост“"}
{"url": "https://www.faktor.bg/bg/articles/paolo-grimoldi-turski-potok-da-bade-prokaran-prez-balgariya-kam-italiya", "text": "Осъществима е перспективата газопроводът \"Турски поток\" да бъде прокаран от Русия през България към Италия. Това заяви на Петербургския международен икономически форум Паоло Гримолди, депутат в италианския парламент от партията Лига, цитиран от руския \"Взгляд\" r dir.bg.  \"Имаме нужда от ново споразумение, за да стигне \"Турски поток\" от България до Италия, за да получаваме руски газ, защото Русия има не само икономически, но и политически интерес\" от това, каза той. Гримолди припомни, че в момента газът, купуван от Италия, пристига в страната през територията на Украйна. По думите му предишните италиански власти са били загрижени повече да има добри отношения в Европа, отколкото за интересите на страната. Новите политици в Рим обаче смятат да се грижат за интересите на собствената си държава, а те са \"да работим пряко с Русия и нейното правителство\", добави Гримолди. \"Взгляд\" цитира моменти от \"договора\" между Лигата и Движение 5 звезди, които се очакваше да управляват страната в коалиционно правителство. Според документа Италия потвърждава членството си в НАТО и признава САЩ за \"привилегирован съюзник\", но се обявява за отворен подход към отношенията с Русия - \"все по-значим търговско-икономически партньор\" за Рим.  Снощи обаче италианският президент Серджо Матарела отхвърли предложената от номинирания за премиер Джузепе Конте кандидатура на евроскептика Паоло Савона за министър на икономиката, защото антиевропейските му възгледи ще предизвикат сътресения на пазарите. Матарела каза, че скоро ще вземе решение за свикване на предсрочни избори.", "date": "2018.05.28", "title": "Паоло Гримолди:  \"Турски поток\" да бъде прокаран през България към Италия"}
{"url": "https://www.faktor.bg/bg/articles/novini/svyat/nato-rusiya-se-e-namesila-v-izborite-v-pet-nashi-strani-chlenki", "text": "Според доклада, Москва се е намесила в президентските избори в САЩ през 2016 година, референдума за Brexit през 2016 година, парламентарните избори във Великобритания през 2017 година и президентските избори във Франция през 2017 година, в парламентарните избори в Германия през 2017 година и в конституционната криза в Испания по време на референдума за независимост на Каталуния през 2017 година. По данни на авторите на доклада, Кремъл в хода на своите действия е постигнал следните цели: - изостряне ва съществуващо в тези страни социално напрежение; - подкопаване на доверието на гражданите към либералните демократични институции; - издигане на личности и политически гщрупи, които Русия разглежда като податливи към нейното влияние и дискредитиране на тези, които Москва възприема като вражделно настроени към нея; - създаване на атмосфера на хаос и неувереност. Авторите на доклада препоръчват като мерки за противодействие провеждането на предизборни тествания и сертифициране на системите за гласуване, отказ от машини за електгронно гласуване, да бъдат изработени точни процедури за оперативно реагиране на случаите на намеса, а също така да се засили отговорността на медиите, въвеждайки допълнителни мерки за противодействие на злаумишлени действия.", "date": "2018.05.28", "title": "НАТО: Русия се е намесила в изборите в пет наши страни-членки"}
{"url": "https://www.faktor.bg/bg/articles/polsha-rusiya-e-zaplaha-za-mira-i-sigurnostta", "text": "Президентът на Полша Анджей Дуда нарече Русия главна заплаха за НАТО „Трябва да помним, че е важно трансатлантическото единство в момент, когато нашата система за сигурност е провокирана от страни, които са заплаха за мира и сигурността. Най-сериозните провокации са от страна на Русия“, заяви Дуда по време на Парламентарната асамблея на НАТО, която се провежда в полската столица Варшава, пише \"Фокус\".  „Русия поставя под съмнение основите на международния ред“, добави президентът.", "date": "2018.05.28", "title": "Полша: Русия е заплаха за мира и сигурността"}
{"url": "https://www.faktor.bg/bg/articles/borisov-v-plovdiv-1", "text": "\"Разпоредил съм доктори, санитари и сестри да си получават заплатите. Оттам нататък прокуратурата и службите да ги разнищват и да си отидат на мястото, за където са, ако са корумпирани\". Това заяви в Пловдив премиерът Бойко Борисов, който разгледа обновени клиники в УМБАЛ \"Св. Георги\", цитиран от Канал 3. \"Има болници, чиито директори си гледат работата като мениджмънт,  и други - като Враца, там сложили частна болница в двора със скъпи пътеки. Евтините пътеки и задълженията пък - в държавната болница. Така не може да продължава\", отсече Бойко Борисов. По думите му за здравеопазването се дават достатъчно пари. Преди 10 години са били 1 милиард лева, а в последните 7 г. - по 4 милиарда. Тази година пък са с половин милиард повече от м.г. \"При такова огромно финансиране, да говорим, че няма пари за здравеопазването, е грехота\", посочи Борисов. Той отказа да отговоря на въпроси на медиите за посещението си в Москва, а за новоизбрания кмет на с. Галиче от ГЕРБ заяви, че не го познава. Премиерът се отправи към \"Асеновградско шосе\", за да види докъде вървят строителните работи с удвояването му.", "date": "2018.05.28", "title": "Борисов в Пловдив: Лекари, сестри и санитари да си получат парите, корумпираните - службите да ги разнищят"}
{"url": "https://www.faktor.bg/bg/articles/kremal-putin-i-makron-ne-sa-vzeli-konkretni-resheniya-iranskata-yadrena-programa", "text": "Конкретни решения по въпроса за по-нататъшното спазване на Съвместния всеобхватен план за действие (СВПД) по иранската ядрена програма не са приемани по време на преговорите между президентите на Русия и Франция Владимир Путин и Еманюел Макрон. Това заяви прессекретарят на Кремъл Дмитрий Песков, цитиран от ТАСС. „Не, няма нищо конкретно. Има разбиране, че трябва да се продължи да се работи съвместно и че контактите с иранските партньори трябва да бъдат продължени, за да се осигури по-нататъшното съблюдаване на СВПД от всички страни, с изключение на Вашингтон, който взе решение да излезе от него“, заяви Песков.", "date": "2018.05.28", "title": "Кремъл: Путин и Макрон не са взели конкретни решения по иранската ядрена програма"}
{"url": "https://www.faktor.bg/bg/articles/tsvetanov-v-debelets-shte-se-pogrizhim-detsata-s-uvrezhdaniya-da-podobryat-svoya-zdraven-status-i-nachin-na-zhivot", "text": "Председателят на ПГ на ГЕРБ и заместник-председател на партията Цветан Цветанов посети Дома за медико-социални грижи в гр. Дебелец. Той бе придружаван от великотърновския кмет инж. Даниел Панов и зам.-министъра на труда и социалната политика Росица Димитрова.  Преди дни във Велико Търново, по време на своя приемна за граждани, Цветан Цветанов пое ангажимент да съдейства на ръководството на Дома за медико-социални грижи, който предстои да бъде закрит в настоящия му вид. Това е планирано в изпълнение на националния план за превенция на институционализацията на децата с увреждания. Пред директора на Дома д-р Анелия Георгиева председателят на ПГ на ГЕРБ бе категоричен, че е намерен вариант, за да се използва капацитета на изградената и оборудвана материална база и способностите на квалифицирания персонал.  „Дойдохме тук за да ви окуражим и да ви благодарим за изключителните грижи и за всичко това, което правите за децата. Много се радвам, че само няколко дни, след като вие поставихте този проблем, благодарение на добрата координация между ведомствата, той вече намира своето решение. Убедих се, че базата е в отлично състояние. Поздравявам ръководството за начина, по който тя се поддържа и ви  уверявам, че ние ще надграждаме това. След разговор с родителите на децата имах възможността да се убедя, че тази институция носи спокойствие и за тях”, каза Цветан Цветанов. По време на посещението стана ясно, че самият дом ще бъде преобразуван в Център за комплексно обслужване на деца с увреждания и хронични заболявания. Той ще е връзката между здравната и социална система, без да крие риск от институционализация на децата. В него ще се осъществява лечение, рехабилитация, специализирани здравни услуги, психо-социална рехабилитация, социална подкрепа и др. За разлика от Дома за медико-социални грижи, максималният срок за престой на подрастващите ще е до 6 месеца. С цел запазване на връзката със семейството ще се осигури възможност родители да престояват с децата. Иновативните Центрове ще осигуряват и подкрепа за родителите чрез обучения и предлагане на дневни и почасови услуги. Целта е да се увеличава шансът на децата с увреждания и хронични заболявания да водят самостоятелен и независим живот, като се подобри здравният им статус и се гарантира достъп до всички необходими медицински грижи и социални услуги. Ще се работи за минимизиране на увреждането и последствията от него още в ранна детска възраст.   „Предвижда се такива Центрове да бъдат разкрити във всички области, като в зависимост от конкретните потребности във всеки регион, те ще имат различен обем на дейност“, съобщи зам.-министър Росица Димитрова. „При разработване на визията за новия тип лечебно заведение са били взети предвид всички предимства и добри практики от системата за медико-социални грижи за деца, както и опита на неправителствения сектор при предоставянето на иновативни социални услуги“, информира още зам.-министърът на труда и социалната политика.", "date": "2018.05.28", "title": "Цветанов в Дебелец: Ще се погрижим децата с увреждания да подобрят своя здравен статус и начин на живот"}
{"url": "https://www.faktor.bg/bg/articles/novini/svyat/nato-rusiya-prednamereno-razrushava-stabilnostta-v-sveta-zameni-sas-sila-i-zaplahi-satrudnichestvoto", "text": "\"Русия преднамерено разрушава стабилността в света, използвайки различни методи за постигането на тази цел\", заяви председателят на Парламентарната асамблея на НАТО Паоло Алли, цитиран от gordon.ua. \"Русия предприема усилия, за да взриви стабилността като използва различни методи: започвайки с д9езинформация и свършвайки с въвеждането в заблуда, пропаганда и манипулации в медиите. Тя се отказа от езика на разума, а сътрудничеството замени със сила и заплахи\", коментира Али на форума на ПА на НАТО във Варшава. Според него, обаче, Русия не е очаквала да се сблъска с \"мощната и бърза реакция от страна на НАТО\". Действията на Русия бяха опхределени от Али като \"урок\" за Запада. Той подчерта, че от 2014 година НАТО е засилило общата отбрана на Изток, така че Русия да не може да продължи агресивните си действия.", "date": "2018.05.28", "title": "НАТО: Русия преднамерено разрушава стабилността в света, замени със сила и заплахи сътрудничеството"}
{"url": "https://www.faktor.bg/bg/articles/balgarite-nepravomerno-obvineni-v-trafik-na-migranti-zhertva-na-propuski-v-zakonodatelstvoto", "text": "Ще сезирам европейските институции, ако Гърция неглижира проблема с неоснователно обвинените българи в трафик на мигранти. Това заяви в студиото на Би Ти Ви омбудсманът Мая Манолова. България е длъжна да защитят българите, които са невинни, но са обвинени в престъпление – превоз на мигранти с частно превозно средтво, което е било продадено на друго лице, реално замесено в престъплението, добави Манолави и обясни, че има две основни причини, за да се стигне до тази абсурдна и много неприятна ситуация.  Пърлата е пропуск в българското законодателство – да си прехвърлил колата, но старият талон да важи до издаването на нов. Добре е да бъдат направени законодателни промени, в които да се предвиди да има връзка между КАТ и нотариуса, така че да има информация в КАТ за новия собственик на прехвърленото превозно средство. В същото време в рамките на един месец трябва да се извърши пререгистрацията на автомобили на името на новия собственик. Ако това не се случи – да има солени глоби за хората, които не са извършили пререгистрацията, посочи Манолова. От друга страна, много сериозен е проблемът с гръцкото законодателство. Там гръцките съдебни органи не приемат български официални документи. Те формално решават, че лицето, което е изписано върху талона, е собственик на автомобила. Но те отхвърлят договори за покупко-продажба, извлечения от КАТ – България кой е реалният собственик на автомобила. Това е формален подход при събирането на доказателства от гръцка страна и в това прозира тенденциозност. Освен това има договор за правна помощ между двете страни – и там е записано, че трябва да се уважават официани български документи. МВнР се ангажираха да организират консулски консултации и в случай, че гръцката страна не се съобрази с официалните документи, ще сезирам европейските институции за неизпълнение на Гърция на основни нейни задължения, категорична бе Мая Манолова.", "date": "2018.05.28", "title": "Българите, обвинени в трафик на мигранти в Гърция – жертви на пропуски в законодателството"}
{"url": "https://www.faktor.bg/bg/articles/avtobus-katastrofira-kray-vratsa-ima-postradali", "text": "Автобус, който е пътувал от село Лиляче към Враца, е катастрофирал на обходния път към града, предаде Би Ти Ви. Съобщава се за осем пострадали, като състоянието им не е ясно към момента. Най-тежко е пострадало момиче, което има рана на главата. По първоначални данни автобусът не е спрял на знак „Стоп”, което е довело до инцидента. Той е бил ударен странично от друг автомобил, в следствие на което автобусът се обръща върху леката кола. При обръщането вратите на превозното средство са останали блокирани и пътниците се е наложило да излизат през прозорците.", "date": "2018.05.28", "title": "Автобус катастрофира край Враца, има пострадали"}
{"url": "https://www.faktor.bg/bg/articles/novini/balgariya/martin-dimitrov-spored-ukazaniyata-na-sssr-belene-e-seizmichno-neblagopriyatna", "text": "Ето какво написа Мартин Димитров от \"Демократична България\" във Фейсбук: Според указанията на СССР Белене е сеизмично неблагоприятна. Съгласно т.2.3.2.6. \"Указания по размещению атомьйх станции -1987 год.\" площадки с инжинерногеоложки условия като при Белене са неблагоприятни за строителство на атомни централи. От доклада на БАН през 1990 г. страница 398", "date": "2018.05.28", "title": "Мартин Димитров: Според указанията на СССР \"Белене\" е сеизмично неблагоприятна"}
{"url": "https://www.faktor.bg/bg/articles/novini/svyat/observer-administratsiyata-na-obama-e-znaela-che-malayziyskiya-boing-e-svalen-ot-rusnatsite", "text": "\"Постъпващата в последните седмици информация за истинската роля на Кремъл в унищожаването на малайзийския Боинг МН17 в небето над Украйна показва, че предположенията, че путиновият режим би могъл да свали самолета, независимо от това, че това означава убийство на 298 невинни цивилни, не са толкова нереалистични\", пише Джон Шиндлър в анализ за Observer. Макар че се води дискусия дали унищожаването на пътническия самолет е било умишлено или ужасна случайност, фактът, че за ужасната трагедия са отговорни руските военни не предизвиква съмнение у тези, които основават мнението си на реалните факти, пише Шиндлър. Но, оказва се, че информацията за ролята на ГРУ на Русия в случилото се с пътниеския самолет е била известна практически веднага след като украинското разузнаване публикува прихванатите от нея радио и телефонни разговори. Нещо повее, германски журналисти успяха няколко месеца след катастрофата да открият връзката между руските военни и унищожаването на самолета, тоест, направиха това, което уж не успя да направи американското разузнаване. \"Тази ситуация е повод да бъдета зададени някои сериозни въпроси, защото на американското разузнаване е било известно за прихванатите сигнали\", пише авторът. Макар че администрацията на Обама упълномощи разузнавателните служби да разкрият част от получената от тях информация, свързана със сензорите, които са проследили пътя на ракетата, следите от шрапнелите върху отломките на самолета и анализ на гласовите съобщения, те са притежавали много повече информация, твърди Шиндлър. Той се позовава на информация, получена от три източника от разузнавателните служби на САЩ и отбелязва, че Белият дом е имал информация, която неопровержимо е доказвала, че руските военни, в частност 53 бригада, са виновни за унищожаването на самолетга.  Само няколко дни след руския терористичен акт срещу граждански полет Белият дом е разполагал с всички детайли. \"В същото време администрацията на Обама е предпочела да избере тактиката на бездействие, като по този начин е позволила на Кремъл да разпространява лъжливи сведения за своята невинност. Това свидетелства за нежеланието на Обама да се противопостави на режима на Путин и това е позволило на кремълската пропаганда да стане по-дръз а и уверена\", пише Шиндлър.", "date": "2018.05.28", "title": "Observer: Администрацията на Обама е знаела, че малайзийският \"Боинг\" е свален от руснаците"}
{"url": "https://www.faktor.bg/bg/articles/novini/balgariya/mateo-salvini-ne-iskam-da-govorya-za-impiychmant-nyakoi-neshta-ne-se-pravyat-v-moment-na-yarost", "text": "Лидерът на италианската крайно-дясна партия „Лигата“ Матео Салвини в понеделник отхвърли възможни разговори за импийчмънт на президента на страната Серджо Матарела и заяви, че заедно с „Движението пет звезди“ (Д5З) искат да променят изборните закони, предава Reuters. В неделя Матарела наложи вето на избора на двете евроскептични партии за министър на икономиката, осуетявайки опита им да сформират коалиционно правителство, което предизвика искане от Д5З за импийчмънт на държавния глава. „Трябва да запазим спокойствие. Някои неща не трябва да се правят в момент на ярост... Не искам да говоря за импийчмънт“, заяви Салвини в интервю пред местно радио. „Лигата“ и Д5З „имат парламентарно мнозинство. Ще видим дали можем да започнем дискусия за промяна на изборния закон в парламента“.", "date": "2018.05.28", "title": "Матео Салвини: Не искам да говоря за импийчмънт, някои неща не се правят в момент на ярост"}
{"url": "https://www.faktor.bg/bg/articles/s-novi-registri-es-shte-se-bori-s-praneto-na-mrasni-pari", "text": "ЕС създава нови регистри, с цел да води успешна битка с прането на пари. Това заяви днес във Варна евродепутатът от ГЕРБ/ЕНП Емил Радев. Той участва в дискусия за цифровото бъдеще на Европа и ролята на цифровизацията за развитието и растежа на регионите заедно с българския еврокомисар Мария Габриел. Единият от регистрите ще показва реалните собственици на тръстове и международни компании. Вторият регистър ще е за собственост на банкови сметки и сейфове в държавите в ЕС. Все повече в Европа се коментира електронното правосъдие, каза още Радев. По думите му България прави първите крачки в тази област. Той изтъкна, че в тази сфера от особено значение ще бъде електронизацията на делата, което ще спре всякакви възможности за манипулации на доказателства или унищожаване на документи. След приемането на регламента за защита на личните данни в момента в държавите текат преговори за приемане на такъв и за конфиденциалността на комуникации ни, каза Мария Габриел . По думите й идеята е хората, ползващи безплатни приложения за съобщения и обаждания, да не бъдат подслушвани или записвани без тяхното съгласие. По време на дискусията като акцент се очерта подготовката на учениците и младите хора в сферата на цифровизацията и дигитализация. Според еврокомисаря Мария Габриел от изключително значение е първо да се обучат учителите. Емил Радев подкрепи нейната позиция и допълни, че новите технологии крият и рискове, особено за децата, което би следвало да бъде приоритет при обучението на учениците. Габриел допълни, че вече има план за действие за цифровото образование и той предвижда подготовката на учениците да започва от най-ранна възраст. Варна е първият дигитален иновационен хъб в България, каза Габриел. Според нея за градовете, които са спечелили такива проекти, се разкриват възможности за нови работни места и подобряване и улеснение на живота на гражданите. Целта е до 2020 г. такива хъбове да има във всяка област на ЕС, като те ще имат връзка и помежду си, обобщи Габриел.", "date": "2018.05.28", "title": "С нови регистри ЕС ще се бори с прането на мръсни пари"}
{"url": "https://www.faktor.bg/bg/articles/novini/svyat/bivshiyat-poslanik-na-sasht-v-moskva-ne-vizhdam-stsenarii-pri-koyto-tazi-sistema-da-padne-dokato-putin-e-na-vlast", "text": "Според него, това ще стане доста бързо след като Путин напусне властта, а промените в Русия ще бъдат в \"по-прозападно и демократично русло\". Макфол заявил, че \"без каквото и да било съмнение Путин е искал Доналд Тръмп да спечели президентските избори\". \"Тръмп говореше нещата, към които се стремеше Путин — към промяна във външната политика. Той твърдеше, че ще свали санкциите, ще разгледа въпроса за признаването на Крим, ще подкопае НАТО и нищо не казваше за демокрация и права на човека. Хилари Клинтън казваше точно противоположните неща\", припомня Макфол. Според него, \"абсолютно ясно е, че Путин е предприемал усилия, за да помогне на Тръмп и да навреди на Клинтън\". \"Те събират компромати за всички. Всичко, което правех докато бях в Москва се следеше — електронни писма, телефонни обаждания, движението ми — следят всичко. Те притежават чудовищен потенциал\", разказва Мокфол за действията на руските спецслужби докато той е посланик в Москва - от 2012 до 2014 година. \"Аз съм песимист за Русия в краткосрочна перспектива, но в дългосрочна съм настроен невероятно оптимистично. Путинизмът, като политическа система е много добре построен. Това не е тромава диктатура: тя функционира ефективно, а той смаза опозицията. Не виждам сценарии, при който тази система да падне докато Путин е на власт\", признава Макфол. \"Въпреки това харизматичните диктатори и техните режими не живеят толкова дълго, колкото еднопартийните системи. Путин определено е от тях и затова мисля, че след него тази система ще се разпадне доста бързо\", подчертава дипломатът.", "date": "2018.05.28", "title": "Бившият посланик на САЩ в Москва: Не виждам сценарии, при който тази система да падне докато Путин е на власт"}
{"url": "https://www.faktor.bg/bg/articles/izraelskiyat-pravosaden-ministar-zaplashva-da-sadi-netanyahu-za-koruptsiya", "text": "Министърът на правосъдието на Израел се очаква да предложи осъждането на министър-председателя Бенямин Нетаняху заради обвинения за получаване на подкуп, съобщава израелският „Канал 10“, предава Middle East Monitor. Според канала, Нир Хефец, бившият главен медиен съветник на семейството на Нетаняху, е осигурил нова информация от огромно значение в корупционното дело срещу израелския премиер, която може да доведе до нови арести. Каналът съобщава, че израелската полиция разполага с текстови съобщения изпратени от съпругата на Бенямин Нетаняху - Сара, до собственика на телекомуникационната компания „Bezeq“ Шаул Елович, оплаквайки се от „неудобен“ доклад, публикуван на новинарския сайт „Walla“ във връзка с въпросното дело. Съобщенията са изпратени ден, след като Нетаняху се е съгласил на обединението между телекомуникационната компания „Bezeq“ и сателитно-телевизионната компания „Yes“, която дава на „Bezeq“ огромно освобождаване на данъци от Нетаняху.", "date": "2018.05.28", "title": "Израелският правосъден министър заплашва да осъди Нетаняху за корупция"}
{"url": "https://www.faktor.bg/bg/articles/gartsiya-pred-obshta-stachka-spira-transporta-blokira-uchrezhdeniya-i-chastni-kompanii", "text": "Гръцките синдикати обявиха пълна обща стачка за сряда, 30-и май. Блокират напълно транспорта, затварят държавни учреждения и частни компании. Икономическата политика на правителството отново събуди недоволството на гърците. Синдикатите обявиха искания за промени в данъчната система, спазване на правата на работещите, отмяна на всички наредби, които водят до орязване на пенсии и заплати, както и до масова безработица. Двата най-мощни синдиката в Гърция, на държавните служители и на работещите в частния сектор, обединяват усилия за обща национална стачка на 30-и май, сряда. В деня на протестите остават затворени всички гръцки пристанища. Няма да се движи нито един влак. Само за няколко часа ще работи градският транспорт. Затворени ще останат всички държавни учреждения. Работещите в частните компании също се присъединяват към протестите. Транспортните компании предупреждават пътниците да променят резервациите си, ако те са за сряда.", "date": "2018.05.28", "title": "Гърция пред обща стачка - спира транспортът, блокират учреждения и частни компании"}
{"url": "https://www.faktor.bg/bg/articles/novini/svyat/advokatat-na-tramp-mozhe-da-go-obvinyat-v-lazhesvidetelstvane", "text": "Адвокатът на президента Доналд Тръмп Рудолф Джулиани призна пред CNN, че се опасява, че специалният прокурор Робърт Мълър може да обвини държавният глава в лъжесвидетелстване.  По думите му, по време на разговора между Мълър и Тръмп ще бъдат засегнати две теми: сговор на предизборния щаб на президента с Русия и възпрепятстване на правосъдието. Джулиани твърди, че по темата за Русия е \"абсолютно спокоен, защото не е имало нищо подобно\". Безпокойство, обаче, предизвиква темата за възпрепятстване на правосъдието, доколкото решението ще зависи от \"интерпретацията\" на изявлението на Тръмп по повод уволнението на бившия директор на ФБР Джеймс Коми.  \"Именно в този случай президентът на САЩ може да бъде обвинен в лъжесвидетелство\", смята юристът. Припомняме, че през октомври 2016 година министерството на правосъдието на САЩ официално обвини Русия в проникване в сървърите на американски политически партии, а също така в намеса в процеса на президентските избори. ЦРУ също официално заяви, че Русия се е намесвала в президентските избори с цел да помогне на Тръмп да победи.  В доклада на американското разузнаване се твърди, че президентът на Русия Владимир Путин лично е заповядал кампанията за намеса в американските избори. Тръмп уволни Коми няколко дни след като той даде показания пред Сената за възможна намеса на Кремъл в изборите за президент на САЩ.", "date": "2018.05.28", "title": "Адвокатът на Тръмп:  Може да го обвинят в лъжесвидетелстване"}
{"url": "https://www.faktor.bg/bg/articles/novini/svyat/polsha-iska-priemane-na-gruziya-i-ukrayna-v-nato", "text": "Председателят на полския Сейм Марек Кухчински се обяви за приемането на Грузия и Украйна в НАТО. Това стана по време на Парламентарната асамблея на Алианса, която се провежда във Варшава. „Считаме, че вратите на Съюза трябва да бъдат отворени за всички страни, които споделят ценностите и отговорностите, произтичащи от членството в НАТО“, заяви Кухчински, цитиран от WPolityce. Фактът, че тези държави са извън НАТО, е заплаха за стабилността, допълни председателят на полския парламент.", "date": "2018.05.28", "title": "Полша иска приемане на Грузия и Украйна в НАТО"}
{"url": "https://www.faktor.bg/bg/articles/novini/svyat/ucheni-podzemnoto-naprezhenie-v-kilauea-se-povishava-ima-zaplaha-za-moshtno-izrigvane", "text": "Учени предупредиха, че подземното напрежение във вулкана Клиауеа се повишава и създава заплаха за мощно изригване, съобщава Voice of America. Лавата, която продължава да изхвърля вулкана може да унищожи последния път за евкуация на жителите.  Потоците лава вече унищожиха 80 сгради и погълнаха територия колкото Манхатън. Те изтичат от разломите, които са се образували по склоновете на вулкана. Опасност за жителите на острова са и токсичните газови, които Килауеа изхвърля във въздуха. Припомняме, че на 4 май изригванията на вулкана предизвикаха и най-мощното за последните 43 години земетресение.", "date": "2018.05.28", "title": "Учени: Подземното напрежение в Килауеа се повишава, има заплаха за мощно изригване"}
{"url": "https://www.faktor.bg/bg/articles/ankara-blafira-kupuvame-ruskite-iztrebiteli-su-57-ako-sasht-provali-sdelkata-s-f-35", "text": "Турски медии съобщиха, че Анкара обсъжда възможността да купи руски изтребители Су-57, ако Вашингтон спре сделката с Ф-35 заради покупката на руските зенитни комплекси С-400. Според вестник \"Йени Сафак\", информацията е от висши правителствени кръгове в Турция. Това обаче бе отречено от секретариата на турската отбранителна индустрия. \"Възможността за покупка на руските изтребители вместо американските не е официална позиция засега на турското правителство. Тя е изготвена на основата на мнения на експерти\", се казва с съобщението. Според руския експерт Игор Коротченко, цитиран от РИА \"Новости\", такова решение е напълно реално. \"Но според мен това е само сигнал, подаден от Турция към САЩ, след като там се появиха искания за спиране на сделката с Ф-35 заради покупката на руските С-400\", казва той. Коротченко допълва, че руските Су-57 все още са в процес на изпитания и не са постъпили на въоръжение в руската армия, така че такова решение, ако бъде взето от Анкара, ще се нуждае от време за изпълнението му.", "date": "2018.05.28", "title": "Анкара блъфира: Купуваме руски изтребители Су-57, ако САЩ провали сделката с Ф-35"}
{"url": "https://www.faktor.bg/bg/articles/mikrobus-s-motornitsi-se-obarna-na-am-struma-blokira-dvizhenieto-kray-kocherinovo", "text": "Микробус, превозващ моторници на платформа, се преобърна на автомагистрала „Струма” край град Кочериново. Двама души са леко пострадали. Пътният инцидент е станал към 7:20 часа тази сутрин на Лот 2 на магистралата в посока Дупница. Преминавайки над моста на река Рилска, микробус „Ивеко”, който дърпа платформа с три моторни лодки, се преобърнал. Водачът на микробуса и спътникът му са с охлузвания, съобщи още БГНЕС. В момента покрай местопроизшествието се преминава само в изпреварващата лента. Образувала се е дълга колона автомобили. На място са пристигнали три линейки и пожарен автомобил. Трафикът се регулира от Пътна полиция", "date": "2018.05.28", "title": "Микробус с моторници се обърна на АМ\"Струма\", блокира движението край Кочериново"}
{"url": "https://www.faktor.bg/bg/articles/ministar-nikola-dimitrov-mozhe-da-padne-zhertva-pri-proval-na-pregovorite-mezhdu-gartsiya-i-makedoiniya", "text": "Отхвърлянето на предложението „Република Илинденска Македония“ върна преговорите за името с Гърция на няколко стъпала по-долу от достигнатото. След неуспеха на кръга от преговорите в Ню-Йорк е предвидена нова среща между външните министри Димитров и Коциас в Брюксел, но не се знае кога. Очевидно е, че продължава да се търси ново предложение, което да отвори нова врата и да предложи решение. Въпросът е кой ще бъде първата жертва при евентуален неуспех на преговорите?. Това пише в коментар за преговорите между Атина и Скопие за разрешаване на спора за името македонското електронно издание „МКД“, цитирано то \"Фокус\". Изданието отбелязва, че гръцките журналисти не са забравили заявката на Никола Димитров да подаде оставка, ако не се приеме предложението „Република Илинденска Македония“ и припомня думите му, че е готов да подпише веднага оставката си, ако това ще помогне на Македония. „МКД“ констатира, че неуспехът в Ню-Йорк не само връща преговорите назад, но и съкращава времето до срещата на върха на ЕС и до заседанието на НАТО, като условието за започване на преговори за влизане ЕС и за членство в НАТО продължава да бъде намирането на компромис за името.  Коментарът на изданието завършва с констатацията, че екипът на Заев, който е заложил изцяло на външната политика и на намирането на решението на спора за името на принципа „Сега или никога“, се е сблъскал „с упоритостта и хитростта на гръцкия премиер Ципрас, който отстоявайки своите позиции бавно, но сигурно завладява пространството на преговорите“. Според „МКД“ крахът на тази политика вече посочва първата си жертва - министър Никола Димитров.", "date": "2018.05.28", "title": "Министър Никола Димитров може да падне жертва при провал на преговорите между Гърция и Македоиния"}
{"url": "https://www.faktor.bg/bg/articles/gazprom-se-razbarza-sglobyava-kopie-na-yuzhen-potok-dni-predi-vizitata-na-borisov-v-rusiya", "text": "дните преди визитата на премиера Бойко Борисов в Москва на 30 май и след посещението на президента Румен Радев в Русия, което местни медии нарекоха \"показателно за наличието на центробежни сили в НАТО и ЕС\", компанията \"Газпром\" активизира дейността си по цялото трасе, по което допреди 4 години се планираше да се изгражда газопреносната мрежа \"Южен поток\". Този път контактите и договореностите са за продължаване на \"Турски поток\" и са на твърде предварително ниво, за да доведат скоро до конкретни резултати, но достатъчни за създаване на политически натиск над България - \"липсващото звено\" във веригата до крайни пазари като Австрия и Италия. На 24 май сръбският министър на енергетиката Александър Антич съобщи, че се е договорил с \"Газпром\" за дългосрчно сътрудничество по разширяване газопреносната система на Сърбия \"и особено за тръбопровод от границата с България до тази с Унгария\". На срещата с ръководителите на \"Газпром\" Алексей Милер и на \"Газпром нефт\" Александър Дюков е разговаряно за строителство на допълнителни подземни газохранилища в Сърбия, съобщи ТАСС, цитиран от \"Дневник\". Антич казва, че капацитетът на газохранилищата, които в момента се експлоатират съвместно с \"Газпром\", може да бъде увеличен от около 300 милиона на 1 млрд. куб. м. \"Очакваме през настоящата година да бъде прието инвестиционното решение за строителство по газопреносната система на територията на Сърбия и подземно хранилище за газ\", допълва министърът. Той бе в София седмица по-рано, когато в края на срещата \"ЕС - Западни Балкани\" бе подписана декларация с българския министър на енергетиката Теменужка Петкова за окончателно съгласуване на плановете за газова връзка със Сърбия. Този дълъг 105 км. елемент за съединение на газопреносните мрежи на двете страни би трябвало да заработи не по-късно от 2022 г. На 25 май сътрудничество в газовата сфера между Русия и Унгария обсъждаха Алексей Милер и унгарският министър на икономиката и външните работи Петер Сиярто. Това стана в кулоарите на икономическия форум в Санкт Петербург и е продължение на подписаната от двамата на 5 юли 2017г. пътна карта, предвиждаща и разширяване с руско участие на газопреносната мрежа на Украйна. На същия форум добре известен от години с проруските си позиции италиански депутат призова \"Турски поток\" да бъде продължен през България до Италия. По думите на Пало Гримолди от националистическата партия \"Северна лига\" било необходимо ново споразумение, \"за да стигне \"Турски поток\" от България до Италия\". Той твърди още, че София имала интерес от подобен проект, но трябвало да се убеждават още Сърбия и Австрия.В събота, 26 май, \"Газпром\" обяви, че е подписал с правителството на Турция протокол за изграждане на сухопътна част на газопровода \"Турски поток\" от тракийския бряг на Черно море до границата на Европейския съюз. В съобщението на газовия гигант не се посочва до коя граница ще бъде изградена връзката - с България или с Гърция, не се казва нищо повече освен това, че транзитният участък ще е за доставка на газ на европейския пазар. Двете страни не споменават срокове за изграждане на връзката с европейския пазар, нито кой от ЕС ще купува руски газ. Тя трябва да се захранва от втората тръба на \"Турски поток\", от която в Черно море са положени около 224 от общо 940 км. Плановете на \"Газпром\" са тя да бъде довършена и въведена в експлоатация в края на 2019г. - срок, който анализатори определят като прекалено амбициозен.", "date": "2018.05.28", "title": "\"Газпром\" се разбърза - сглобява копие на \"Южен поток\" дни преди визитата на Борисов в Русия"}
{"url": "https://www.faktor.bg/bg/articles/a-kovachev-sreshtata-na-premiera-s-harvatskiya-mu-kolega-e-znak-che-temata-zapadni-balkani-ostava-prioritetna-i-za-sledvashtite-evropredsedatelstva", "text": "Срещата на премиера Бойко Борисов с хърватския му колега Андрей Пленкович е знак на подкрепа, че темата „Западни Балкани“ остава приоритетна и за следващите европредседателства. Това каза в интервю за Радио „Фокус“ евродепутатът от ЕНП/ГЕРБ Андрей Ковачев по повод посещението на премиера Борисов в Хърватия и Украйна. Според него това е сигнал и за Босна и Херцеговина, която е най-проблематична сред шестте страни на Западните Балкани и буди сериозна тревога по отношение на структурата в страната.  Евродепутатът призова да се търсят общи национални решения на Балканите. „Разширяване на ЕС в обозримо бъдеще със страните от Източното партньорство, в което членува и Украйна, не е възможно\", добави Ковачев. „Става въпрос за интегриране на тези страни към определени политики на ЕС. Една част от тях вече са асоциирани членове на ЕС, отваряне на общия пазар за тях, облекчение по отношение на включването в образователни програми, като например Еразъм. Украйна вече постигна една от целите си – безвизово пътуване на украински граждани в ЕС до три месеца и регулярни срещи по отношение на сигурността, икономиката и енергетиката със страните от нашето източно партньорство“, коментира Андрей Ковачев. Той каза още, че е важно да се изучава български език в регионите в Украйна с голямо българско население, както е важна и самата свързаност между тези региони. „Нашите сънародници в Комрат и Тараклия и в Болград не са изоставени от държавата и когато има нещо притеснително, се реагира бързо и адекватно\", посочи евродепутатът.", "date": "2018.05.28", "title": "А. Ковачев: Срещата на премиера с хърватския му колега е знак, че темата „Западни Балкани“ остава приоритетна и за следващите европредседателства"}
{"url": "https://www.faktor.bg/bg/articles/novini/svyat/polsha-e-gotova-da-plati-dva-miliarda-dolara-za-sazdavaneto-na-postoyanna-amerikanska-baza-na-neyna-teritoriya", "text": "Полша е готова да плати два милиарда долара за създаването на постоянна американска база на нейна територия, съобщава Onet, като цитира публикуван на сайта на Министерството на отбраната документ. \"Това предложение показва явната и настоятелна необходимост от постоянно разполагане на военна дивизия на САЩ в Полша, задължението на Полша да предостави значителна подкрепа в размер на 1.5 до 2 милиарда долара за създаването на съвместни военни обекти и осигуряването на по-гъвкаво придвижване на силите на САЩ\", се казва в документа. В Министерството на отбраната потвърждават информацията и добавят, че \"Полша е готова да сподели бремето на разходите за отбрана и да направи решението по-рентабилно за правителството на САЩ\". От пресслужбата на Министерството са добавили, че \"предложението за постоянно присъствие на САЩ в Полша е било разработено в рамките на мероприятия насочени към задълбочаване на сътрудничеството в отбраната със САЩ, включвайки увеличаване на присъствието на американски войски в Полша през 2018 година\". В документа се казва, че постоянното присъствие на американски сили е необхфодимо за сдържането на опасната позиция на Русия, която заплашва Европа.  Във Варшава подчертават, че създаването на постоянна американска база отговаря на интересите не само на Полша, на фона на руската заплаха, но и отговаря на Националната доктрина на САЩ, която \"определя агресията на Русия като главна заплаха за САЩ и глобалната стабилност\".", "date": "2018.05.28", "title": "Полша е готова да плати два милиарда долара за създаването на постоянна американска база на нейна територия"}
{"url": "https://www.faktor.bg/bg/articles/novini/svyat/evrodeputatite-shte-obsadyat-paketa-mobilnost-osporen-ot-balgariya", "text": "Евродепутатите ще обсъдят пакета „Мобилност“ на Европейската комисия. Заседанието на Европейският парламент започва в 18.00 часа българско време. Пакетът за мобилността е първата тема, която евродепутатите ще дебатират, предаде \"Фокус \".  На 17 май превозвачи от цялата страна излязоха на мирен протест срещу подготвяните промени. Предвидените регулации въвеждат задължението за ползване на редовната седмична почивка извън борда на превозното средство. Според браншовите организации това ще принуждава шофьорите да оставят товара си, за който са лично отговорни, а това ще им струва допълнителни разходи за застраховка и престой в хотел. Те се обявяват още и срещу изискването за завръщане „у дома” на всеки три седмици, защото така предприятията ще правят допълнителни разходи за транспорт на служителите, за да се върнат в страната. Протестът на превозвачите се проведе в деня на Срещата на върха между лидерите на ЕС и Западни Балкани. Правителството подкрепи исканията им и оспори пред европейските лидери залегналите в него правила.", "date": "2018.05.28", "title": "Евродепутатите ще обсъдят пакета „Мобилност“ , оспорен от България"}
{"url": "https://www.faktor.bg/bg/articles/obmislyat-promyana-v-chl-5-ot-vashingtonskiya-dogovor-zaradi-hibridnata-voyna-na-rusiya", "text": "Членове на Парламентарната асамблея на НАТО, чиято сесия продължава във Варшава, може да предложат промени в член 5 на Вашингтонския договор, с които да се гарантира колективен отговор в случай на хибридна атака. Това заяви пред Франс прес френската сенаторка Жоел Гарио-Мелам. Изразът \"хибридни тактики на война\" описва тактиките, с които Русия анексира Крим, съчетавайки дезинформация, заплахи срещу цивилни инфраструктури и намеса под прикритие на специални сили.  Член 5 гласи, че въоръжено нападение срещу един член на НАТО се смята от всички останали членове за нападение срещу тях. Предложението за добавяне на текст към член 5 на договора беше представено вчера от британския консерватор Лорд Джоплинг пред комисията по цивилното измерение на сигурността в Парламентарната асамблея на НАТО.", "date": "2018.05.28", "title": "Обмислят промяна в чл.5 от Вашингтонския договор заради \"хибридната война\" на Русия"}
{"url": "https://www.faktor.bg/bg/articles/nayden-zelenogorski-aets-belene-e-kato-paren-lokomotiv-v-erata-na-elektromagnitnite-vlakove", "text": "В разгара на политическите совалки между София и Москва във връзка с енергийните и икономически проекти настъпи времето за ясни параметри на втората АЕЦ, както и отговор на въпроса кой ще плати за изграждането на проекта \"Белене\". Има ли въобще инвеститорски интерес и реална химическа опасност за България? Найден Зеленогорски от \"Движение България на гражданите\" е категоричен - АЕЦ \"Белене\" е по-скоро политически, а не икономически проект за страната ни. Нещо, което е очевидно. \"Белене\" е като парен локомотив в ерата на електромагнитните влакове. Това е проект на близо 40 години. Къде ще се съхранява отработеното ядрено гориво? Няма изградено хранилище. Освен това зоната е сеизмично активна. Ако няма сигурност за българите, по-добре \"Белене\" да не се прави\", подчерта още политикът в студиото на \"България сутрин\" на Bulgaria ON AIR. По думите му все повече българи напускат страната, на бизнеса не му трябва допълнително енергия и накрая тази АЕЦ ще стане излишна. Енергийният експерт проф. Атанас Тасев е на противоположното мнение: \"Въпреки че \"Белене\" е проект на 37 години, технологията е оценена от международни агенции като много висока\". \"Проектът \"Белене\" има изключително висока надеждност за защита. Може да издържи 72 часа без електрозахранване. Не може да се повтори ситуацията с реактора \"Фукушима\". Ядрените отпадъци пък са предвидени в самия проект и има къде да се съхраняват\", уточни още експертът .  Но не ни каза тази малка подробност. Твърдението, че ситуацията не може да се повтори пък няма нищо общо със здравия разум разбира се.   Според експерта потреблението на електроенергия ще се вдига с годините и определено проектът \"Белене\" е рентабилен и добър за България.", "date": "2018.05.28", "title": "Найден Зеленогорски: АЕЦ \"Белене\" е като парен локомотив в ерата на електромагнитните влакове"}
{"url": "https://www.faktor.bg/bg/articles/maskirani-otmaknaha-46-mashini-za-kriptovaluta-v-gotse-delchev", "text": "Маскирани откраднаха 46 машини за криптовалута в Гоце Делчев, съобщи репортер на bTV. Стойността им е около 20 хил. евро. На местопрестъплението е имало видеонаблюдение, като на кадрите се виждат двамата маскирани мъже, извършили кражбата. Криминалистите на място са открили изоставен бус, като с него най-вероятно е извършена кражбата. Това е поредният инцидент с кражба на машини за копаене на биткойни. През февруари крупен обир стана и в Благоевград.", "date": "2018.05.28", "title": "Маскирани отмъкнаха 46 машини за криптовалута в Гоце Делчев"}
{"url": "https://www.faktor.bg/bg/articles/novini/balgariya/prof-konstantinov-dve-shte-sa-veroyatnite-temi-na-sreshtata-borisov-putin-energiynite-proekti-i-svalyane-na-sanktsiite", "text": "Крайно време е хората да действат синхронно по отношение на външната политика. Надявам се двете срещи да се допълват. Разминаване няма. Така анализаторът проф. Михаил Константинов коментира визитите на президента Румен Радев и премиера Бойко Борисов в Русия.  Според него две ще бъдат темите, по които ще разговарят българският министър-председател и Путин – енергийните проекти и свалянето на санкциите, които анализаторът смята, че вече започва да тежат на Европа.  По отношение на АЕЦ „Белене“ Константинов е убеден, че този проект трябва да бъде рестартиран.  Енергийните проекти са важни за страната, защото ако нищо не направим, след 20-30 години ще се окажем с недостиг на ток. Тази своя теза математикът аргументира с конкретни цифри.  35% от електроенергията се произвежда от АЕЦ „Козлодуй“, но там реакторите са пред затваряне, защото изтича лиценза на централата, тъй като е остаряла. Около 50% от тока се произвежда от ТЕЦ-ове, които са пред закриване. Не можем да покрием критериите и ще плащаме големи глоби заради тези централи. 10% са алтернативните източници – но малките ВЕЦ-ове са вредни за водния баланс. Така че заблуда е, че ние имаме достатъчно ток. Изходът е рестартирането на Белене – стар реактор, но сигурен, с много добра защита и освен това има лиценз, посочи Константинов.   Анализаторът коментира и темата за бъдещите отношения между България и Македония.  Македония е чувствителна тема и за трите държави – България, Гърция и Македония. Мисля, че трябва да остане принципа на географското понятие в името на Македония. Но това не е държава, която да представлява някаква заплаха. Но там има много на брой  албанци, което може да доведе до федерализация на страната, защото албанците имат свой собствен проект за бъдещето, обясни той. Михаил Константинов смята, че срещата Заев и Борисов е важна, тъй като тя е насочена към  нормализираме отношенията между двете страни, нещата да бъдат регулирани.  Що се отнася до отказа на БПЦ да участва в честванията на 1000-годишнината на Охридската архиепископия, анализаторът бе лаконичен: В БПЦ изпуснаха положението – трябваше да имаме гражданска делегация там, в която да участват и  трима български духовници. Тогава вече нямаше да бъде бойкот.", "date": "2018.05.28", "title": "Проф. Константинов: Две ще са вероятните теми на срещата Борисов-Путин - енергийните проекти и сваляне на санкциите"}
{"url": "https://www.faktor.bg/bg/articles/novini/balgariya/dnes-shte-bade-predimno-slanchevo-4", "text": "Днес ще бъде предимно слънчево. Следобед ще се развива купеста облачност, в отделни райони на Западна България и купесто-дъждовна, където ще превали, възможно е и да прегърми. Ще духа слаб до умерен североизточен вятър. Максималните температури ще са между 25° и 30°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков.  По Черноморието ще бъде предимно слънчево. Сутринта на места ще е с ниска облачност, а след обяд ще е с разкъсана висока. Без валежи. Ще духа слаб до умерен североизточен вятър. Максималните температури ще са 22°-26°. Температурата на морската вода е 20-22°. Вълнението на морето ще е 3-4 бала. Седмична прогноза за времето за 28 май - 3 юни Началото на новата седмица ще зарадва със слънчево време. Над цялата страна ще има незначителна до променлива облачност.  Над планините ще преобладава слънчево време. Сутринта по върховете ще е мъгливо. След обяд в масивите от западната половина на страната ще се развива купеста и купесто-дъждовна облачност и на места ще превали и прегърми. Ще духа до умерен североизточен вятър. Максималната температура на височина 1200 метра ще е около 18°, на 2000 метра – около 11", "date": "2018.05.28", "title": "Днес ще бъде предимно слънчево"}
{"url": "https://www.faktor.bg/bg/articles/bezpretsedenten-hod-na-prezidenta-matarela-italiya-varvi-kam-novi-izbori", "text": "Сблъсък за бъдещето на Италия в еврозоната завърши в неделя вечерта с шокиращата оставка на премиерския кандидат Джузепе Конте, след като президентът на Италия Серджо Матарела отказа да приеме спорния избор на Конте за финансов министър, пише британският вестник The Guardian. Матарела отказа да приеме номинацията за министър на финансите Паоло Савона, 81-годишен бивш министър на индустрията, който нарече влизането на Италия в еврозоната „историческа грешка“. Решението на италианския президент се очаква да доведе до нови избори през есента. Президентският ход беше безпрецедентен в близката история на Италия и разкри дълбокото политическо разделение между Матарела, който служи като държавен глава и би трябвало да е политически неутрален, и двете популистки партии – „Движение пет звезди“ и „Северната лига“ – които положиха отчаяни усилия да сформират правителство. Серджо Матарела защити своя ход заявявайки, че изборът на Савона за финансов министър е представлявало риск за италианските фамилии и граждани, защото създава несигурност в италианската икономика. „Поисках за това министерство авторитетна политическа фигура от коалиционните партии, който не е виждан като поддръжник на линия, който може да провокира изхода на Италия от еврото“, заяви Матарела. „Несигурността на нашата позиция в еврото алармира италианските и чужди инвеститори, които са инвестирали в ценни книжа и компании“, допълни той. Ходът на Серджо Матарела рискува предизвикването на конституционна криза. Матео Салвини, лидерът на „Северна лига“, гневно осъди решението да се отхвърли Савона, неговият личен избор за финансов министър, заявявайки че Матарела е превишил правомощията си и е показал предразсъдък към квалифициран индивид, само защото е бил анти-евро. „В една демокрация, ако още сме в такава, има само едно нещо което може да се направи – да позволим на италианците да изкажат мнението си“, заяви Салвини. Луиджи ди Майо, който е лидер на „Движение пет звезди“, също критикува решението. „В тази страна, можеш да бъдеш осъден престъпник, осъден за данъчна измама, под разследване за корупция и да бъдеш министър… но ако критикуваш Европа, не можеш да бъдеш министър на икономиката“, заяви той. Развитието на събитията в неделя поставя Италия на несигурен път. Някои анализатори смятат, че всеки ход на Матарела насочен срещу двете партии само ще служи за агитация на техните последователи и ще подхранва анти-евро сантиментите в Италия. Те спорят, че нови избори биха мога да създадат дори по-голямо мнозинство за „Движение пет звезди“ и „Северна лига“. Преди Конте или Матарела дори да са завършили своята среща, Салвини заяви че единствената опция е да се проведат още едни избори, най-вероятно по-късно през тази година.", "date": "2018.05.28", "title": "Безпрецедентен ход на президента Матарела! Италия върви към нови избори"}
{"url": "https://www.faktor.bg/bg/articles/bsp-shte-iska-kasirane-na-izborite-v-galiche", "text": "Ще управлявам според правилата. Ще бъде кмет на всички хора в Галиче. Не очаквам удари под кръста – това каза за Би Ти Ви победителя на балотажа в селото на Ценко Чоков Страхил Стоянов, кандидат на ГЕРБ. Ние ще искаме касиране на вота, денят беше пълен с манипулация, отговориха от щаба на загубилия балотажа Веселин Тушинов, номинация на БСП. В организирана подвижна секция бяха записани само „подвижни“ хора, а не и инвалидите, които живеят в Галиче. Те са 8 и никой  от тях не беше записан в тази секция. На изборната секция вече са написани много актове. Там имаше наложен много тежък контрол, за да се стигне до този резултат. Даваха се бюлетини на хора, които не бяха избиратели, категоричен е Тушанов.", "date": "2018.05.28", "title": "БСП ще иска касиране на изборите в Галиче"}
{"url": "https://www.faktor.bg/bg/articles/tramp-otnovo-lansira-datata-12-yuni-za-sreshta-s-kim-chen-un-v-singapur", "text": "Президентът Доналд Тръмп заяви пред репортери в Белия дом, че продължава да е фокусиран върху среща с лидера на КНДР Ким Чен-ун, която може да се състои на 12 юни в Сингапур. \"Постигнахме  добър напредък по време на срещата на върха със Северна Корея. Нещата напредват много добре.  Насрочихме  среща за 12 юни в Сингапур, а това не се е променило. Нека да видим какво ще се случи след това \" посочва Тръмп, цитиран от Ройтерс. По-рано лидерът на Северна Корея Ким Чен-ун в разговор с президента на Южна Корея на  граничен пункт Панмунджон изрази твърдите си намерения да се срещне с президента на САЩ Доналд Тръмп. Тази седмица американският президент изненадващо обяви, че отменя срещата с севернокорейския диктатор. Той обясни решението си с \"откритата враждебност\" в реториката на КНДР.", "date": "2018.05.28", "title": "Тръмп отново лансира датата 12 юни за среща с Ким Чен-ун в Сингапур"}
{"url": "https://www.faktor.bg/bg/articles/putin-i-rohani-zaminamat-za-kitay", "text": "Президентите на Русия, Иран, Казахстан и Киргизстан ще посетят Китай и ще вземат участие в срещата на върха на Шанхайската организация за сътрудничество (ШОС), заяви министърът на външните работи на Китай Ван И по време на брифинг в понеделник, цитиран от ТАСС. „Президентите на Русия, Киргизстан, Казахстан и Иран ще посетят Китай по време на срещата на върха в Циндао по покана на президента на Китай Си Дцинпин“, заяви той. Според изявление на говорителя на външното министерство Лу Кан, публикувано на уебсайта на министерството, визитите ще бъдат проведени в периода 6-10 юни.", "date": "2018.05.28", "title": "Путин и Рохани отлитат за Китай"}
{"url": "https://www.faktor.bg/bg/articles/vezhdi-rashidov-svetlin-rusev-beshe-ot-poslednite-mohikani-na-kulturata-ni", "text": "Светлин Русев беше от последните мохикани на културата ни. Той е от тежката кавалерия в нашето изкуство при цялата тази жълтения. Не го казвам, защото е починал, заяви председателят на комисията по култура в парламента Вежди Рашидов в ефира на Нова телевизия.  . Един от малкото, като тежка кавалерия, като двигател, си отиде. Чухме се два дни преди да почине. Бях в Москва с българската опера. Последната му изложба бе в Международната академия на Русия. Помоли ме да съдействам да върна произведението му. Вчера щях да се обаждам да му кажа, че съм пристигнал, но лошата вест ни сполетя\", обясни още Рашидов.  Той заяви, че без експертизата на Светлин Русев не би могъл да отвори галерията Квадрат 500.  \"Беше до мен в тежките ми моменти като министър\" разказа Вежди Рашидов Не бива да приемаме големият творец като опозиция на властта. За мнозина това е единственият начин да бъдат забелявани. Големият творец е опозиция на самия себе си. Какво означава да си опозиция на властта?! Сега е модерно да се плюе властта, не е модерно да се каже какво добро е направила властта, каза той. После обвини медиите, че били измислили конфликт между президент и премиер.  Европредседателството бе успех, каза  още Рашидов.  \"Безспорният успех, личен успех на Бойко Борисов, са Западните Балкани. Влизал съм четири пъти при папите. Ние тогава се дебнехме, кой ще влезе първи на гроба на Свети Кирил в Сан Клементе. С македонците имаше пълна непоносимост. Разминавали сме се в Рим с омраза. Това се промени. Това е личен успех на Бойко Борисов. Сега македонците и българите влизат заедно. Бойко Борисов дълго работеше за това\", каза Рашидов.", "date": "2018.05.28", "title": "Вежди Рашидов: Светлин Русев беше от последните мохикани на културата ни"}
