{"url": "https://www.faktor.bg/bg/articles/novini/svyat/obyaviha-noviya-kosovski-poslanik-v-makedoniya-za-izmet-fashist-i-islyamofob", "text": "Остри реакции в Косово и в Македония предизвика избора  на настоящия заместник-министър на външните работи на Косово Герг Дедай за нов посланик в Македония. Указът бе подписан от президента Хашим Тачи, предаде кореспондент на Македонската информационна агенция (МИА) от Прищина. Новината потвърди и самият Дедай на своята страница във Фейсбук. \"Нова мисия, държавна отговорност за Косово! Благодаря на президента на Република Косово Хашим Тачи за доверието и моя избор за посланик/шеф на дипломатическата мисия на Република Косово в Република Македония“, написа Дедай. Дипломатът е силно оспорван в Косово. Депутати от „Групата 6+“ в косовския парламент през изминалата седмица поискаха от премиера Рамуш Харадинай да освободи Дедай от функцията на заместник-министър заради неговите обидни изявления по отношение на Турция. \"Дедай, с неговите унизителни изявления, с които предизвиква раздор, навреди на турската общност в Косово“, се казва в писмото на депутатите от по-малките етнически общности, които са част от управляващата коалиция. В Македония пък кандидатът за кмет на Лилково от Социалдемократическия съюз на Македония Хади Османи реагира още по-остро на назначението на Дедай за посланик. Македонското електронно издание \"Република“ представи изявлението на Османи. \"В мултиетническа и равноправна държава за всичките граждани няма място за фашистите като Герг Дедай. Моите притеснения ще предам и на премиера Зоран Заев и ще го помоля да не приема посланик, който обижда общностите, които живеят в Македония. Той е фашист, расист, ислямофоб… Не приемаме измет“, се казва в съобщението на Османи.", "date": "2018.08.07", "title": "Обявиха новия косовски посланик в Македония за \"измет\" и \"фашист\""}
{"url": "https://www.faktor.bg/bg/articles/tramp-otpravi-direktna-zaplaha-kam-golemite-evropeyski-kompanii", "text": "Американският президент Доналд Тръмп отправи директна заплаха към големите европейски компании. Той предупреди, че който търгува с Иран, няма да търгува със САЩ, съобщиха световните агенции. Думите му са отправени към европейските концерни, които имат бизнес за милиарди в Иран. Сблъсъкът изглежда неизбежен, след като тази сутрин Съединените щати еднолично въведоха първата част от санкциите срещу Иран. Европейският съюз не се съобрази с тези мерки и не приема искането на Тръмп да се развали сделката за иранската ядрена програма, подписана през 2015 г. Брюксел на свой ред въведе контрамерки, които да покриват загубите на европейски фирми, засегнати от американските санкции. Въпреки това, редица големи компании като „Даймлер, „PSA- Renault” и „Тотал” вече спряха големи проекти в Иран.", "date": "2018.08.07", "title": "Тръмп отправи директна заплаха към големите европейски компании"}
{"url": "https://www.faktor.bg/bg/articles/novini/svyat/torite-boris-dzhonsan-da-se-izvini-za-izraza-zhenite-noseshti-burki-izglezhdat-kato-poshtenski-kutii", "text": "Председателят на управляващата във Великобритания Консервативна партия поиска от бившия външен министър Борис Джонсън да се извини за вестникарска статия, в която пише, че жените, носещи бурки, изглеждат като \"пощенски кутии\" и банкови обирджии, предаде Асошиейтед прес. Джонсън, който напусна правителството миналия месец, заради спор за Брекзит, направи коментарите в статия на в.\"Дейли телеграф\", публикувана вчера. Бившият министър каза, че не подкрепя забрана на бурките, но написа, че е \"напълно смехотворно хората да трябва да избират да се разхождат, изглеждащи като пощенски кутии\". Статията му предизвика критика от страна на мюсюлмански групи и негови колеги политици.   Държавният министър за Близкия изток в британското външно министерство Алистър Бърт разкритикува Джонсън за коментарите, които според него \"много хора биха сметнали за обидни\". Борис Джонсън: Мечтата на Брекзита умира Председателят на Консервативната партия Брандън Луис отбеляза в туит, че е съгласен с Бърт и поиска от Джонсън извинение", "date": "2018.08.07", "title": "Торите: Борис Джонсън да се извини за израза \"Жените, носещи бурки, изглеждат като пощенски кутии\""}
{"url": "https://www.faktor.bg/bg/articles/politolog-vsichki-partii-imat-cherni-kasi-absolyutno-vsichki", "text": "Управляващите заподозряха, че БСП финансира предизборните си кампании с пари като тези на заместник-председателя на Общинския съвет на Бургас – Бенчо Бенчев, който беше задържан в Турция заедно с обявения за издирване Димитър Желязков.  Червените контрираха с твърдения, че от сега ГЕРБ се опитва да купува депутати за сигурност в парламента и отделя над 300 милиона лева от държавния бюджет за конкретни общини, за да си осигурят гласове на предстоящите избори за местна власт. Премиерът Бойко Борисов пък беше по-умерен и обясни,че на всяка партия можело да се случи активисти по места да създадат проблем.  Политологът Стойчо Стойчев каза, че моделът на свързаност между политически партии и престъпност съществува от много време и той е феномен, който е роден от фасадна система на управление. \"Винаги близо до властта е имало хора, които да вършат мръсната работа\", настоя той в студиото на \"Денят ON AIR\" и добави, че хора, като Димитър Желязков, няма как да са фактори без протекции от полиция и власт. Стойчев обясни също, че този проблем с връзките между политици и престъпни групи е структурен и типичен за българското и сходни на нашето общества.  Колегата му Димитър Димитров също се съгласи и допълни, че този тип връзки са нещо, като природа. Той коментира и обвиненията между управляващи и опозиция за черни каси в партиите. Димитров обясни, че в България няма дефиниция за \"черна каса\". \"Всички партии имат черни каси, абсолютно всички. Ако искате и непарламентарно представените\", пък заяви категорично Стойчо Стойчев пред Bulgaria ON AIR. \"Това се нарича партийна субсидия. Тя просто насърчава измамите. Действа като школа\", добави от своя страна Димитър Димитров. Политологът каза още, че у нас прокуратурата не действа ефективно и затова няма как да действат и законите. Колегата му Стойчо Стойчев пък беше категоричен, че само в България законът не е закон, а е нещо, което може да се спазва и прилага, но само когато има желание за това.", "date": "2018.08.07", "title": "Политолог: Всички партии имат черни каси, абсолютно всички"}
{"url": "https://www.faktor.bg/bg/articles/lyatnoto-chasovo-vreme-za-vsichki-ili-za-nikogo", "text": "Над 250 отговора в минута. Онлайн запитването на Европейската комисия дали да бъде премахнато лятното часово време се превърна в истински хит, констатира Дойче веле. Но какво ще стане след като гласуването приключи? Онлайн запитването на Европейската комисия стартира на 4 юли и ще продължи до 16 август. Какво предстои след края на гласуването? Еврокомисарката Виолета Булк отговаря на този и други въпроси в интервю за \"Зюддойче Цайтунг\". Ето някои от по-интересните моменти. Дали самата тя вече е гласувала? Да, гласувала е, но предпочита да запази отговора си в тайна, защото това си е лично нейна работа, отговоря еврокомисарката Виолета Булк. След което пояснява, че запитването е открита консултация на EК. Комисията кани европейските граждани да споделят какво мислят за лятното часово време: да бъде ли то запазено, или да бъде премахнато. Еврокомисарката добавя, че ЕС не \"властва\" над времето. Страните от Съюза сами избират в коя часова зона да се намират - така ще остане и занапред. Тя припомня също, че има определени правила за лятното и зимното часово време, които ЕС е приел през 1980-те. Тогава е решено, че страните-членки трябва да завъртят стрелките на часовника едновременно. Защото, ако го правят всяка, когато си поиска, нямаше да има общ пазар. А общият пазар е най-важното постижение на ЕС. Запитването на ЕК явно е събудило много голям интерес, защото страницата често не се отваря. \"Такива неща се случват, когато някоя от консултациите ни се радва на широк обществен интерес\", посочва Виолета Булк. ИТ-експертите обаче се справяли с проблема. \"През първите 3 дни от запитването получихме повече от половин милион гласа. Към момента идват по 250 отговора в минута. Всеки глас е важен\", казва евкрокомисарката. И обяснява, че не е поставена възрастова граница за участие в допитването. Въпросите са преведени на всеки от официалните езици в ЕС, но всеки гражданин може да гласува само по веднъж. \"Освен това, техническият отдел се старае да спре автоматичното попълване на въпросника от т.нар. \"ботове\". Подобни трикове биха опорочили резултатите\", споделя Виолета Булк пред ЗЦ. Дали Европейската комисия може да задължи всички страни от ЕС да премахнат лятното време? Откритата консултация е част от обща оценка на лятното часово време, припомня еврокомисарката. Нужно е единно решение Тази оценка е необходима заради редица запитвания от Европейския парламент, страните от ЕС и европейските граждани. \"Комисията има обаче законовото право да задължи всички държави в ЕС да премахнат лятното часово време\", посочва Виолета Булк. Според някои неофициални запитвания в Интернет, две трети от участниците искат лятното часово време да бъде премахнато. Може ли да се говори за подобна тенденция и при запитването на ЕК? Гласуването ще продължи до 16-ти август, напомня еврокомисарката. За резултатите ЕК ще информира след като то приключи. \"Едно обаче трябва да е ясно: нуждаем се от общо решение. Или всички страни-членки ще завъртят стрелките на часовника напред, или нито една. Иначе ще нарушим баланса на европейския пазар. Бихме навредили както на големите фирми, така и на обикновените граждани. Затова питаме европейците дали искат лятното часово време да се запази или премахне на територията на целия ЕС\", изтъква Виолета Булк. А какво, според нея, освен единното решение за времето, е необходимо, за да функционира Европа? \"Мир - в мислите, в сърцата и в поведението ни. Ако има мир, всичко останало ще последва. Не бива да губим време, а трябва да работим заедно за един Съюз, който закриля и подкрепя европейците\", обобщава в интервю за ЗЦ еврокомисарката Виолета Булк.", "date": "2018.08.07", "title": "Неофициално: Две трети от европейците искат лятното часово време да бъде премахнато"}
{"url": "https://www.faktor.bg/bg/articles/v-zabraveniya-razhdiv-poyas-na-ostrova-biha-glasuvali-otnovo-za-brekzit", "text": "За Пол Грийн, управител на клуб в \"ръждивия пояс\" Северна Англия, Великобритания е толкова разорена, че отново би гласувала за Brexit, ако получи още един шанс. Грийн, който ръководи клуб за социално подпомагане на миньори в район, където вече няма работещи миньори, казва, че и двете основни британски политически партии от десетилетия не проявяват интерес към малкия град Нотингли в Йоркшир, разказва Reuters, цитиран от money.bg.. \"Наистина е отчайващо - усещам, че чувствам, че Нотингли е забравена общност, а всички околни райони също са забравени общности, поради липса на инвестиции и бюрокрация\", споделя той. 55-годишният бивш железничар не е единственият с такива възгледи. Подобен гняв накара много британци да гласуват за напускане на Европейския съюз през 2016 г., макар че вълненията в процеса по Brexit подтикнаха някои привърженици на еврочленството да призоват за повторно провеждане на референдума. Великобритания трябва да напусне блока на 29 март 2019 г., но страната, нейните политици и бизнес лидери остават дълбоко разделени спрямо Brexit. Последните проучвания на общественото мнение показват, че британците смятат, че премиерът Тереза Мей не направлява процеса правилно и се увеличава подкрепата за оставане в ЕС. Мей, която категорично отхвърли нов референдум, се опитва да сключи споразумение с Брюксел за напускането, което да удовлетвори и двата лагера в разделената й Консервативна партия, както и северноирландските юнионисти, подкрепящи нейното правителство на малцинството. \"Хаотична шега\" Местните хора се оплакват, че има малко работа в Нотингли. Подобно на много райони в Северна Англия, градчето е изоставено от глобалната икономика, която донесе по-евтин внос на въглища от Колумбия и Русия и даде тласък към генериране на енергия от по-чистите газови и вятърни турбини. Безработицата в Йоркшир и съседния Хъмбърсайд е 4.5%, което е само малко повече от тази в цялата страна. Но докато графството включва изпълнения с живот град Лийдс и процъфтяващия балнеоложки курорт Харогейт, животът е по-труден в старите минни райони. Клубът на Грийн първоначално се грижи за работниците във въглищната мина Kellingley Colliery, намираща се извън града, която е последната дълбока въгледобивна мина във Великобритания. Тя затваря през 2015 г., запазвайки само част от открития добив, като останки от някогашната доминираща въгледобивна промишленост в страната. Kellingley стои окован, затворен зад ръждясали метални огради. Остават огромните купчини шлака и комини, с табели, обявяващи инициативи за възраждане. Грийн вижда Обединеното кралство като разпадащо се: медии, съсредоточени главно върху Лондон, бюрократи, които игнорират желанията на хората, и полиция и здравни служби, напрегнати до краен предел. Политиците живеят в балон, смята мъжът. \"Ние сме тотално пренебрегнати и разочаровани, а те изобщо не слушат\", отбелязва той. Грийн, който гласува за напускане през 2016 г., искайки парите, плащани на Европа, да бъдат инвестирани в неговата общност, е разтревожен от хаоса както при консерваторите, така и при лейбъристите и от преговорите на Мей за Brexit. \"Това е просто хаотична шега - всеки път щом включите телевизора, има вътрешни борби. И все пак отново бих гласувал за напускане\", казва мъжът. Какво би казал той на Мей за Brexit? \"Просто да продължава с това. Ние сме нация от бойци - няма да се разпаднем. Нека да продължим, да излезем и да върнем малко инвестиции в тази страна\", призовава той. Съжаление за напускането? Намиращото се на 30 км на изток пристанище Гул някога изнася британските въглища. Сега внася тухли, растителни масла и дървесина от Европа и други части на света. Германската Siemens планира да построи завод за влакове в Гул, инвестирайки до 200 млн. паунда и наемайки до 700 души. Машиностроителният гигант е една от многото компании, които предупреждават за опасностите от напускане на ЕС без споразумение с Брюксел. Други смятат, че Brexit може да навреди много повече на общности като Нотингли или Гул, отколкото на Лондон или Лийдс, които гласуваха за оставане в ЕС. \"Ако напуснем без сделка, хората, които имат най-малко, ще бъдат най-тежко потърпевши\", заяви бившият консервативен премиер Джон Мейджър, добавяйки, че не изключва нов референдум. Мейджър цитира непубликувани правителствени изследвания, показващи, че Североизтокът - друг регион, ударен от затварянето на мини - може да загуби 16% от брутния си вътрешен продукт, ако Великобритания напусне ЕС без споразумение. В Гул почти няма признаци на съжаление за Brexit. В проучване на Reuters, проведено сред 35 души, 11 твърдят, че нямат мнение за Brexit, 15 го искат възможно най-скоро, 5-има са гласували за оставане в ЕС, а 4-ма биха обмислили да гласуват за оставане, ако има нов референдум. \"Трябва да напуснем: гласувахме да напуснем, това е демокрация. Колкото по-скоро излезем, толкова по-добре. Изобщо не съм си променил мнението\", казва 63-годишният Джон Корфийлд, служил в парашутния полк на британската армия. На въпроса дали смята, че Север ще бъде тежко засегнат икономически от Brexit, той отговаря: \"Ние така или иначе сме тежко засегнати, така че каква е разликата?\"", "date": "2018.08.07", "title": "В \"ръждивия пояс\" на Острова биха гласували отново за Брекзит"}
{"url": "https://www.faktor.bg/bg/articles/erdogan-shte-napravi-ofitsialna-vizita-v-germaniya-n", "text": "Президентът на Турция Реджеп Тайип Ердоган ще направи официална визита в Германия на 28 и 29 септември, заяви говорителят на германския президент Франк Валтер-Щайнмайер във вторник, предава Reuters. Говорителят на разкри дали Ердоган ще проведе разговори и с германския канцлер Ангела Меркел. От нейния офис пък отказаха коментар.", "date": "2018.08.07", "title": "Ердоган ще направи официална визита в Германия"}
{"url": "https://www.faktor.bg/bg/articles/kmetat-na-svishtov-makar-da-sam-ot-bsp-imam-podkrepa-ot-pravitelstvoto", "text": "В лицето на г-н Борисов срещаме изключително добра подкрепа и комуникация и не мога да се оплача, заявява в интервю за \"24 часа\" кметът на Свищов, който е от БСП. \"Не бих казал, че съм знаков кмет на БСП. Тази партия ме е подкрепила, но всеки кмет работи първо за хората, без значение политическата принадлежност. И с добрата координация и с добрата политика, най-вече нуждата на хората. Свищов на два пъти - и 2017 г., и сега, получава средства от постановление на Министерския съвет за това, от което сме имали нужда. Помолили сме както народните представители, така и правителството, да помогне за инфраструктурата и за проблема с безводието на село Хаджидимитрово, който от 30 и повече години не може да бъде решен. Не е нормално в XXI век едно населено място да е на воден режим толкова години. И съм изключително щастлив, че за първи път се отделя такава голяма сума - 200 хиляди лева от постановлението, и с проект, финансиран от МРРБ целево\", разказва Генчо Генчев. На въпрос на какво се дължи това, че не се оплаква от липса на внимание от страна на правителството, кметът на Свищов отговаря: \"От постановлението над 100 български общини са получили средства. Всеки колега е кандидатствал на един или друг принцип. Когато в предишни години нашата община не е получавала такива финансирания, а останалите са, ние какво да правим - да се сърдим ли? Всичко е диалог, разбирателство. И когато се изправиш и защитаваш, когато искаш проблемът на хората да бъде решен, няма как да не бъдат чути нашите искания към определената власт. Това деление на червени, сини общини... Ами ето, ДПС също са опозиция, те също са получили общините им средства. Те не са отделени от всички останали.\" По повод изявлението на депутата от БСП Кирил Добрев, че вижда купуване на парламентарна подкрепа от страна на ГЕРБ към ДПС, Генчев коментира: \"Пак казвам - аз съм избран от хората и защитавам интересите на хората. Това е основната ми мисия. Това, че срещам подкрепа от правителството, може да не се харесва на останалите, но аз не мога да отрека подкрепата, взаимодействието и разбирателството с кабинета. Поставил съм проблемите и въпросите, които трябва да бъдат решавани.\" По думите му рецептата за успеха е в дипломацията - да работиш постоянно и да отстояваш интересите на хората пред националните власти. \"Рецептата ми е упоритост, постоянство и търсене на начин за решаване на проблемите. Всеки избирателен район има свои народни представители от няколко политически сили. В лицето на местния водач и представител на ГЕРБ Цветан Цветанов имаме един изключително силен и възлов депутат. Поставили сме му въпросите и това е предимството - че от ГЕРБ водач на листата във Великотърновски регион е г-н Цветанов, от който срещаме безрезервна подкрепа. Свищов в годините изостана в много неща по отношение на инфраструктура и има много да наваксва.\" По-нататък Генчо Генчев посочва, че на общините е необходим финансов ресурс, за да решават проблемите на хората. \"Не трябва да се делим на червени, сини, черни и всички останали. Аз управлявам с 4-странна коалиция. Ако деля коалицията на ГЕРБ, на БСП и на всичко останало, по-добре да хвърля пешкира и да се отказвам от работата си. Трябва да работим за хората и да чуем техните проблеми. Когато човек загуби връзка с хората, той губи всичко. 1,2 млн. лева с 2 постановления. 500 хиляди лева бяха отпуснати за асфалтиране на улици в града ни, които са в окаяно състояние. Сега получавам 500 хиляди лева при срещата на Цветанов с 15-те кмета на населени места в областта, на която те изразиха своето негодувание от това, че инфраструктарата там е изключително лоша, много дупки, кал до колене газят. Техният глас беше чут. Ето за какво говорим. Не само да остане на приказки. И с това постановление въпросът се реши, защото община Свищов няма толкова средства да задели. Ние ще заделим половин милион лева в текущите ремонти на населените места, но те са крайно недостатъчни за покриване разходите за асфалтиране и всичко останало.", "date": "2018.08.07", "title": "Кметът на Свищов: Макар да съм от БСП, имам подкрепа от правителството"}
{"url": "https://www.faktor.bg/bg/articles/bencho-benchev-e-otkaran-e-bolnitsa-v-izklyuchitelno-tezhko-sastoyanie", "text": "65-годишният бизнесмен и зам.-председател на Общинския съвет в Бургас Бенчо Бенчев, чието име не излиза от фокуса на медиите тези дни, току-що е откаран е болница в изключително тежко състояние, съобщава Флагман.  Пред къщата му в жк \"Меден рудник\" пристигна линейка с включена сирена. Само няколко минути след това той бе свален с носилка и качен в реаномобила.  По думи на най-близките му, той не е издържал на течащата от всички страни разнородна информация, анализираща случилото се миналата седмица в Истанбул при ареста на Димитър Желязков - Очите, както и за бъдещето му като политик и общественик.   Днес следобед информацията му е дошла в повече и почти напълно е загубил говора си, вследствие и на бързо развиващото му се неврологично заболяване - паркинсон, който е в напреднал стадий. От психическо и физическо изтощение Бенчев е получил симптоми за настъпващ инфаркт. Семейството му моли медиите и приятелите на Бенчев да не проявяват нездраво любопитство и да не ги безпокоят в този тежък момент. \"Много моля да проявите разбиране, докато баща ми бъде стабилизиран, надявам се състоянието му да не е фатално за живота му\", каза големият му син Георги Бенчев, който придружи линейката до Спешния център на болницата, в която Бенчев вече е настанен.", "date": "2018.08.07", "title": "Бенчо Бенчев е откаран е болница в изключително тежко състояние"}
{"url": "https://www.faktor.bg/bg/articles/n-nankov-ochakvam-da-chuya-simpatizantite-na-bsp-shte-se-dvizhat-samo-po-gorski-pateki-na-cheren-kon", "text": "Не съм очаквал кметът на Троян да запее в хора на манипулаторите, през този мандат за общината са договорени или изпълнени над 22 млн. лв. Това е написал регионалният министър Николай Нанков в официалния си профил във \"Фейсбук\". Поводът е пресконференция на БСП, на която кметът на Община Троян Донка Михайлова отправи критики към разпределянето на националния бюджет към общините.  Ето реакцията на Николай Нанков. \"Извънредно от Позитано 20! Правителството на ГЕРБ лишава от финансиране общини на БСП.  Това опитаха да внушат днес на една пресконференция. И, защото имам по-пряк поглед върху общините от моя край, реших да посмятам за община Троян, управлявана от един от най-добрите кметове на БСП.  И наистина, най-малко съм очаквал точно г-жа Михайлова да запее в хора на манипулаторите. Само за проекти, свързани с МРРБ, през този мандат за община Троян са договорени или изпълнени, или в процес на изпълнение проекти за над 22 000 000 лева. По националната програма за саниране за 5 блока – 3 107 641 лв., по ОПРР 8 договора на обща стойност 8 467 467,07 лева (читалище, 21 блока, пожарна, сграда на общината), през бюджета на АПИ вход Троян - път II-35 от км 70+911 до км 73+201 - 3 145 677 лв., пътят Добродан - Дълбок дол - път III-402 от км 26+100 до км 30+384 - 707 226 лв., възстановяване на сводов мост /Камен мост/ при км 83+225 на път II-35 349 946 лв., сключен договор за изграждане на мост над р. Бели Осъм - 2 250 000 лв. А наесен започваме и изхода на Троян, както и останалата част от път III-402, като само за пътя ремонтът възлиза на над 4 млн. лева. В последните години на Троянския манастир са отпуснати 2 000 000 лева за реконструкция и ремонт. Нима това не допринася за атрактивността на общината? Вече очаквам да чуя от този формат и лъжа от сорта \"АМ Хемус е само за членове на ГЕРБ. Симпатизантите на БСП ще се движат само по горски пътеки на черен кон“.", "date": "2018.08.07", "title": "Н. Нанков: Очаквам да чуя: \"Симпатизантите на БСП ще се движат само по горски пътеки на черен кон\""}
{"url": "https://www.faktor.bg/bg/articles/8-godishno-balgarche-pochina-v-kipar", "text": "8-годишно момиче от България почина от септичен шок след като майка му настоя то да излезе от болницата, където било транспортирано по-рано, съобщават от министерството на здравеопазването в Кипър, предаде \"Български новини\". Ведомството поиска пълен преглед на случая. От болницата уверяват, че са спазени всички процедури и медицинските служители са действали с чувствителност и благоразумие, въпреки отказа за съдействие от страна на майката. Лекарят е прегледал подробно детето и е информирал по телефона детския педиатър, като двамата са решили да настанят детето в педиатрична клиника за прилагане на специализирано лечение. Майката е отказала детето да остане в болница и е подписала формуляр за поемане на отговорност. След няколко часа детето е докарано отново в болницата, но въпреки усилията на лекарите, краят е бил фатален.", "date": "2018.08.07", "title": "8-годишно българче почина от септичен шок в Кипър"}
{"url": "https://www.faktor.bg/bg/articles/kirilitsata-shte-otselee-samo-na-grobishtata", "text": "Министерството на културата и публичната информация внесе в сръбското правителство предложение за изменение на Закона за официалното и публично използване на езика и писмеността. Твърди се, че основната цел на този закон всъщност е опазването на кирилицата. \"Главната причина е, че трябва да се спазва Конституцията. В член 10 там пише, че официалният език е сръбският, а официалната писменост – кирилицата. Друга причина е Европейската харта за регионалните или малцинствените езици \", обяснява за ДВ Милош Ковачевич от Комитета по стандартизация на езика, който е участвал в изготвянето на предложението. Основните промени са свързани с предефинирането на онези сфери, където официално и публично се използват езикът и писмеността. Под „официална употреба“ се разбира комуникацията с държавни служби. Предложението за промени в закона добавя към нея и „публичната употреба“, така че да се покрият и други сфери. Не само езика в училищата – промените на практика ще засегнат и частния сектор, и медиите, и неправителствените организации. Частните фирми ще трябва да използват кирилицата, когато става дума за юридически процедури като име, седалище, гаранции, фактури, разписки и т.н. \"Никой не може да Ви нареди с каква азбука да напишете научен труд или литературно произведение и с каква писменост да се работи в школите за изучаване на чужди езици. Но задължението да се пише на кирилица е съвсем логично, когато подавате молба или жалба или когато в училище се преподават сръбски език, география или физика\", казва Милош Ковачевич. Предложението за промени в закона на практика обявява кирилицата за задължителна и в медиите. \"Би било съвсем нормално за всички медии, публикуващи на сръбския език, да използват именно официалния език и официалната писменост\", казва Ковачевич.\"Ако обаче медията е предназначена за някое малцинство, тогава може да се използва съответният малцинствен език.\" Новите разпоредби ще се отнасят и до вътрешната и задграничната дейност на  професионалните и браншови организации. \"Ако вземем Асоциацията на журналистите в Сърбия: съвсем логично е, че те използват модерен сръбски език и ще трябва да го пишат на кирилицата като конституционна писменост\", обяснява Милош Ковачевич. Задължението да се пише на кирилица не важи за частното общуване, за изписването и използването на лични имена, за двуезични издания и компютърни програми, за наложила се научна и техническа терминология, за научни и художествени произведения, за научни и образователни дейности в чуждоезичните училища, за маркови стоки, включително и обозначенията за произход на стоки и услуги. Законът има специален раздел за националните малцинства, които имат право официално да използват на майчин език. Сферата на официалната употреба на кирилицата е прекомерно разширена, казва професор Ранко Бугарски от Филологическия факултет на университета в Белград. \"Страхувам се, че в много области всичко това предизвиква по-скоро хаос, защото хората не знаят как да постъпят и какво е позволено\", обяснява той в интервю за ДВ. И добавя нещо много важно: \"Ако идеята за служебно ползване се разшири до използване на кирилицата във всички сфери, ако латиницата бъде изтикана на заден план, ако наказват хората, които я използват, ако наистина освобождават от данъци онези, които печатат на кирилица, то това ще бъдат дискриминационни мерки. А Конституцията изрично забранява дискриминация на базата на езика\", казва Бугарски. Тези, които не спазват разпоредбите, наистина ще бъдат наказвани. За физически лица глобата може да бъде от 5000 до 100 000 динара (приблизително между 42 и 820 евро), а за организации и предприемачи глобите могат да бъдат между 70 000 и 1 милион динара. Ранко Бугарски критикува разпоредбите: „Езикът не може да се регулира чрез принуда и с такива драстични мерки\", казва той. Неговото мнение споделя и социологът Ратко Божович: \"Това е насилие над езика. Езиковите въпроси не могат да се решават чрез диктат. Такива политически инструменти са прекалено груби за една чувствителна област като езиковите промени\", смята Божович. Мато Пижурица защитава данъчните облекчения в полза на кирилицата: \"Има държави, които популяризират националната си култура именно с пари от данъците.\" Той добавя обаче, че в резултат от насърчаването на кирилицата не бива хората да изгубят грамотността си на латиница: „Имаме богато наследство, печатни и литературни произведения на латиница, някои от които са много стари. Тъй че ще бъде безсмислено да се откажем от грамотността си на латинската писменост.\" Дали всичко това изобщо е необходимо? - пита професор Бугарски. Той смята, че кирилицата съвсем не е толкова застрашена, колкото се твърди. \"Фактът, че латиницата е толкова широко разпространена, не означава, че кирилицата е обречена да изчезне. Или, че, както се казва, щяла да оцелее само по надгробните плочи.\" Той припомня, че според Конституцията, кирилицата вече се ползва с привилегирован статут в образователната система. \"В Конституцията пише, че официално се използват сръбският език и кирилицата, но се добавя, че в страната са допустими и други езици и шрифтове\", обяснява Бугарски. И добавя: \"В Сърбия не можеш да завършиш основно училище, без да владееш кирилица. Децата в училище първо учат кирилица и чак след това латиница. Всички учебници са задължително на кирилица. Нима може да бъде сериозно да застрашена една писменост, която е до такава степен привилегирована?\", обобщава Бугарски. Тъкмо поради това филологът смята, че предложените промени обслужват не езикови, а други цели. Какви точно – не желае да коментира. Ратко Божович очевидно мисли, че причините са политически, че се прибързва и идеологизира. „Всеки път, когато политиците се намесват в културата, действията им са тромави, а мотивите – подозрителни. Те са като коне с капаци и не могат да повлияят на това, което се случва на един език \", твърди Божович.", "date": "2018.08.07", "title": "Кирилицата ще оцелее само на гробищата?"}
{"url": "https://www.faktor.bg/bg/articles/ikonomika/prognoza-s-okolo-15-shte-poskapne-hlebnata-pshenitsa-ot-esenta", "text": "С близо 15% ще поскъпне пшеницата от есента, прогнозират от Софийската стокова борса. Причините са слабата реколта у нас заради дъждовете и по-ниските добиви в световен мащаб. Хлебопроизводители очакват повишение и на цената на хляба. През август миналата година стартовата цена на хлебната пшеница е била 290 лв. на тон , а през тази година тя е между 320 и 340 или с марш от 15%.В момента сделки с пшеница на Софийската стокова борса няма, тъй като купувачите не са съгласни с предлаганата от продавачите цена.Най-силният фактор, който влияе върху цената на пшеницата и у нас, са повишените котировки на световните пазари, предимно в САЩ, Франция и Германия, коментират от Софийската стокова борса. \"Виждаме един ръст в рамките на около 15, дори 20% по-високи цени през тази година, което се дължи най-вече на по-слабата реколта в световен мащаб от около 720 млн. тона, а предишната година беше над 760 млн. тона. Едни числа, които не говорят много на широката публика, но е ясна тенденцията, че количеството пшеница ще бъде по-малко през тази година и това ще доведе до ръст в цената на хлебната пшеница\", обясни Васил Симов, главен изп. директор на Софийската стокова борса. Заради лошото време у нас тази година се очаква по-слаба реколта в сравнение с миналата - с около 700 000 тона пшеница по-малко.С до 30% по-нисък добив заради дъждовете очакват в Североизточна България. Първите сделки с хлебна пшеница ще започнат през септември.", "date": "2018.08.07", "title": "Прогноза: С около 15% ще поскъпне хлебната пшеница от есента"}
{"url": "https://www.faktor.bg/bg/articles/ikonomika/biznes/nap-zatyaga-kontrola-varhu-onlayn-targoviyata", "text": "Продажбите чрез поръчки по интернет нарастват през последните години като много граждани реално извършват търговска дейност без да плащат дължимите данъци. Затова от НАП изискват информация от куриерските компании какви суми изплащат на свои клиенти за изпратени пакети с наложен платеж. Данъчните затягат контрола върху онлайн търговията като ще следят какви суми получават гражданите при изплащане на стоки с куриерски или пощенски пратки с наложен платеж. Това ще стане с промени в Закона за пощенските услуги, които са пуснати за обществено обсъждане от Министерството на транспорта, съобщава \"Труд\". Всички пощенски оператори ще трябва да изискват и съхраняват идентификационни данни на граждани – податели на вътрешни и международни пощенски пратки с наложен платеж, при които на подателя на пратката сумата на наложения платеж е изплатена в брой чрез пощенски паричен превод. Информацията за хората, които получават пари за изпращане на стоки по пощата, ще се пази в предвидения от Данъчно-осигурителен процесуален кодекс 5-годишен срок. Информация ще се пази и за упълномощените лица, които изпращат стоки по пощата. С промените в закона ще се следи и какви суми се получават от изпращача с пощенски паричен превод. Така от НАП ще могат да проследят колко често граждани изпращат стоки по пощата и какви обороти правят.", "date": "2018.08.07", "title": "НАП затяга контрола върху онлайн търговията"}
{"url": "https://www.faktor.bg/bg/articles/ikonomika/v-karolev-za-4-godini-dohodite-na-balgarina-se-kachiha-s-nad-50", "text": "\"За 4 години доходите на българина се качиха с над 50%, което е успех. БВП също се увеличава. Тази година има ръст към 4%. Безработицата пък е два пъти по-ниска. За този момент огромният проблем е липсата на инвестиции\", коментира икономистът Владимир Каролев. Той е на мнение, че липсата на инвестиции е заради лошата съдебна система и недобрите закони.  \"Съдебната система трябва да се реформира. Трябва да се правят смислени закони. Ако пък се стигне до някакво дело - нещата трябва да се решават от независим съдия, а не да печели винаги този, който има повече връзки. Това ще стане, когато съдии и прокурори започнат да влизат в затвора\", уточни Каролев.  По думите на Мика Зайкова вдигането на доходите не става със заклинание, а с работа. \"Трябва да се вдигне производителността, за да се вдигнат заплатите. За да се случи това трябва да има приток на инвестиции и инвеститори, които да правят бизнес. България е инвестиционна пустиня. Нужни са и умения на кадрите у нас\", категорична бе тя пред Bulgaria ON AIR.  Зайкова смята, че от България изтичат инвестиции, а българските инвеститори предпочитат да инвестират навън.", "date": "2018.08.07", "title": "В.Каролев: За 4 години доходите на българина се качиха с над 50%"}
{"url": "https://www.faktor.bg/bg/articles/bezlov-s-uchastieto-na-polititsi-evrosubsidiite-stanaha-sredstvo-za-trupane-na-bogatstvo", "text": "\"Идеята на субсидиите в селското стопанство е да подпомагат малките и средни производители, а не милионерите. Преди влизането ни в в Европейския съюз с програма \"Сапард\", а след това с европейските субсидии, създадохме една класа на латифундисти, които разпределят милиардни средства.\" Това каза в интервю за БНР анализаторът от Центъра за изследване на демокрацията Тихомир Безлов. Коментарът му бе по повод последния скандал, свързан общинския съветник от Бургас Бенчо Бенчев, задържан заедно с издирвания от Интерпол Димитър Желязков (Митьо Очите) в турски хотел.  Кой е Бенчо Бенчев? Той е най-едрите земеделски производители от т.нар. \"група на зърнарите\". При протестите за евросубсидиите през 2012 година Бенчев бе сред организаторите и премиерът Борисов коментираше фигурата на Бенчев, припомни Безлов. Акцентирайки върху концентрацията на евросубсидиите, анализаторът уточни, че от 2015 година има европейско решение за „таван“ на субсидиите, което е довело до незаконни схеми за тяхното получаване: \"Тези субсидии не бива да надхвърлят 300 хиляди евро. Имайте предвид, че когато през 2010-2012 година направихме първите списъци на хората, компаниите,семействата, които са зад тези компании, ако си спомняте, имаше групи, които имаха 30 милиона евросубсидии. Сега тези групи са трансформирани на десетки малки фирми, за да се преодолее този праг от 300 хиляди. Дори да го направите, създавате организация, т.е. създавате организирана престъпна група с десетки подставени лица, фирми, които ви движат документооборота, извършвате огромно количество нарушения. Но за да докажете това, ви трябва разследване - трябва да докажете, че това действително са подставени лица, че тези документи действително са фалшиви и т.н.\" Големият проблем според Безлов е, че \"тези гигантски компании на семейства взимат тези пари, а за да ги взимат, трябва да го направят през политиците\". \"Взимайки ги, трябва да направят криминални организации\". \"В резултат на политически протекционизъм създадоха около стотина семейства в страната, които разпределят 70-80% от евросубсидиите. За 2017 година те са 2 милиарда и 900 милиона - това са огромни пари за страна като България. Това, което официално се случва в България от 2015 година е, че съзнателно се заобикаля този таван. Администрациите, политиците избягват да го коментират тази тема. Няма да я видите никъде. Всички в момента говорим какъв Ролс-Ройс има Бенчо. /.../ Ролс-Ройсът на Бенчо, или това, че го е укрил, ми се струва даже дребнотемие.\"", "date": "2018.08.07", "title": "Безлов: С участието на политици шепа латифундисти разпределят милиарди от еврофондовете"}
{"url": "https://www.faktor.bg/bg/articles/gratski-zam-ministar-balgarite-v-s-imoti-v-gartsiya-da-proveryat-dali-sa-zakonni", "text": "Атина въвежда мерки срещу безобразията в градоустройството и околната среда. Това съобщи в интервю за „Труд“ зам. - министърът на околната среда и енергетиката Сократис Фамелос. Амбицията на гръцките власти е да ликвидират незаконното строителство. Фамелос съветва българите с имоти в Гърция да проверят дали са законни. За целта те биха могли да наемат строителен инженер, който да провери разрешението за строеж и да отстрани евентуалните нарушения на закона за строителството въз основа на действащото в Гърция законодателство.  \"В никой от законите, които са в сила сега и по-специално в Закон 4491/17, който се отнася до незаконните строежи и строителство, не се предвижда уреждане или узаконяване на незаконни и произволно построени имоти, които се намират в горски или археологически район, в потоци, в морски зони или в защитени територии. Пределно ясно е, че тези недвижими имоти не могат да бъдат узаконени. При останалите случаи, които имат някаква форма на произвол, съществуват специални технически средства, които могат да доведат до тяхното уреждане\", обяснява Сократис.", "date": "2018.08.07", "title": "Гръцки зам. министър: Българите с имоти в Гърция да проверят дали са законни"}
{"url": "https://www.faktor.bg/bg/articles/obshtestvo/zakon-i-red/sgs-ne-pusna-predsrochno-srabski-mafiot-ot-zatvora", "text": "Софийският градски съд остави без уважение молбата на Будимир Куйович за предсрочно освобождаване от затвора, предаде „Фокус”. В момента той излежава 16-годишна присъда, след като бе задържан при специализирана акция на 30 декември 2007 г. за трафик на близо 60 кг хероин.  Мотивите на защитата на Куйович бяха, че осъденото лице се е поправило и се разкайва за стореното. Защитата изтъкна, че той е изпълнил първата предпоставка за предсрочно освобождаване, а именно, че вече е изтърпял повече от половината му наложено наказание.  Според държавното обвинение молбата на Куйович е неоснователна и следва да бъде оставена без уважение.  В рамките на делото стана ясно, че подсъдимият не е допускал нарушения на трудовата дисциплина в затвора и дори е бил награждаван. Според съда обаче не са налице всички предпоставки за условно предсрочно освобождаване.", "date": "2018.08.07", "title": "СГС не пусна предсрочно сръбски мафиот от затвора"}
{"url": "https://www.faktor.bg/bg/articles/40-dushi-pripadnaha-v-sofiya-ot-zhegata", "text": "40 души са припаднали от жегата по улиците на София днес до обяд, съобщиха от Центъра за спешна медицинска помощ. „Лятото създава проблеми от рязкото покачване на температурата, повлиява негативно на организма и хората, които имат хронични проблеми, ще трябва малко да се погрижат за себе си и да бъдат по-внимателни - да не излизат в най-топлите часове от деня, да носят светли дрехи, със светла шапка, винаги да имат в ръката си вода и по възможност, разбира се, да стоят на закрито. 15 екипа обслужват над три милиона. Те са непрекъснато заети, от адрес на адрес. Ако в момента няма остър проблем, той може да се случи малко по-късно“, коментира пред БНР началникът на пресцентъра на Соешната помощ Катя Сунгарска.", "date": "2018.08.07", "title": "40 души припаднаха в София от жегата"}
{"url": "https://www.faktor.bg/bg/articles/mvr-dimitar-zhelyazkov-ochite-e-zadarzhan-ot-turskite-vlasti-za-do-30-dni", "text": "Димитър Желязков е задържан от турските власти за срок до 30 дни. Това каза на брифинг в Елин Пелин гл. комисар Младен Маринов, главен секретар на МВР във връзка с работата по организираната престъпна група, чийто лидер е Димитър Желязков, известен с прякора Митьо Очите, предаде репортер на Агенция „Фокус“. „В момента Димитър Желязков е задържан от турските власти за до 30 дни – такава е процедурата. И трябва да мине процедура по предоставяне в турски съд, за да се спазят законите“, обясни главният секретар. На въпрос дали седемте души, заловени заедно с Димитър Желязков в Истанбул, имат забрана за влизане в Турция, главен комисар Младен Маринов отговори, че няма такава информация  „Когато дойдоха на наша територия, на тях им бяха наложени полицейски заповеди за задържане в срок от 24 часа. Проведоха се полицейски следствия в необходимия обем, бяха докладвани в Специализираната прокуратура и в момента работата продължава. Бяха освободени след тези 24 часа и предстои прокуратурата да прецени към кого какви обвинения ще бъдат повдигнати. В момента тече активна работа на територията на ОДМВР – Бургас, обемът от работа е изключително голям. Това, което трябва, го правим. А дали ще защитим тези, които дават сведения, зависи от това доколко тези сведения ще доведат до обвинения на лицето. Всичко се решава от прокуратурата“, обясни гл. комисар Маринов. На въпрос дали смята, че има теч на информация във връзка с този случай, главният секретар отговори: „Винаги се взимат мерки за теч за информация. Не мисля, че в този случай има проблем“.", "date": "2018.08.07", "title": "МВР: Димитър Желязков-Очите е задържан от турските власти за 30 дни"}
{"url": "https://www.faktor.bg/bg/articles/spartan-transportira-meditsi-za-speshna-donorska-situatsiya", "text": "Самолет C-27J \"Спартан\" изпълни днес успешно транспортна задача от София до Бургас и обратно, свързана с донорска ситуация, съобщиха от Министерство на отбраната. Самолетът е бил с екипаж командир майор Георги Стоименов, втори пилот капитан Стоян Барев и борден инженер капитан Николай Михайлов от транспортна авиогрупа Враждебна на Военновъздушните сили (ВВС).  На борда е имало два екипа от медицински специалисти на УМБАЛ \"Александровска\" и на Военномедицинска академия. Полетите са изпълнени при спазване мерките за безопасност и изискванията на документите, регламентиращи летателната дейност с военни въздухоплавателни средства на Република България.", "date": "2018.08.07", "title": "\"Спартан\" летя до Бургас за спешна донорска ситуация"}
{"url": "https://www.faktor.bg/bg/articles/novini/svyat/kosovo-osven-velik-lider-angela-merkel-e-i-genialna-zhena-da-razreshava-balkanskite-problemi", "text": "Министърът на външните работи на Беджет Пацоли призова канцлера на ФРГ Ангела Меркел да бъде включена в усилията за разрешаване на отворените въпроси между страните от Западните Балкани, предава RTK Live. „Винаги съм бил на мнение, че освен велик лидер, Ангела Меркел е и гениална жена. Нейната конструктивност, справедливост и сила да разрешава проблемите прави участието й в разрешаването на балканските проблеми във въпрос от съществено значение\", пише Пацоли в профила си в социалната мрежа „Фейсбук“.", "date": "2018.08.07", "title": "Косово: Меркел е велик лидер и гениална жена, да разрешава балканските проблеми"}
{"url": "https://www.faktor.bg/bg/articles/nesrin-uzun-stanahme-zhertva-na-izklyuchitelnata-dobrota-na-bencho-benchev", "text": "Станахме жертва на изключителната доброта на Бенчо Бенчев. Това заяви на пресконференция в Бургас бившият депутат от ДПС Несрин Узун, който по информация на медиите е задържан заедно с Митьо Очите в Истанбул. Узун заяви, че е отседнал в друг хотел.  Бенчо Бенчев му се обадил по телефона и го помолил да резервира три стаи в хотел в Истанбул. Двамата често правели воаяжи до най-големия град в Турция, защото го харесвали, а и в последно време Бенчев ходел там заради здравословни проблеми – свои и на жена му.  „Бенчев е 95% инвалид, в момента е в много тежко състояние“, каза Несрин Узун, цитиран от в. Труд. Те били заедно на вечеря в злополучната нощи след като срещата им приключила, Узун закарал с автомобила си Бенчев до хотел „Рамада“. Тогава видели ареста на Димитър Желязков. Турските власти не са ги арестували, само помолили да отидат с тях и да им окажат пълно съдействие. Още повече, че Несрин Узун говори турски език. У нас вече им е била издадена 24-часова заповед за задържане – за да се изяснят обстоятелствата около случая. „Разкриха се тези, които са били около мен само от интерес. Възмутен съм от коментатори и писания, които се опитват да свържат случая с партията, чийто народен представител съм бил. От 10 години не съм в активната политика и може да съм се ориентирал към друга партия“, каза Несрин Узун.", "date": "2018.08.07", "title": "Несрин Узун: Станахме жертва на изключителната доброта на Бенчо Бенчев"}
{"url": "https://www.faktor.bg/bg/articles/strahil-angelov-bsp-vinagi-syada-na-bogatite-sofri-tezi-na-rabotnitsite-za-neya-sa-postni", "text": "Още от 1990 година номенклатурата на БКП започна да гради българския капитализъм. Тогава бяха назначени бг капиталистите, които придобиха държавни активи и впоследствие някои продадоха за скрап и изиграха на рулетка. Политическа воля за стопирането на тези вредни процеси нямаше, защото участниците в него не желаеха да спират. Те не искат и сега. Сегашният „герой” Митьо Очите вероятно също е човек със солидни фиансови възможности и кой знае колко политици е оплел в мрежите си през годините. Това казва в интервю за Novini.bg бившият депутат от БСП Страхил Ангелов, който доброволно напусна партията преди 3 години заради „натрупани разочарования”. \"Много от тези хора като Бенчо Бенев са преминали през редиците на БСП. Тази партия не е по-различна от всички останали. Ръководителите на соцпартията - не само тази жена, която е в момента, а и в годините назад, никога не са защитавали работниците. Винаги са сядали на едни маси с банкери примерно, защото не обичат работниците, смятат трапезите им за постни, пък те обичат по-богати софри\", разкрива още Ангелов.", "date": "2018.08.07", "title": "Страхил Ангелов: БСП винаги е сядала на богатите софри, тези на работниците са й постни"}
{"url": "https://www.faktor.bg/bg/articles/meteorolozite-kam-borisov-pak-izlizame-na-protest-ako-ne-ni-izvadite-ot-ban", "text": "Метеоролозите и хидролозите от БАН излязоха с отворено писмо до министър-председателя Бойко Борисов. В него те информират, че ще спрат работа и ще подновят протеста си заради продължаващото несправедливо разпределение на бюджета от ръководството на Академията. Това ще се случи въпреки допълнително отпуснатите от правителството 15 милиона лева. „До извеждането на Националния институт по метеорология и хидрология от състава на БАН спираме да изпълняваме всякакви разпореждания и решения от страна на ръководни органи на Академията\"“, е написано в писмото им. В него също така се настоява правителството да предприеме спешни действия за извеждането на НИМХ от БАН и Институтът да премине към Министерството на образованието Писмото е видимо на страницата на НИМХ.", "date": "2018.08.07", "title": "Метеоролозите към Борисов: Пак излизаме на протест, ако не ни извадите от БАН"}
{"url": "https://www.faktor.bg/bg/articles/v-moskva-prebiha-frenski-aktyor", "text": "Звездата от филмовата поредицата \"Такси\", френският актьор Сами Насери, е бил пребит в Москва, съобщи газета.ру. Преди 2 години медиите съобщиха, че Насери, който е от алжирски произход, проявява желание да получи руски паспорт, явно незапознат с някои източни нрави. Така или иначе любимецът \"таксиджия\" с екстремни умения в шофирането, се сдоби с документ от федерацията. Става дума за паспорта \"Золотого кольца\", който не му дава гражданство, а само намаление при посещение в градовете от Златния пръстен. Разочарованието не закъснява. В нощта на 4 срещу 5 август Сами е посетил със своя брат - Ларби - клуб. Там той е имал конфликт с друг клиент на заведението, който е прераснал в сбиване. Артистът и неговият роднина били приети в болница в руската столица с травми по лицето. Според информация на московската медия артистът и другият участник в боя са се спречкали за микрофона, докато са чакали на опашка за караоке. Полицията в Москва заяви, че все още не може да се установи кой е виновен за инцидента.", "date": "2018.08.07", "title": "В Москва пребиха френски актьор, сдобил се с руски паспорт"}
{"url": "https://www.faktor.bg/bg/articles/stiv-banan-organizira-ultradesen-metezh-v-evropa", "text": "Идеологът на американските „алтернативни десни“ Стив Банън обяви плановете си да създаде Фонд „Движение“ – The Movement. Именно така, без уточнения – който знае, той ще разбере, а който не разбира, нека също се присъедини. „Движението“ има за цел да обедини европейските крайнодесни, да ги научи на избирателни технологии в стил Cambridge Analytica и да постигне краткосрочната цел да спечели една трета от гласовете на изборите за европейски парламент през май 2019 година. В дългосрочен план – нито повече, нито по-малко – ултрадесен метеж на Стария континент, пише в представен без редакторска намеса материал, публикуван от електронното издание на руското списание „Експерт“, цитирано от \"Фокус\".  Фондът с щаб-квартира в Брюксел – точно в сърцето на Европейския съюз, който трябва да бъде разрушен – ще служи като оперативен и консултационен център за провеждането на анкети, „наточване“ на послания към електората, координация на действията и поддръжка на проекти по цяла Европа. За образец по мащаба на действие Банън смята милиардера Джордж Сорос, който изхарчи 32 милиарда долара за либерални проекти от момента на основаване на своя фонд „Отворено общество“ през 1984 година. Банън говори за това и много други неща в интервю пред американското издание The Daily Beast. Напомняме, че главата на предизборния щаб, а след това съветник на Доналд Тръмп по идеологическата част, Стив Банън бе изгонен от Белия дом през август 2017 година. През януари т.г. отдавнашните му спонсори семейството милиардери Мърсър го изгониха даже и от Breitbart news – главният портал на американските крайно десни, който Банън създаваше и развиваше от 2007 година. Този публичен шамар бе ударен на Банън заради прекомерната му откровеност и безразсъдна наглост в изпълнението на целите - дори радикалните милиардери се придържат към минималните правила за обществено поведение и конспирация. Тогава Банън се отправи към по-приветливите кръгове на европейските ултрадесни и остана в Рим. Ролята, която изигра за победата на италианската „Северна лига“ на изборите през март т.г. и рязкото издигане на нейния лидер Матео Салвини все още не е изследвана и описана. Последната половин година Банън обикаля европейските партньори, зареждайки ги със своите амбиции и технологии за манипулация на общественото мнение. Главните фигуранти в „алтернативната Европа“ на Банън са френския „Национален фронт“ на Марин льо Пен и нейната по-радикална племенница Марион, италианската „Лига“ на Матео Салвини, Партията на независимостта на Обединеното кралство на Найджъл Фараж, „Алтернатива за Германия“, Австрийската партия на свободата, „Фламандски интерес“, Виктор Орбан в Унгария и управляващите националисти в Полша, както и по-малко известните, но активно посягащите към властта „нордически арийци“ – партията „Шведски демократи“, родила се дирeктно от неонацистко движение и етническите националисти „Истински фини“. Издигането на Салвини до властови позиции, при това, получавайки директно контрола върху силовия апарат, Банън смята за образцово: „Щом проработи в Италия, ще проработи навсякъде“. При това Салвини, в унисон с Банън, говори за създаване на „Лига на лигите“ в Европа, със своята партия в качеството на модел. Но, независимо от показната раздяла с Вашингтон, Стив Банън изобщо не е прекъснал връзките си с Белия Дом, където на поста старши съветник по политическата част остана на работа неговия човек Стивън Милър, нито с неговите радикални другари в САЩ. Нещо повече, в близките месеци той ще бъде в Америка, където ще проведе кампанията на своите кандидати на изборите за Конгреса през ноември. Европейската щаб-квартира на Банън ще поддържа връзка също с групата „Свобода“ в конгреса на САЩ (Freedom Caucus) – това е групата на най-радикалните конгресмени от Републиканската партия – по-десни даже и от консервативно-либертарианската Tea party. Що се касае до Русия, според мнението на Банън, Москва е в съюз с канцлера Меркел: „тя продаде контрола (над европейския пазар) на Русия за по-ниски цени на енергоносителите“. Затова Меркел заслужи неговия прякор „пълен фалшификат“. Тя, заедно с президента на Франция Еманюел Макрон, са главните мишени на Банън и неговата кампания в Европа. При цялата демонстративна самоувереност и напор, успехът на Банън и неговия план не е очевиден. Не е много лесно да се намерят големи пари за такава идеология в Европа. За това говори и фактът, че на „Националния фронт“ му се наложи да стигне до Русия в търсенето на финансиране – никой в цяла Европа не даде. Независимо, че проектът на Банън би се харесал на богатите католически фундаменталисти и монархисти. На второ място, управляващите центристки партии нямат никакво намерение да отстъпват властта – и своите страни – на радикалите и службите за защита на конституционния строй работят за тях. Трето, по-голямата част от европейското общество, както и по-рано, е категорично против ултрадесните – те попадат на власт, както в Италия и Австрия, чрез коалиция с други сили.", "date": "2018.08.07", "title": "\"Експерт\": Стив Банън организира ултрадесен метеж  в Европа"}
{"url": "https://www.faktor.bg/bg/articles/prezidentstvoto-kampaniyata-na-rumen-radev-ne-e-bila-finansirana-ot-obshtinskiya-savetnik-bencho-benchev", "text": "На официалния сайт на Сметната палата е публикуван пълният отчет на дарителите в предизборната кампания на президента. Това съобщиха от президентството по повод твърденията, че кампанията на Румен Радев е била финансирана от общинския съветник Бенчо Бенчев, задържан заедно с Димитър Желязков – Митьо Очите в Истанбул. В предаването „Тази сутрин” Тома Биков от ГЕРБ попита дали президентът Радев не е гостувал на Бенчев и дали не е получил от него пари за кампанията си.   „Да, г-н Бенчев е участвал в кампанията на президента Радев, всички са участвали. Всички наши активисти – общински съветници, кметове, народни представители, са се включили според възможностите си в тази кампания”, отговори Атанас Зафиров от БСП.", "date": "2018.08.07", "title": "Президентството: Кампанията на Румен Радев не е била финансирана от общинския съветник Бенчо Бенчев"}
{"url": "https://www.faktor.bg/bg/articles/gruziya-otbrlyaza-10-godini-ot-svetkavichnata-voyna-s-rusiya-osadi-ruskata-okupatsiya", "text": "Грузия осъди днес окупацията на нейна територия от Русия в навечерието на десетата годишнина от \"светкавичната война\" и последвалото я признаване на две грузински сепаратистки територии за независими държави от Москва, което значително влоши отношенията между Изтока и Запада, предаде Франс прес. \"Това беше война срещу Грузия, агресия, окупация и въпиещо нарушение на международното право\", заяви грузинският президент Гиорги Маргвелашвили пред министри и представители на Латвия, Литва, Полша и Украйна. \"Апетитът на агресора се засилва след нахлуването\", добави той. Русия отдавна има търкания с Грузия заради амбициите на бившата съветска кавказка република да се присъедини към ЕС и НАТО - възможност, която за Русия е опасно посегателство над зоната й на влияние. Според Маргвелашвили по-скоро пасивната реакция на Запада към Русия след войната с Грузия през 2008 г. е вдъхнала увереност на Москва, за да анексира украинския полуостров Крим през 2014 г. след идването на власт на прозападно правителство в Киев. \"По-късно видяхме какво направи Русия в Украйна през 2014 г.\", каза грузинският президент. Грузия ще продължи външнополитическия курс за пълноценна интеграция в европейските и евроатлантическите структури, продължи Маргвелашвили, цитиран от ТАСС. \"Ние смятаме, че членството в НАТО ще бъде гаранция за суверенитета и териториалната цялост на Грузия в рамките на международно признатите й граници\", каза грузинският президент. На 12 юли тази година генералният секретар на НАТО Йенс Столтенберг за пореден път потвърди намерението на алианса да приеме Грузия, без да уточнява кога може да стане това.", "date": "2018.08.07", "title": "Грузия отбеляза 10 години от \"светкавичната война\" с Русия и осъди окупацията"}
{"url": "https://www.faktor.bg/bg/articles/skandal-s-naslednika-na-mariano-rahoy-noviyat-lider-na-narodnata-partiya-si-kupil-diplomata", "text": "Консервативната Популярна партия (ПП) на Испания, наскоро свалена от власт след серия от случаи на корупция, е засегната от друг скандал, тъй като новият лидер Пабло Касадо е обвинен, че е получил магистърската си степен като \"подарък\". 37-годишният политик обеща \"обновление\", когато замени Мариано Рахой на 21 юли, след като главният прокурор нареди отстраняването му като премиер с вот на недоверие заради корупционните скандали, засягащи партията му. Но според съда в Мадрид той може да бъде обвинен в \"подкуп и злоупотреба\" за получаването на диплома по право от университета \"Крал Хуан Карлос\" през 2009 г., без да присъства на лекции или да се явява на изпити. В съдебен документ, получен от АФП, съдия Кармен Родригес-Медел твърди, че е открила доказателства за извършено нарушение, след разследване в университета за нередности в получаването на въпросната степен.. Тя поиска от Върховния съд да проучи Касадо, като единствения трибунал, който е в състояние да направи това, предвид особения му статут на законодател. Касадо вече призна, че не е посещавал лекции, за да получи своята магистратура и заяви, че е получил дипломата си въз основа на \"работата\", която е предал. Но Родригес-Медел, който не е успяла да разпита Касадо, заяви, че разследванията не са открили доказателство в университета за никаква работа. Тя вярва, че е получил магистратурата като \"подарък\" - един от няколкото, за които се твърди, че са се възползвали от тази специална услуга. Касадо засега отказва да подаде оставка и ПП се опитва да го защити. \"Невинни хора никога не трябва да подават оставка\", каза генералният секретар на ПП Теодоро Гарсия пред репортери. Той твърди, че Касадо е разполагал с \"много от документите, които по-късно представил\", добавяйки, че според регламентите университетът унищожава студентските документи след седем години. Гарсия също така заяви, че е \"изненадан\", че членовете на управляващата Социалистическа партия, които са \"фалшифицирали\" автобиографиите си, не са били разследвани. Той посочи главния секретар на Социалистическата партия в Мадрид Жозе Мануел Франко, който през април призна за \"нередност\" в автобиографията си, след като там е написано, че има научна степен по математика, която той никога не е притежавал.", "date": "2018.08.07", "title": "Скандал с наследника на сваления от власт Мариано Рахой"}
{"url": "https://www.faktor.bg/bg/articles/liderat-na-vmro-dpmne-do-10-septemvri-shte-obyavim-dali-shte-boykotirame-referenduma-za-imeto", "text": "Председателят на опозиционната ВМРО-ДПМНЕ Християн Мицковски потвърди за скопската телевизия „Канал 5“, че до 10 септември партията ще обяви дали ще бойкотира референдума за името или ще призове македонците да гласуват „против“ договора с Гърция. Мицковски подчерта, че е получил предложение да влезе в правителството, но отрече, че е поискал промени в Наказателния кодекс, което би означавало амнистия за предишното ръководство на ВМРО-ДПМНЕ. Телевизията припомня, че на 10 септември ще бъде даден официален старт на кампанията за референдума.", "date": "2018.08.07", "title": "Лидерът на ВМРО-ДПМНЕ държи в шах привържениците си за референдума"}
{"url": "https://www.faktor.bg/bg/articles/shokirashti-podrobnosti-za-arestuvaniya-politsay-ot-plovdiv", "text": "29-годишният униформен, който бе арестуван за трафик на мигранти, е имал и съучастници. Това стана ясно по време на брифинг на окръжния прокурор на Пловдив Румен Попов. Двама от тах са установени, а единият все още се издирва.  С \"Мерцедес\" от Бургас към София полицаятот СДВР е превозил шестима афганистанци. След като изпълнил курса, се върнал към Бургас и качил още шестима нелегални емигранти. По време на курса пътни полицаи са направили опит да спрат въпросния \"Мерцедес\", но полицаят-трафикант, не се подчинил. По думите на окръжния прокурор, полицаят се е насочил към Карлово, където в центъра на града е стоварил шестимата афганистанци, всичките мъже. Те са били на възраст от 15 до 22 години. Той поискал от тях 100 долара с обяснението, че са му нужни, за да разреши с тях проблемите с предвижването им. След като ги зарязал, подкарал към Пирдоп. На пътя изхвърлил от автомобила дрехите на емигрантите, като задържал само по ценните им вещи. В Пирдоп е бил арестуван. При обиск в тока на обувката му е било открито прахообразно вещество. Той твърдял, че не е наркотик, а възбудител, за да може да го държи буден и да извърши успешно двата курса с афганистанците от Бургас към София. В апартамент в столицата са били открити още афганистанци. Заедно с изоставените броят им е 22.", "date": "2018.08.07", "title": "Шокиращи подробности за арестувания полицай-трафикант"}
{"url": "https://www.faktor.bg/bg/articles/nay-tezhko-postradaloto-momche-pri-eksploziyata-v-bolonya-shte-ostane-40-dni-v-bolnitsa", "text": "40 дни ще остане в болница 17-годишното момче, което е най-тежко пострадало от българските ученици при експлозията в Болоня. Другите две момчета, настанени в болницата „Белария”, имат обгаряния от втора степен и трябва да останат под лекарско наблюдение още седмица. Това съобщи за БНР лекуващият лекар – доктор Анна Мария Байети. Тя уточни, че се полагат всички необходими грижи за възстановяване на учениците. Бащата на силистренския ученик, който пострада най-тежко при взрива в Болоня, ще пътува за Италия утре. Това съобщи Марин Ботев от Регионалното управление на образованието в Силистра. Семейството на ранения вече е дало съгласие италианските медици да започнат нужното лечение в специализираната клиника на Чезена. С родителите на всички останали младежи са проведени разговори, за да са наясно със ситуацията, уточни Марин Бонев. \"Засега няма родители, които да са изявили желание децата им да бъдат върнати предварително, преди да е приключила тази тяхна практика в Болоня\", заяви Ботев. Директорката на Професионалната гимназия Татяна Кинджакова е трябвало да се върне в България утре. Чрез Министерството на образованието се прави нужното да бъде удължен престоят ѝ в Италия. \"Да остане поне до 22-ри, за да се стабилизира състоянието на децата както психически, така и физически, и тогава ще решаваме дали на 22-ри да се върне и директорът, или да остане до края и с групата и заедно да се върнат\", посочи още Ботев. Практиката на силистренските ученици трябва да приключи на 31 август.", "date": "2018.08.07", "title": "40 дни остава в болница най-тежко пострадалият български ученик при експлозията в Болоня"}
{"url": "https://www.faktor.bg/bg/articles/maykata-na-raneno-v-bolonya-balgarche-razbrah-ot-mesindzhara-che-neshto-se-e-sluchilo", "text": "Ден след взрива в Болоня, при който пострадаха и 8 български ученици, пред камерата на Нова телевизия застана майката на едно от най-тежко ранените момчета. 36-годишната Севил Фаик изпраща сина си Алтай на неговото първо работно място - на стаж в италианска фирма, като компютърен техник, заедно с още 19 деца и учителите им. Едва осем часа след инцидента тя и съпругът й разбират, че нещо става със 17-годишния им син. Аз му пиша на месинджър. Той отвори телефона, каза: \"Майко, успокой се, не мога да говоря, след пет минути ще ти звънна\". Аз веднага разбрах, че има нещо, разказва майката. Родителите на Алтай, който е второто най-пострадало дете, недоволстват, че в продължение на часове им е отказвана информация за случващото се със сина им. Казаха: \"Не може да дадем никакъв номер, ние сме доста ангажирани\". И, когато се разкрещях: \"Вие не сте ангажирани с нищо друго, освен с нашите деца и искам номер да ми дадете, аз не виждам и не чувам детето си\", тогава казаха: \"Г-жо, извинявайте, ще ви го дадем\". Това не бива да се прави на родители, споделя още Севил. След като установили връзка, Алтай разказва с подробности на родителите си за инцидента. Казва, че има изгаряния по гърба, ръката, пръстите, главата, ухото. Всички пострадали деца са добре и психически, и физически, уверяват от образователното министерство. Родителите на Алтай научили, че ще са необходими поне 10 дни сина им да е на домашно лечение в общежитието преди да се завърне към ученическия си стаж.", "date": "2018.08.07", "title": "Mайката на ранено в Болоня българче: В продължение на часове ни отказваха информация"}
{"url": "https://www.faktor.bg/bg/articles/nameriha-48-hil-evro-v-sutiena-na-36-godishna-na-kalotina", "text": "48 000 евро задържаха митнически служители на МП Калотина при проверка на холандски лек автомобил, пътуващ за Турция, в който пътува семейство - съпрузи и двете им непълнолетни деца. При извършен личен преглед на 36-годишната пътничка в двете чашки на сутиена й са открити по една пачка с банкноти от по 500, 200 и 100 евро. Митническата служителка, която извършила проверката, установила, че около ханшът на жената, под клина й, също е омотана текстилна чанта, в която били укрити още два хартиени плика с по 5000 евро всеки. Общата открита сума по тялото на жената възлиза на 48 000 евро. По случая е образувано досъдебно производство по описа на Митница Столична и под надзора на Районна прокуратура Сливница, което е приключило със споразумение и валутата е отнета в полза на държавата. На МП Калотина това е трети голям случай за месец юли на задържана валута, като общата левова равностойност от трите задържания възлиза на над 380 000 лева. За първите шест месеца на 2018 г. на този и други пунктове митническите служители са задържали валута за над 1,5 млн. лева.", "date": "2018.08.07", "title": "Намериха 48 хил. евро в сутиена на 36-годишна на Калотина"}
{"url": "https://www.faktor.bg/bg/articles/va-bank-vuchich-pravi-referendum-za-kosovo", "text": "Решението за Косово трябва да бъде взето от целия народ, каза сръбският президент Александър Вучич, предаде белградското радио Б92. Държавният глава на западната ни съседка намекна, че в ръководената от него страна може да се проведе референдум за отношенията с Прищина. \"Не смятам да инициирам всенародно допитване дали сме съгласни с евентуално членство в Европейския съюз. Въпросът ще бъде следният: Трябва ли да постигнем споразумение с така наречената Република Косово? Ако хората кажат \"Не\", аз съм готов да поема политическата отговорност\", заяви президентът на Република Сърбия. Въпреки че Сърбия не признава обявената на 17 февруари 2008 г. независимост на Косово, Белград и Прищина започнаха преговори под егидата на Европейския съюз. С посредничеството на Брюксел двете балкански страни постигнаха споразумение сърбите в Косово (около 10 процента от населението) да получат автономия. Тъй като Прищина не направи крачка в тази насока, напрежението между двете балкански държави се повиши.", "date": "2018.08.07", "title": "Вучич ще пита сърбите за Косово с риск да падне от власт"}
{"url": "https://www.faktor.bg/bg/articles/borisov-bencho-benchev-ne-me-interesuva-bsp-da-si-reshava", "text": "Министър-председателят Бойко Борисов не пожела да взима отношение по ситуацията, при която покрай ареста на Димитър Желязков – Митьо Очите, бе задържан и зам.-председателя на общинския съвет на Бургас, избран от квотата на БСП, Бенчо Бенчев. \"Това най-малко ме интересува. Има кой да си отговаря – голяма партия, винаги може и такива да се вкарат. Ако очаквате да нападна г-жа Нинова, няма да го направя. Решението в такива случаи е веднага гонене, махане и готово. Местните организации винаги могат да направят някоя беля. Мен ме интересува в средата на август догодина да открием участъка на магистрала \"Хемус\", заяви премиерът, който инспектира строежа на магистрала \"Хемус\" в участъка между Ябланица и Боаза, за който стана ясно, че ще бъде завършен преждевременно.  Той изтъкна и други постижения на правителството му, а именно, че догодина ще бъдат вложени 620 милиона лева в изграждане и ремонт на училища и детски градини. Относно срещата в Министерски съвет с представители на хората с увреждания той коментира: \"Надявам се до края на годината да бъде направена информационната система, както бе договорено по време на срещата му с Национално представителните организации на хората с увреждания и с майките на деца с увреждания. В новия бюджет със 150 млн. лв. повече ще имаме в системата. Ако работим така, както в момента, ще могат да се осигуряват допълнително средства и през следващите години\", каза още премиерът. По думите му над 6 милиарда са били платени за КТБ, за руските реактори и за американските централи, което всъщност били парите за две магистрали \"Хемус\".", "date": "2018.08.07", "title": "Борисов: Бенчо Бенчев не ме интересува, БСП да си решава"}
{"url": "https://www.faktor.bg/bg/articles/ministar-radev-nyama-tech-na-informatsiya-za-mityo-ochite-ot-mvr", "text": "Вътрешният министър Валентин Радев заяви, че няма теч на информация от МВР, който да е довел до това Димитър Желязков - Очите да напусне пределите на страната преди акцията в Бургас срещу престъпната група за рекет, за която се смята, че той е ръководител.  \"Ако беше изтекла информация щеше ли той да отиде в Гърция, в Турция и да го хванем там\", каза Радев пред медиите след среща с ръководството на МВР в Елин Пелин и кметовете от региона, цитиран от БТА. Министърът благодари на турските си колеги за добрата работа по залавянето на Митьо Очите в Истанбул преди дни, заедно с още седем души, които бяха експулсирани у нас. Главният секретар на МВР Младен Маринов обясни, че Митьо Очите е задържан за 30 дни в турския арест, като в този период трябва да мине процедура пред турски съд за неговото екстрадиране у нас. Той допълни, че продължава да тече активна работа на територията на главната дирекция в Бургас по случая с групата около Желязков. За резултатите от срещата в районното управление в Елин Пелин министър Радев каза, че желанията на ръководството и кметовете от региона са като навсякъде - да има повече патрули. Като допълни, че е обещано МВР да работи съвместно с ДАИ и министерството на транспорта за проверки на тежкотоварните автомобили преминаващи през общините в района. Радев отбеляза още, че сградата на районното в Елин Пелин не е санирана и че някои от компютрите те са си купували сами.", "date": "2018.08.07", "title": "Министър Радев: Ако имаше теч на информация за Митьо Очите, щеше ли да отида в Турция?"}
{"url": "https://www.faktor.bg/bg/articles/rumanski-sotsialdemokrati-gotvyat-impiychmant-na-prezidenta", "text": "Румънските социалдемократи подготвят процедура за отстраняване на президента Клаус Йоханис на базата на обвинения в държавна измяна, пишат днес вестниците \"Гъндул\" и \"Адевърул\", цитирани от БТА. Лидерът на управляващата Социалдемократическа партия (СДП) Ливиу Драгня заяви, че документът за повдигане на обвинения срещу Йоханис в държавна измяна е финализиран, но управляващата коалиция на СДП и по-малкия й партньор Алианс на либералите и демократите (АЛДЕ) все още не е взела решение за това. Драгня посочи, че има много елементи, заради които президентът Йоханис може да бъде обвинен в държавна измяна. \"Има много действия на Йоханис, които могат да приемат формата на измяна. Не бих искал да стигам дотам, но не е невъзможно. Това са действия, които са донесли щети на Румъния\", посочи председателят на СДП за телевизия Антена 3. В. \"Адевърул\" пише, че острите критики на държавния глава по адрес на СДП са накарали представителите на тази партия да обявяват, че са готови да започнат процедура за импийчмънт въз основа на обвинения в \"държавна измяна\" - процедура, при която не е необходимо организирането на референдум за отстраняване на президента. Депутатът от СДП Каталин Радулеску заяви, че партията е установила най-малко седем аргумента, на базата на които може да обвини президента Йоханис в държавна измяна. По думите му Йоханис е разпространявал \"лъжливи информации\" по медиите, според които държавата няма пари за заплати и пенсии, което е създало икономическа нестабилност и е довело до инвестиционни блокажи. \"Никой не иска да дойде, когато президентът казва такива неща. Но да започнем с най-сериозното: подстрекаването към смяна на конституционния ред. Йоханис постоянно излиза на улицата, призовава за атаки срещу правителството. Постоянно атакува премиера, правителството (. . .), атакува парламента\", посочва Радулеску. Двете издания отбелязват, че съгласно конституцията процедура за повдигане на обвинения срещу президента в държавна измяна може да бъде одобрена, ако две трети от депутатите и сенаторите подкрепят този ход. При това положение президентът ще бъде временно отстранен от длъжност, а постът се заема от втория човек в държавата - председателя на Сената (в случая лидерът на АЛДЕ Калин Попеску Таричану), докато Върховният касационен съд издаде окончателно решение. Ако съдът го оправдае, държавният глава се връща на поста си, а ако реши, че е виновен - президентът бива отстранен окончателно. \"Адевърул\" отбелязва, че подобен ход няма да бъде подкрепен от Демократичния съюз на унгарците в Румъния (ДСУР), което прави прокарването му трудно, тъй като коалицията СДП-АЛДЕ има крехко мнозинство. \"Искат да се възползват от възможността да имат временно изпълняващ президентската длъжност, който да обнародва каквито поискат закони за определен период от време, и същевременно да не бъдат принудени да понесат електорална загуба, тоест референдума. Когато и да бъде проведен референдумът, не мисля, че ще мине\", коментира анализаторът Мирча Киву. От своя страна политологът Валериу Туркан смята, че \"тези обвинения са симптом на отчаянието\" и че стремежът е да се отклони вниманието от по-сериозни проблеми, като чумата по свинете. \"Президентът Йоханис винаги е имал безукорно поведение (. . .) Това правителство не показа, че може да се справи с нещо както трябва. Кризата с чумата по свинете върлува в южна Румъния. В международен план всички врати са затворени пред тях, те са изолирани\", посочва той.", "date": "2018.08.07", "title": "Румънски социалдемократи готвят импийчмънт на президента"}
{"url": "https://www.faktor.bg/bg/articles/zvezdi-ot-broduey-protestiraha-sreshtu-tramp", "text": "Звезди от Бродуей, начело с Роузи О'Донъл - актриса и ТВ водеща, се присъединиха към демонстрациите срещу президента Доналд Тръмп пред Белия дом снощи, предаде Франс прес. Те изпяха химна на американските патриоти \"Красива Америка\" и носеха големи оранжеви букви, с които съставиха изписаха думата \"предателство\" (на английски treason).  Освен О'Донъл в акцията участваха още около 30 певци и музиканти, които изпълниха няколко песни от мюзикъла \"Клетниците\". Противници на президента Тръмп се събират вече четвърта седмица подред на нощни протести пред Белия дом. Присъствието на О'Донъл даде допълнителен импулс на демонстрантите, отбелязва Франс прес. Протестите са както срещу позицията на Тръмп спрямо Русия, така също и срещу неговата имиграционна политика. \"Противопоставям се и съм разгневена от начина, по който президентът третира хората. Мисля, че тук е мястото да изкажем исканията си\", каза 16-годишната Джеси Харис, която още няма право да гласува на избори, но държи да изрази недоволството си от Тръмп. Някои демонстранти скандираха, че президентът на САЩ е предател, а други призоваха той да бъде отстранен от поста.", "date": "2018.08.07", "title": "Звезди от Бродуей на протест срещу Тръмп заради позицията му към Русия"}
{"url": "https://www.faktor.bg/bg/articles/kiril-dobrev-viziya-za-balgariya-ne-se-e-izparila-prez-benzinovite-pari-na-rols-roysa-na-bencho-benchev", "text": "Гущерът на ГЕРБ си е варан. Така Кирил Добрев от БСП коментира изказването на председателя на ПГ на ГЕРБ Цветан Цветанов, че се надява със случая Бенчо Бенчев гущерът най-накрая да откъсне опашката си.  Добрев припомни, че това е изказване на покойния Илия Павлов от началото на прехода. Дали наистина не знае на кого е?  Той скандално заяви, че общинари от ГЕРБ %са функционери на ГЕРБ и в същото време се занимават с разпространение на наркотици и трафик на хора\". Само и само да замаже скандала с Бенчо Бенчев и Митьо Очите. Втори ден се обясняваме за това, дали имаме сестра или нямаме. Надявам се този път да бъда изключително точен. Бенчо Бенчев е общински съветник от групата на БСП и коалицията в Бургас. Той е представител от гражданската квота, на нашия коалиционен партньор „Сдружението на пенсионерите“. Единствените средствата, които Бенчев е давал на БСП са 70 лева, които групата общински съветници събира за своята дейност. \"БСП няма черна каса. БСП получава добра субсидия и не се нуждае от подобни форми на финансиране. Всички мероприятия на БСП се финансират официално от субсидията, които получава като партия. Кой какво имущество има, може да се провери в публичния регистър. Всички попълват декларация и всичко попада в електронния регистър. Всички останали приказки са в сферата на „някой каза, друг чу“. Ако някой е получавал средства от Бенчо Бенчев и си мисли че, той е БСП, бърка. Средства под каквато и да е форма от Бенчо Бенчев не са постъпвали\", каза още Добрев. На въпроси, дали се е изпарила \"Визия за България\" през бензиновите пари на Ролс Ройса на Бенчев и дали Корнелия Нинова ще поиска вот на доверие заради скорошните скандали, включително и заради брата на Стоилов, който е участник в ОПГ за купуване на гласове, Кирил Добрев бе лаконичен. \"Всичко, което съм чел във Фейсбук. Нямате никакъв пропуск\", каза той.  \"Визия за България не се е изпарила през бензиновите пари на Ролс Ройса на Бенчо Бенчев. Целта на този план е именно да се сложи край на този модел. Мога да кажа кой е помагал на Бенчо Бенчев да си зарежда Ролс Ройса. Толкова години членство в ЕС, произходът на средствата отдавна не е тема на политиците, а на институциите, които се занимават с това. Те активно са помагали. Фирмата „Аркус“, тя е функция на Бенчо. Тази фирма, в която Димитър Желязков само е помагал за обекти, охранява НОЙ Бургас с обществена поръчка, охранява денонощно митниците, на пристанището в Бургас и в Ямбол. Постоянно охранява и социални обекти, дори и дом за младежи. Ако приемем, че извършват нелегален бизнес, и охраняваш училища, ти направо си затваряш бизнеса в кръг. Тези поръчки не са му дадени от БСП\", каза Добрев. Що се отнася до възможността Елена Йончеа да има офшорка с Цветан Василев, Добрев отговори, че „всичко е в публичните регистри“. По думите му, БСП във всеки един момент е готова за предсрочни избори.", "date": "2018.08.07", "title": "Кирил Добрев: \"Визия за България\" не се е изпарила през бензиновите пари на Ролс Ройса на Бенчо Бенчев"}
{"url": "https://www.faktor.bg/bg/articles/richard-geyts-i-pol-manafort-sa-ukrili-milioni-dolari-v-chuzhdestranni-smetki", "text": "Ричард Гейтс, най-важният свидетел по делото срещу Пол Манафорт, бившият ръководител на предизборната кампания на Доналд Тръмп, даде показания в съда, предаде Франс прес. Гейтс заяви в съдебната зала, че заедно с Манафорт са укрили милиони долари в чуждестранни сметки, за да не плащат данъци в Съединените щати. Гейтс призна също, че е откраднал стотици хиляди долари от бившия си шеф Манафорт през десетте години, в които са работили заедно като политически консултанти. Случаят бе разкрит в рамките на разследването за предполагаема руска намеса на изборите през 2016 г. Обвиненията в процеса срещу Манафорт са за действия, извършени преди той да оглави предизборната кампания на Тръмп. Манафорт е обвинен в пране на пари, данъчни и банкови измами за милиони долари.", "date": "2018.08.07", "title": "Ричард Гейтс и Пол Манафорт са укрили милиони долари в чуждестранни сметки"}
{"url": "https://www.faktor.bg/bg/articles/bencho-benchev-oproverga-lazha-na-kadiev-borisov-ne-idval-v-doma-mi", "text": "Скандалният бизнесмен Бенчо Бенчев, който преди дни беше задържан в Турция с наркобоса Митьо Очите, опроверга твърдения на бившия политик от БСП Георги Кадиев.  В свой пост във Фейсбук, бившият червен депутат твърди, че преди години Бенчев разказвал, как когато Бойко Борисов бил главен секретар на МВР лично е ходил в дома му в Бургас, а Цветанов го чакал отвън. Това оповести по Би Ти Ви депутатът от БСП Атанас Зафиров.  \"Не е идвал Бойко Борисов. И Цветанов не е идвал. Лъжи са!...Това са интриги, които създават\", коментира лаконично в ефира на Би Ти Ви Бенчев. Шефът на кабинета на премиера Румяна Бъчварова също обясни, че министър-председателят нямал навика да ходи по чужди домове.", "date": "2018.08.07", "title": "Бенчо Бенчев се разграничи от твърдение на Кадиев: Борисов не е идвал в дома ми"}
{"url": "https://www.faktor.bg/bg/articles/tomislav-donchev-do-kraya-na-godinata-shte-ima-nov-registar-za-horata-s-uvrezhdaniya", "text": "До края на годината ще има нов регистър за хората с увреждания, съобщи вицепремиерът Томислав Дончев след среща в МС с представители на протестиращите майки на деца с увреждания, на националнопредставителните организации на хората с увреждания, на институцията на омбудсмана. В срещата участва и министър Бисер Петков. Новият регистър ще обобщи информацията от всички институции - НЗОК, АСП, наличната в Агенцията за хората с увреждания. Всеки човек на база на потребителски профил ще може да намира всичко налично за него в системата. Ще се направи проверка и за изразходваните до момента средства за наличния неефективен регистър.", "date": "2018.08.07", "title": "Томислав Дончев: До края на годината ще има нов регистър за хората с увреждания"}
{"url": "https://www.faktor.bg/bg/articles/vnimaniya-shofyori-kat-tragva-na-lov-za-dzhigiti", "text": "Специализирана операция за контрол на максималната скорост на пътя стартира днес в цялата страна, съобщават от Главна дирекция \"Национална полиция\". Акцията се провежда на територията на всички европейски държави членки на европейската мрежа на службите на Пътна полиция - TISPOL и ще продължи до 12 август т.г. Нарушенията, свързани с превишаване на разрешената скорост за движение, се отчитат като често срещано нарушение във всички европейски държави и са признати като най-сериозната причина за възникването на тежки пътно-транспортни произшествия и смърт по пътищата в Европа. Статистиката сочи, че през 2017 г. в България превишената и несъобразена скорост продължава да е заема най-голям дял в пътно-транспортните инциденти по вина на водачите. По този показател данните за страната са над средното ниво в сравнение с държавите-членки на Европейския съюз. Вижте още новини от България! По време на проверките, освен за превишаване на разрешената скорост за движение, ще се извършват проверки и за валидна задължителна застраховка \"Гражданска отговорност\".", "date": "2018.08.07", "title": "Внимание шофьори: КАТ тръгва на лов за джигити!"}
{"url": "https://www.faktor.bg/bg/articles/izlyazoha-ot-bolnitsa-5-ot-postradalite-balgarcheta-pri-eksploziyata-v-bolonya", "text": "Повечето деца, пострадали при вчерашната тежка катастрофа и последвал взрив на цистерна край италианския град Болоня, вече са изписани от болница. Три деца все още с в лечебни заведения – две в Болоня и едно в Чезена. В Чезена е момче, което е пострадало по-тежко при инцидента. То има наранявания по долните крайници и лечението му ще продължи по-дълго.  В района на катастрофата се оказаха ученици от професионалната гимназия по механотехника „Владимир Комаров“ в Силистра. 7 деца от групата от 20 единайсетокласници са пострадали при взрива. Те отивали да си купят нещо от магазин наблизо, когато цистерната се взривява. Пострадали са от ударната вълна. Учениците са в Болоня на практически стаж в различни фирми и са били настанени в хотел в близост до инцидента, каза пред bTV генералният ни консул в Милано Росен Руфев. Генералното консулство засега не организира прибиране на децата, които не са в болница. Ако някое от тях поиска да се прибере, консулството ще съдейства. Българските ученици от Силистра са в Болоня от 3 август и е предвидено стажът им да продължи до края на месеца, уточни Геновева Кондова от регионалния инспекторат по образование в Силистра. Те учат компютърна техника и технологии и практиката им е свързана с тяхната специалност. Учениците са пълнолетни. Били са в неподходящото време на неподходящото място, коментира Кондова. Генералното ни консулство е в постоянен контакт с местните полицейски власти и службата на гражданска защита, както и с болничните заведения, в които са настанени пострадалите ученици.  Мисията ни е в готовност да окаже и необходимото съдействие на място. Информирани са повечето родители на децата.  Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на Генералното консулство: 00393337826043. При инцидента вчера са загинали най-малко трима души, а други 70 бяха ранени. При експлозията и последвалия пожар се е срутила част от надлез. Множество хора са пострадали от отломки и парчета стъкло от счупени прозорци на съседни сгради.", "date": "2018.08.07", "title": "Излязоха от болница 5 от пострадалите българчета при експлозията в Болоня"}
{"url": "https://www.faktor.bg/bg/articles/novi-tapi-v-sofiya-zaradi-remonti-na-osnovni-patni-arterii", "text": "Нови ремонти на основни пътни артерии започват в София. С тях ще се образуват и нови тапи от автомобили в следващите седмици.  В края на тази седмица или началото на следващата ще започне преасфалтиране на бул. „България” – първо в лентата в посока кв. „Бояна” – от бул. „Гешов” до бул. „Гоце Делчев”. То ще бъде затворено, когато приключи ремонтът на релсите на трамвай №7 и бъде възстановено движението на трамваите от НДК до кв. „Борово”. От началото на тази седмица беше отпушено движението по бул. „Васил Левски” от бул. „Патриарх Евтимий” до Ректората на Софийския университет, тъй като ремонтът там приключи. Другата седмица обаче ще започне преасфалтиране от Ректората до паметника на Васил Левски. През следващата седмица започва и рехабилитация на бул. „Арсеналски”.", "date": "2018.08.07", "title": "Нови тапи в София заради ремонти на основни пътни артерии"}
{"url": "https://www.faktor.bg/bg/articles/sgs-shte-zasedava-po-iskane-na-budimir-kuyovich-za-uslovno-predsrochno-izlizane-ot-zatvora", "text": "За 11.00 часа е насрочено съдебно заседание на 9-и състав на Софийския градски съд по молба от Будимир Куйович, който иска да излезе условно предсрочно от затвора. Това съобщиха от пресцентъра на съда.  Делото ще се гледа в 14-а зала, информира \"Фокус\". През 2008 г.  черногорският гражданин Будимир Куйович бе осъден на 16 години затвор от Хасковския окръжен съд, обвинен в организирането на престъпна група за трафик на наркотици. За останалите трима подсъдими се събират общо 41 години затвор - д-р Николай Писков получи 12 години затвор, Михаил Янков, бивш митничар, ще лежи 15 години, а бизнесменът Стойко Дойчев бе осъден на 14 години лишаване от свобода. Съдът определи и глоби на четиримата осъдени – 221 000 лева за Куйович , 170 000 за Дойчев, 200 000 лева за Янков, и 120 000 лева за д-р Писков. Магистратите решиха също двугодишната условна присъда на Куйович за незаконно преминаване на държавната граница, постановена от Районен съд – Свиленград, да се изтърпи ефективно. Това означава, че той ще лежи в затвора общо 18 години. Българите бяха заловени с 60 кг хероин на 29 декември миналата година на ГКПП – Капитан Андреево. Ден по-късно в Пловдив беше арестуван организаторът на групата Будимир Куйович като тогава се установи, че той разполага с фалшиви лични документи, заради които се разрази скандалът с бившето ръководство на МВР и Илия Илиев подаде оставка като главен секретар на вътрешното министерство.", "date": "2018.08.07", "title": "СГС  ще заседава по искане на Будимир Куйович за условно предсрочно излизане от затвора"}
{"url": "https://www.faktor.bg/bg/articles/mityo-ochite-menidzhar-v-arkus-sekuriti-a-ne-prosto-konsultant", "text": "Продължава разследването на групата за рекет, побоища и палежи на осъдения за наркотрафик Димитър Желязков-Очите. От репортаж на Нова ТВ става ясно, че Желязков не е работил просто като консултант в охранителната фирма \"Аркус секюрити\", а като мениджър.  Това разкри изпълнителният директор на фирмата Иван Владимиров, който обясни, че всъщност Очите не е бил консултант, а мениджър, който е намирал обекти за охраняване. Самият Владимиров е бивш полицай, а неговият син е заместник-директор на Бургаския затвор, а дъщеря му - юрисконсулт към ОД на МВР-Бургас.  Владимиров притежава акции от компанията, а негови съдружници са бургаският общинар Бенчо Бенчев и Георги Дросев.  Припомняме, че един от приближените на Желязков, който се издирваше, беше задържан в неделя вечер. В края на миналата седмица беше арестуван и общинарят от БСП-Бургас Бенчо Бенчев. Срещу него тече разследване за укривателство, защото желязков беше задържан в турски хотел в стая на името на бенчев. Обвинения все още не са му повдигнати. Стаите в турския хотел са запазени от Несрин Узун, бивш депутат от ДПС, той също беше задържан, освободен и все още е без обвинение. Междувременно се появиха нови кадри от предаването на Бенчо Бенчев и Несрин Узун на българските власти. Акцията е станала на граничен пункт \"Капитан Андреево\". От кадрите се вижда, че в задържаната група има и две жени.", "date": "2018.08.07", "title": "Нови разкрития: Митьо Очите бил мениджър в \"Аркус секурити\", а не просто консултант"}
{"url": "https://www.faktor.bg/bg/articles/katastrofa-mezhdu-dva-tir-a-zatvori-avtomagistrala-trakiya", "text": "Два тира са катастрофирали при 135 – 136 км на автомагистрала „Тракия” в посока Бургас, няма данни за пострадали. Това съобщи говорителят на ОДМВР, предаде радио „Фокус“-Пловдив.  Няма информация за пострадали хора.  Движението по магистралата е спряно.  Инцидентът е станал около 11.00 часа. В района има полицейски служители, извършва се и оглед на местопроизшествието.", "date": "2018.08.07", "title": "Катастрофа между два ТИР-а затвори автомагистрала \"Тракия\""}
{"url": "https://www.faktor.bg/bg/articles/politsay-pomagal-za-trafik-na-migranti-no-go-spipaha-i-otiva-vav-zatvora", "text": "Полицай е подпомагал трафика на мигранти. Лицето е задържано в Пловдив. Засега не са известни подробности, като в 15 часа предстои окръжният прокурор на Пловдив Румен Попов да даде извънреден брифинг по случая, съобщава \"Фокус\". Това, което е ясно до момента е, че престъплението е свързано с подпомагане на граждани на Афганистан незаконно да пребивават на територията на област Пловдив и че по случая има задържано лице, което е полицейски служител.", "date": "2018.08.07", "title": "Полицай от Пловдив помагал за трафика на мигранти, сега отива във затвора"}
{"url": "https://www.faktor.bg/bg/articles/daniela-gorcheva-darzhavata-zabravi-grobovete-na-veliki-balgari-te-sa-porugani", "text": "Доколко поругаването на гробове на именити артисти и интелектуалци е въпрос на вандализъм и липса на морал в обществото ни или е по-скоро държавна отговорност бе темата, която коментира журналистката Даниела Горчева, която е направила собствено разследване. А конкретния повод - поругания само преди дни гроб на актрисата Пепа Николава, за който съобщи в гневен пост на страницата си в интернет дъщеря и Александра Сърчаджиева. Преди седмици пък на дръзко поругаване бе подложен и гробът на Стефан Стамболов.  \"Народ и властимащи са оставили на произвола на съдбата гробищните паркове. Обиколила съм гробищата в цял свят, те много често са туристическа атракция - както в Истанбул, така и в Париж и в Букурещ. В Белгия, Холандия и Германия те са изключително добре поддържани\", каза с огорчение Даниела Горчева в студиото на \"България он Еър\". Тя добави, че до 44-та година не е бил наблюдаван подобен вандализъм. По думите й комунистическата власт не е искала да има памет, а гробищата са именно място, което разказва историята на България.  \"Гробищните власти са длъжни да поддържат алеите. Роднините имат задължение само за поддържането на гроба, а алеите са обрасли в бурени\", изказа наблюденията си Горчева и разказа за състоянието на гроба на Стоян Михайловски, Петко Славейков и Пенчо Славейков, чиито паметници са обрасли в бурени с полуразрушени надгробни плочи.  \"Отговорността е на държавата, управляващите са българи, не цигани. Разрухата, която се вижда в централни гробища е обхванала цялата държава. Българската държавност бе унищожавана през тези 45 години. Тогава имаше тенденция да се заличава паметта на обществото, но сега вече минаха 28 години\", каза още Горчева. Тя акцентира също на необходимостта от натиск върху управляващите, които според нея трябва да бъдат преследвани с въпроси за управлението на държавната собственост.", "date": "2018.08.07", "title": "Даниела Горчева: Държавата забрави гробовете на велики българи, те са поругани"}
{"url": "https://www.faktor.bg/bg/articles/ofitsialno-zabranyavat-pusheneto-na-nargile-na-obshtestveni-mesta", "text": "След цигарите, и пушенето на наргиле на обществени места предстои да бъде бъде забранено. Подобни промени в Закона за здравето предвиждат за обществено обсъждане в следващия месец до началото на есенната сесия на парламента. Забранява се и предлагането на наргиле на непълнолетни, като се развенчава рекламирането му, че то е безвредно. При нарушение следва затваряне на заведенията за месец, ако повече от два пъти хванат в тях пушачи. Освен наргилето, ще бъдат забранени предлагането и продажбата и на електронни цигари, контейнери за многократно пълнене, течности, съдържащи никотин и други изделия за пушене, различни от тютюневите, допълват от \"Канал 3\". Ще се затегнат и санкциите за собствениците на заведения, които нарушават правилата. Отговорни за пушенето на закрито в заведения вече ще са самите съдържатели, защото са допуснали да се погази законът на техен терен. Освен това при повторно пренебрегване на забраните, инспекторите ще могат да затварят бара за един месец. Глобите остават от 300 до 5000 при първо провинение и от 500 до 10 000 при второ за собствениците на заведения. Разширява се кръгът на контролните органи, които ще следят за спазване на правилата и налагането на глоби. Наред с държавните здравни инспектори от РЗИ-ата, ще се включват и контролните органи на инспекцията по труда, областните дирекции по безопасност на храните, полицейските органи и 1 до 3-ма души, упълномощени от кметовете на общините.", "date": "2018.08.07", "title": "Скоро: Забраняват пушенето на наргиле на обществени места"}
{"url": "https://www.faktor.bg/bg/articles/tatyana-doncheva-1-4", "text": "Мнозина се вълнуват от хитовия летен сериал \"Митьо Очите, Бенчо Бенчев и техните политически приятели\". След като прекара ден в ареста, общинският съветник от квотата на БСП, известен с друг скандал за един \"Ролс-Ройс\", прокара своята версия за случилото се. Веднъж той се оказа далечен познат с Димитър Желязков-Очите, веднъж се оказа, че милосърдно осигурил превоз на несебърския бос, защото бил болен, а за финал се оказа, че срещата му с Митьо Очите в Истанбул била случайна. Така с лека ирония коментира в студиото на \"България он Еър\" Татяна Дончева, лидер на \"Движение 21\". \"Всички политически партии са оплетени в тези казуси. Но най-вече ГЕРБ имат възможности да нанасят на своите политически противници удари, които да не могат да върнат. Щетата за БСП и ДПС е очевидна и смятам, че е умишлено нанесена от ГЕРБ. Някой е казал на Митьо Очите да напусне страната. Той е изваден навън, за да хванат другите двама - Бенчо Бенчев и Несрин Узун. Близки до Очите в Националната сигурност са го информирали\", обясни своята версия Дончева. Тя опита да разсее част от неяснотата около казуса Бенчев-Очите като изтъкна, че Митьо Очите няма какво да прави като консултант на охранителната фирма на Бенчо Бенчев. \"Желязков не може да има фирма, тъй като има присъда. Очите не е известен като експерт по сигурността. Какво ли прави там?\", добави Дончева. Органите на реда обявиха, че следва разширяване на разследването по казуса, но според госта в студиото това би довело до разводняване. \"В момента в парламента всички са представители на една политическа сила - БКП. Различни нейни кланове и крила. Тези хора не се самоизбират. Българският народ има опрощаващо отношение. Той е сеирджия. Къде са по време на изборите тези, които плюват управниците? Българите гласуват за победителя, а не за тези, които ще отговорят на изискванията им\", поясни политикът. \"Българският политически живот трябва да позволява на хората с идеи, но не с много пари, да могат да се включват в системата. Когато политиката се определя от парите, всяка политическа партия ще има нужда от някой Бенчо. Така се взимат медии, социолози и бизнесмени. Ако искаме нормална политическа система, то значително трябва да са намалят парите от предизборните кампании, които отиват за медии. Около 95% от разходите отиват за медии. Всеки трябва да има право и възможност да се състезава\", категорична бе Татяна Дончева.", "date": "2018.08.07", "title": "Татяна Дончева: Очите не е експерт по сигурността, какво прави тогава в охранителна фирма на Бенчев?"}
{"url": "https://www.faktor.bg/bg/articles/germaniya-shte-zatyaga-kontrola-varhu-investitsii-doshli-ot-darzhavi-izvan-es", "text": "Берлин иска да може да се намесва в инвестиции и придобивания, ако инвеститор извън Европейския съюз придобие дял от най-малко 15 процента в германска компания, съобщава днес вестник \"Велт\", цитиран от \"Ройтерс\" и БТА. Германия затегна контрола върху чуждестранните инвестиции миналата година след поредица придобивания от китайски компании. Правителството вече може да се намесва, ако купувачът придобива дял от 25 процента. Министерството на икономиката трябва да може да се намеси, ако инвеститор извън ЕС придобие пряко или непряко дял от най-малко 15 процента от правата на глас в германска компания, пише \"Велт\", като се позовава на проектозакон. В Германия и други страни, включително САЩ, Франция, Австралия и Великобритания, има притеснения, че Китай и други конкуренти получават достъп до ключови технологии чрез придобивания на местни компании. Предложението за промяна на германския закон за външна търговия се координира с други министерства, а законът, предоставящ по-голям контрол, би могъл да влезе в сила тази година, пише \"Велт\". Когато става дума за компании, свързани с отбраната, ключова инфраструктура и някои технологии, свързани с гражданската сигурност, като информационно-технологичната сигурност, искаме в бъдеще да имаме възможност за по-близък поглед, посочва германският министър на икономиката Петер Алтмайер, цитиран от изданието. Той отбелязва, че Берлин все още иска компании да инвестират в Германия, но допълва, че проявяването на специално внимание в случаите, когато инвестициите засягат националната сигурност, е част от социално-пазарната икономика.", "date": "2018.08.07", "title": "Германия ще затяга контрола върху инвестиции на държави извън ЕС"}
{"url": "https://www.faktor.bg/bg/articles/mikov-za-skandala-s-benchev-ninova-da-ne-se-opravdava-s-predishnoto-rakovodstvo", "text": "Бившето ръководство на БСП обвини Корнелия Нинова в лъжа и манипулативни внушения по повод фактите около издигането на арестувания с Митьо Очите бизнесмен Бенчо Бенчев за червен общинар в Бургас през 2011 г. \"Нинова да не се оправдава с предишното ръководство на БСП. Тя много добре знае, че общинските съветници се номинират от съответните местни организации. Така че, предишното национално ръководство на БСП не може да й служи за оправдание в този случай\", реагира гневно пред Канал 3 бившият соцлидер Михаил Миков. \"Да не говорим, че вече е твърде късно да използва първия плик\", перифразира бившият председател на соцпартията известния виц. В него новият шеф на фирмата получава бележка със съвет: \"Обвини този, който е заемал поста преди теб\". Миков не пожела да коментира повече по скандала и как той удря БСП, но настоя да изчисти името на колегите си от предишното ИБ на партията. \"Има случаи, в които от манипулативните внушения до лъжата няма особена разлика и това е един от тях\", възкликна Миков по адрес на Нинова.", "date": "2018.08.07", "title": "Миков за скандала с Бенчев: Нинова да не се оправдава с предишното ръководство на БСП"}
{"url": "https://www.faktor.bg/bg/articles/mityo-ochite-pechelil-po-1-milion-na-mesets-ot-reket-i-trupove", "text": "Митьо Очите печели по близо 1 000 000 лева на месец от рекет, дрога, трупове, таксита, заведения. Той принуждавал и собственици на химически чистения и супермаркети да му плащат такса спокойствие. Това разкриха през \"Телеграф\" антимафиоти от ГДБОП.  Говорителят на главния прокурор Румяна Арнаудова пък коментира вчера пред медиите, че \"по закон до 60 дни Димитър Желязков, който в момента се намира в ареста в Турция, трябва да бъде екстрадиран в България\". По думите ѝ Очите е преминал турската граница с микробус, собственост на фирмата на червения общински съветник Бенчо Бенчев.  \"В този микробус се е возил самият Бенчо Бенчев и още едно лице - Йовчо Домусчиев. Резервациите в хотела, където беше открит и задържан от турските власти Димитър Желязков, са били извършени от Несрин Узун, а стаите, в които са се регистрирали - три на брой - са на името на Бенчо Бенчев и Йовчо Домусчиев\", допълни Арнаудова.  Междувременно Специализираната прокуратура започва разследване на организирана престъпна група за пране на пари и данъчни престъпления на всичките закопчани 7 лица, близки до Очите.   Тлъстата печалба от 1 милион лева на месец Митьо Очите правел през летния сезон, станало ясно в хода на разследването. Тогава силоваците на бандита плъзвали из целия Бургаски регион и започвали да плашат и рекетират собственици на заведения, барове, ресторанти. Особено внимание обръщали на химическите чистения. \"Причината е, че хотелите, които се пукат по шевовете, дават огромни маси кърпи, хавлии, дрехи, чаршафи на фирми да им ги перат. Печалбите са колосални\", коментираха криминалисти.  По думите им рекетът на супермаркетите бил също толкова брутален. Отивали представители на Желязков и казвали само едно \"вече работите с Аркус\" и това било достатъчно, тъй като хората били жестоко наплашени. Такситата в региона пък от години са под контрола на задържания бандит, но официално уж се управляват от дъщеря му. Близо 300-350 000 лева влизали в джоба на Очите от този вид рекет. Антимафиоти изчислили, че половин милион пък Желязков прибирал от търговията с дрога. Останалите пари на крими боса идвали от войната за труповете.  Най-грозният рекет, който Очите и хората му налагали в Бургаско бил за погребенията, станало ясно в хода на разследването. Гробищата били поверени на лейтенанта на Очите - Йордан Въчев - Данчо Ларша. Той разполагал с наказателна бригада, която разчиствала конкуренцията и прибирала процент от печалбата на послушните траурни агенции. Който не се подчинявал, го пребивали. Било заплашвано и семейството му.", "date": "2018.08.07", "title": "Митьо Очите печелил по 1 милион на месец от рекет и трупове!"}
{"url": "https://www.faktor.bg/bg/articles/kitay-zabrani-noviya-film-za-mecho-puh-gavrel-se-s-prezidenta", "text": "В Китай забраниха филма \"Историята на Кристофър Робин и Мечо Пух\", който излезе тази година. Предполага се, че цензурата се дължи на редицата сравнения между президента на страната Си Дзинпин и Мечо Пух, предава bTV. Пекин започна да цензурира всякакви сравнения и забрани търсенето на Мечо Пух в интернет, тъй като скандалът започна преди 5 години.  Първите смешни сравнения между държавника и Мечо Пух се появиха през 2013 година. Тогава зевзеци наставиха образите на Мечо Пух и на приятеля му Тигър с тези на Си Дзинпин и на Обама. На следващата година шегаджиите отново сравниха китайския президент и неговия гост, японския премиер Шиндзо Абе, с Мечо Пух и приятеля му, магаренцето Йори. През 2015 година снимката на Си Дзинпин, приемащ парада, беше сравнена с Мечо Пух, изправен на крака, в открит автомобил. Тя се превърна в най-цензурирания фотос в Китай.", "date": "2018.08.07", "title": "Китай забрани новия филм за Мечо Пух - гаврел се с президента Си Дзинпин"}
{"url": "https://www.faktor.bg/bg/articles/borisov-obeshtal-sam-do-2024-am-hemus-da-e-gotova", "text": "Върви мащабно строителство и така както съм обещал на хората от Тетевен, Севлиево, Габрово, Търново, Търговище, Варна, до 2024 година АМ „Хемус“ ще е готова. Това заяви министър-председателят Бойко Борисов, който днес инспектира строителството на участъка между Ябланица и Боаза, съобщиха от правителствената информационна служба.  Премиерът изтъкна, че това е най-трудният за изграждане участък, за който се изисква огромен труд и капацитет. „Виждате как се строи в планината - тези българи в камионите, в багерите, във валяците, са герои също. Това прави БВП, това ще доведе повече бизнес и туристи“, добави Борисов.  Министър-председателят изтъкна, че на 15 август предстои да започне строителството от Белокопитово до Търговище, междувременно ще стартират тръжните процедури и за двата лота до Велико Търново. Попитан за АМ „Струма“, Борисов отбеляза, че през есента ще бъде открита отсечката до Сандански.  „Мащабно строителство тече и в образователната инфраструктура, каза още премиерът и добави, че за над 620 млн. лв. се строят и ремонтират училища и детски градини. По отношение на хората с увреждания министър-председателят посочи, че в момента върви разпоредената от него проверка на дневните центрове.  „Имаме доста информация къде какво се случва и взимаме мерки“, заяви Борисов. Той изрази очакване до края на годината да се направи и информационната система, което беше договорено по време на срещата му с Национално представителните организации на хората с увреждания и с представители на майките на деца с увреждания.  „В новия бюджет със 150 млн. лв. повече ще имаме в системата. Ако работим така, както в момента, ще могат да се осигуряват допълнително средства и през следващите години“, подчерта премиерът.  „Всички системи имат нужда от повече финансиране“, каза още Борисов, като същевременно напомни, че са били платени над 6 милиарда – за КТБ, за руските реактори и за американските централи. „Това са две магистрали „Хемус“, добави премиерът в заключение.", "date": "2018.08.07", "title": "Борисов: Обещал съм АМ\"Хемус\" да е готова до 2024"}
{"url": "https://www.faktor.bg/bg/articles/novini/balgariya/naglost-moshenitsi-trupat-pachki-s-amuleti-ot-baba-vanga", "text": "Псевдоамулети, уж изписани от баба Ванга, предлагат интернет сайтове с цел да надуват трафика си. Запознати с огромната почит на народа към пророчицата, мошениците публикуват статии за купища предмети, за които обаче твърдят, че лично Ванга е издигнала в ранг на амулети за щастие и богатствo. Toва предаде \"Телеграф\". Така сайтовете трупат популярност на гърба на паметта на пророчицата от Рупите, приживе дала духовна подкрепа на хиляди нуждаещи се.  Трикът масово се използва както от лежерни портали за развлечения, магии, наука, изкуство, така и от малки регионални медийни сайтове, търсещи си място под слънцето. \"Единствено фондация \"Ванга\" е регистрирала в Патентното ведомство марката \"Ванга\" и само тя има законно право да популяризира нейното име, но не с търговска цел. Запознати сме с този лабиринт от злоупотреби с името на пророчицата. На сергии, в магазини, в интернет, къде ли не се появяват пошли предмети с нейното име, които се продават с меркантилна цел\", каза председателят на фондацията Иван Драмов.  Засега от фондацията действат превантивно, като изпращат предупредителни протоколи до наглите нарушители. Все още се надяват и разчитат на добрата воля. \"По всяка вероятност скоро обаче ще прибегнем и до финансови санкции чрез Патентното ведомство. Най-наглите нарушители ще ги даваме на съд. Нека те да знаят, че тяхната пошла дейност се следи и архивира от нас, и да очакват неочакваното за тях - скоро ще започнем да завеждаме дела срещу тях\", категоричен е Драмов.", "date": "2018.08.07", "title": "Наглост! Мошеници трупат пачки с \"амулети\" от баба Ванга"}
{"url": "https://www.faktor.bg/bg/articles/uzhas-na-patya-varna-burgas-dvama-tiyneydzhari-zaginaha-sled-adsko-mele-oshte-dvama-berat-dusha", "text": "Тежка катастрофа с две млади жертви се е случила снощи на пътя Варна-Бургас. След мелето още двама души берат душа. Ето какво съобщават официално от полицията.  Около 21.30 часа, снощи, на стария път Варна - Бургас, в м-ст „Крушките”, е възникнало пътнотранспортно произшествие. Л.А. „Фолксваген” с варненска регистрация е самокатастрофирал. Това съобщиха от ОДМВР-Варна. Водачът на автомобила – А.Х. (19 г.) от Варна, по време на движението си, губи контрол над МПС, излиза извън пътното платно и се удря в дървета, след което се преобръща напречно на пътя. Вследствие на инцидента двама души са загинали на място – непълнолетни момче и момиче. Тежко е пострадало още едно непълнолетно момиче, което е настанено в болнично заведение със съчетана травма и с опасност за живота. Водачът на автомобила е получил комоцио и травма на глава, настанен е за наблюдение в МБАЛ „Св. Анна”. Изясняват се причините и обстоятелствата около инцидента. По случая е образувано досъдебно производство.", "date": "2018.08.07", "title": "Ужас на пътя Варна-Бургас: Двама тийнейджъри загинаха след адско меле, още двама берат душа"}
{"url": "https://www.faktor.bg/bg/articles/novini/balgariya/deputat-ot-bsp-se-oplete-v-opornite-tochki-benchev-ne-e-daval-nishto-na-partiyata-no-ako-e-daval-bilo-v-lichno-kachestvo", "text": "\"Няма официални документи дали Бенчо Бенчев е финансирал партийните структури в Бургас\", заяви пред бТВ Атанас Зафиров от БСП, който се опита да обясни думите на общински съветник от БСП-Бургас, че Бенчев е дал между 20 и 50 хиляди лева само за последната кампания. Първо той твърдеше, че последната кампания за местни избори е имала мажоритарен характер и парите са били за личната кампания на Бенчев.  \"Кажете ни колко е струвала тази кампания, това не е кампания извън кампанията на БСП\", попита водещата, но Зафиров няколко пъти отказа да отговори с аргумента, че няма как да знае. След това, заяви, че общинският съветник, който разкри с колко Бенчев е финансирал кампаниите на БСП в Бургас не е информиран и затова сумите не са верни. \"Такива пари не съм виждал и чувал. Ако са давани такива пари, те са давани в лично качество\", каза Зафиров, но водещата добави: \"...за партийна дейност\".  \"Защо правите връзка между Очите и БСП - това е много некоректно. Кога Бенчев е станал работодател на Очите и къде е БСП е свързана с това\", попита депутатът, но отново изпадна в противоречие като след това обясни, че Бенчев имал 300 служители и нямало как \"да забележи Димитър Желязков сред тях\".  Зафиров държеше на всяка цена да прочете от листче цитат от тогавашния министър на вътрешните работи Румяна Бъчварова, която на парламентарен контрол през 2016 година казала, че \"Димитър Желязков има легален бизнес\". Бъчварова, която се включи по телефона, заявяви, че говори пълни лъжи, а цитатът е изваден от контекста. Бенчев заяви, че, по думите на Бенчев, в дома му са гостували всички перзиденти и премиери, включително и сегашният. На това Бъчварова отговори, че откакто е премиер борисов не посещава частни домове. Последната опорна точка, която използва Зафиров беше, че \"някой се е изплашил след Бузлуджа и \"Визия за България\" и затова атакува БСП.", "date": "2018.08.07", "title": "Депутат от БСП се оплете в опорните точки: Бенчев не е давал нищо на партията, но ако е давал било в лично качество"}
{"url": "https://www.faktor.bg/bg/articles/bezpardonen-bencho-benchev-chuvstvam-se-strashno-umoren-unizen-i-obiden", "text": "Чувствам се \"страшно уморен, унизен и обиден\" от всичко, което се е случило. Това заяви пред БНР бургаския общински съветник от БСП Бенчо Бенчев. Преди дни той беше задържан заедно с издирвания от Интерпол Димитър Желяков - Очите в турски хотел. Вчера той бе освободен. И докато медиите в Бургас го очакваха пред дома му в квартал „Меден рудник“ заместник-председателя на Общинския съвет изненадващо се появи с дъщеря си в кафе “Бенмар“, което държи под наем и в което често са забелязвани самият Митьо Очите и негови близки приятели.  Бенчев познава Димитър Желязков от 20 години и твърди, че няма общ бизнес с него, а поводът да бъде с него в Истанбул е случаен. В противоречиви обяснения Бенчо Бенчев разказва, че се е засякъл с Желязков случайно в Гърция, след което са продължили заедно към Турция, за да помогне \"на болен човек\". Впоследствие Бенчо Бенчев уточнява, че се е срещнал с него в хотел „Хаят“: \"Стана така, че попаднах на място, където не съм искал да бъда. Стана случайно.\" „Това, че съм се срещал с Димитър Желязков, не значи, че имам нещо общо с него. Ако се срещнете с някой хирург, ще станете ли хирург? Няма да станете. Ако Димитър Желязков  наистина е престъпник, което не знам, това не значи, че и аз съм престъпник“, заяви Бенчев. Той допълни, че едва, когато е видял с белезници Димитър Желязков, е разбрал, че го издирват: \"Той не знаеше, че е издирван, когато беше при мен. Аз пристигнах, когато Желязков вече беше арестуван, с вързани ръце. Попитах хората наоколо какво става. Като видяха, че се интересувам, арестуваха и нас.\" Общинският съветник посочи, че стаите в Истанбул са били запазени от бившия депутат от ДПС Несрин Узун, който също бе сред задържаните. \"Запази ги на мое име, аз го помолих да ги запази. За Желязков бе една от стаите, тъй като го видях в хотела, че си търсеше стая. Това значи ли, че нещо съм направил? Той каза, че е болен и отива на преглед в Турция!\"", "date": "2018.08.07", "title": "Безпардонен Бенчо Бенчев: Чувствам се страшно уморен, унизен и обиден!"}
{"url": "https://www.faktor.bg/bg/articles/izvanreno-v-tayvan-otkriha-mazh-s-amneziya-prastovite-mu-otpechatatsi-otgovaryat-na-pilota-na-izcheznaliya-malayziyski-boing", "text": "В Тайван откриха човек, който може да бъде пилотът на изчезналия през 2014 г. малайзийски Боинг!  Това предаде World news daily report. Мъжът, за когото се твърди, че е Захари Ахмад Шах, е бил хоспитализиран в Тайпе. Човекът е открит в безсъзнание близо до река Таншу. Според известна информация, самоличността му е установена чрез пръстови отпечатъци. Не могъл да каже името си, защото страда от регресивна амнезия, причинена от стреса. Сега лекарите се опитват да установят дали си спомня какво се е случило със самолета. В същото време няма официално потвърждение, че човекът всъщност е бил командир на екипажа.  Припомняме, че самолетът, който летеше от Куала Лумпур до Пекин на 8 март 2014 г., изчезна над Индийския океан. На борда имаше 239 души. Какво се е случило със самолета и до ден днешен не е ясно.", "date": "2018.08.07", "title": "Извънрено! В Тайван откриха мъж с амнезия, пръстовите му отпечатъци отговарят на пилота на изчезналия малайзийски \"Боинг\"!"}
{"url": "https://www.faktor.bg/bg/articles/novini/svyat/ruski-hakeri-atakuvat-kandidati-za-kongresa-na-sasht-predi-izborite", "text": "Табита Иснер, кандидат за конгресмен от Демонкратическата партия е съобщила, че руски хакери са опитали да пробият сайта и, съобща Business Insider. Табита Иснер е информирала, ме в средата на юли хакери са извършили 1 400 опита да пробият сайта и, а проверката показала, че винимум 1 100 от тях са от руски IP-адреси, както и от сървъри в Украйна и Казахстан.  За хакерски атаки съобщават и депутатите Клеър Маккаскил и Джини Шахил, които са известни с твърдата си позиция по отношение на Кремъл. Информацията идва на фона на предупрежденията на американскике спецслужби, че Русия ще опита да повлияе на изборите за Конгреса през ноември.  Припомняме, че през юли тази година Министерството на правосъдието на САЩ публикува списък с 12 офицери от руското военно разузнаване, които са обвинени за намеса в американските президентски избори.", "date": "2018.08.07", "title": "Руски хакери атакуват кандидати за Конгреса на САЩ преди изборите"}
{"url": "https://www.faktor.bg/bg/articles/es-kontra-na-sasht-nasarchava-kompanii-da-zasilvat-biznesa-si-s-iran", "text": "ЕС насърчава компаниите си да засилват бизнеса си с Иран, тъй като страната спазва ангажиментите си по ядреното споразумение. Това заяви ръководителката на външната политика на ЕС Федерика Могерини, която е на посещение в Нова Зеландия, предаде Асошиейтед прес. Европейците сами решават с кого искат да търгуват, заяви Могерини.  ЕС активизира днес блокиращия регламент, който трябва да защити европейските компании от санкциите на САЩ срещу Иран. От днес е в сила решението на САЩ отново да наложи на Техеран тежки икономически санкции, вдигнати след историческото споразумение за ядрената програма от 2015 година.  Европейският блокиращ механизъм обявява за недействителни на европейска територия американските санкции.", "date": "2018.08.07", "title": "ЕС контра на САЩ - насърчава компании да засилват бизнеса си с Иран"}
{"url": "https://www.faktor.bg/bg/articles/polski-ministar-zaplahata-ot-rusiya-e-realna-da-ne-ya-podtsenyavame", "text": "Външният министър на Полша Яцек Чапутович предупреди ЕС да не подценява опасността, която идва от Русия. Изказването му идва в навечерието на десетата годишнина от въоръжения конфликт между Русия и Грузия, съобщава БНР. Заедно с външните министри на Литва и Латвия и украинския вицепремиер Павло Розенко Чапутович ще присъства на честванията в Тбилиси. „Ако днес не останем твърди в отношенията си с Москва, утре може да се запитаме, дали не е можело по-добре да защитим балтийските републики“, предупреждава полският външен министър в интервю за германската преса. По думите му, ако Европа е била по-решителна преди десет години, руската армия е нямало да навлезе в Грузия, а вероятно нямаше да се стигне и до анексирането на Крим. Разширяването на НАТО на изток, според Чапутович, не представлява заплаха за Русия. На срещата на върха на Северноатлантическия алианс миналия месец бе потвърдена перспективата за членство на Грузия. Руският премиер Дмитрий Медведев предупреди, че евентуалното присъединяване на Грузия към НАТО ще доведе до нов, „ужасяващ конфликт“. Въоръженият конфликт в Грузия от 7 до 12 август 2008 година започна, след като грузинската армия атакува сепаратисти в областта Южна Осетия. В тяхна защита се намесиха руски войски и нанесоха поражение на Грузия. Впоследствие Москва призна независимостта на Южна Осетия и друга отцепила се област - Абхазия, и все още поддържа войскови части там. Близо 200 наблюдатели от ЕС все още са в отцепилите се територии, като мисията им се удължава всяка година. Наблюдатели смятат, че конфликтът може да се възобнови всеки момент.", "date": "2018.08.07", "title": "Полски министър: Русия е реална заплаха, да не я подценяваме"}
{"url": "https://www.faktor.bg/bg/articles/erdogan-udari-ramo-na-maduro-sled-pokushenieto-sreshtu-nego", "text": "Турският президент Реджеп Тайип Ердоган разговаря вчера по телефона с венецуелския президент Николас Мадуро и му изрази своята подкрепа след извършеното срещу него, според Каракас, нападение с дронове, предаде АФП, като се позовава на източници от обкръжението на Ердоган.   \"В хода на този телефонен разговор, президентът Ердоган отправи към президента Мадуро (...) своите най-добри пожелания след атаката\" в събота, посочили източниците. Ердоган също \"изрази най-добри пожелания\" за възстановяването \"войниците, които бяха ранени\" при инцидента.   Според венецуелските власти атентат, целящ убийството на президента Мадуро, е бил извършен с два дрона с експлозиви по време на военна церемония в събота в центъра на Каракас. Ердоган и Мадуро, чието правителство е противник на САЩ, се сближиха все повече напоследък, на фона на влошаване на отношенията на Турция със западните държави, отбелязва агенцията.   Мадуро присъства през юли в Анкара на церемонията по встъпване в длъжност на президента Ердоган и го приветства като \"приятел на Венецуела и лидер на новия многополюсен свят\", припомня АФП. След събитията от събота турският външен министър Мевлют Чавушоглу заяви, че Турция е \"дълбоко натъжена\" от случилото се и се радва, че Мадуро е останал невредим.   \"В този труден момент Турция застава на страната на приятелския и братски народ на Венецуела и на президента Мадуро, на неговото семейство и на всички членове на правителството\", подчерта министърът.", "date": "2018.08.07", "title": "Ердоган удари рамо на Мадуро след покушението срещу него"}
{"url": "https://www.faktor.bg/bg/articles/vlastta-otnovo-se-sreshta-dnes-s-horata-s-uvrezhdaniya", "text": "Нова среща ще се състои днес между властта и хората с увреждания за решаването на проблемите в системата, която подпомага тези хора. След като миналия вторник се проведе среща между премиера Бойко Борисов, няколко министри и представители на хората с увреждания, днес предстои втора такава. Очаква се на нея да присъства и вицепремиера Томислав Дончев, който да предложи план за действие за изготвянето на единна база данни за хората с ТЕЛК. По думите на социалният министър Бисер Петков в момента се изработва национална информационна система на здравеопазването и един от вариантите, който днес ще се обсъжда, е този въпрос да се реши в рамките на тази система.", "date": "2018.08.07", "title": "Властта отново се среща днес с хората с увреждания"}
{"url": "https://www.faktor.bg/bg/articles/za-11-mesetsa-britanskata-lira-se-srina-do-danoto", "text": "Британската лира се срина до 11-месечно дъно заради опасенията, че може да не се стигне до сделка за Брекзит, предава Ройтерс.  Инвеститорите все се повече се тревожат за перспективите пред валутата въпреки сигналите, че британската икономика се развива добре. Именно заради тях и в опит да удържи инфлацията миналата седмица Английската централна банка повиши водещата лихва.  Още тогава обаче гуверньорът Марк Карни предупреди за възможните последици от липса на сделка за напускането на Европейския съюз. За да успокои пазарите, говорител на премиера Тереза Мей потвърди, че тя все още вярва, че може да се постигне \"добра сделка\" с Брюксел.", "date": "2018.08.07", "title": "За 11 месеца британската лира се срина до дъното"}
{"url": "https://www.faktor.bg/bg/articles/novini/balgariya/b-binechev-za-mityo-ochite-darzhavata-go-e-obyavila-za-prestapnik-za-men-nyama-nikakvo-znachenie", "text": "Общинският съветник от групата на БСП в Бургас Бенчо Бенчев, който беше арестуван заедно с Димитър Желязков – Митьо Очите  в Истанбул, е категоричен, че няма общ бизнес с Желязков. „С толкова различни неща се занимаваме. Аз се занимавам, знаете, със селско стопанство, със земеделие. Димитър Желязков не мога да ви кажа с какво се занимава. Познавам го, не мога да кажа, че не се познавам с него, поздравяваме се. Държавата го е обявила за някакъв престъпник, за мен няма никакво значение – уважаваш ли ме, и аз те уважавам. Когато говоря с един престъпник, не значи, че и аз съм престъпник. Това престъпление ли е? Ако говоря с един доктор ще стана ли хирург, няма да стана, нали? Защо трябва да делим хората на прокажени и на нормални хора?”, коментира пред бТВ Бенчев. Относно охранителната фирма на Митьо Очите, в която има дял, той обяви: „Димитър Желязков не работи сега там. Работеше преди да стане престрелката… Не Димитър Желязков, а тази фирма охраняваше моите обекти тогава и аз давах някакви пари. Като бизнесмен реших, че ако стана собственик, не само, че няма да давам пари, ами и ще печеля. Това е основанието”. Бенчо Бенчев твърди също, че не е укривал Димитър Желязков. Помогнал му с превоз до Истанбул, където Очите искал да се лекува.  „Аз съм постъпил като човек, не мога да откажа на един болен да го превозя донякъде, разбирате ли? Не знаех, че го издирва Интерпол Ако знаех, никога нямаше да го взема, макар че беше в болно състояние\". На въпроса: „Как се озовахте в един хотел с Димитър Желязков по едно и също време?” той отговори: „Някаква случайност! Просто аз също се изненадах как станаха тези неща… При ареста на Димитър Желязков аз не бях там, пристигнах по–късно и даже питах: Какво става тук?, понеже виждам, че е със свински опашки на ръцете. Те взеха, че се обърнаха и арестуваха и мен. Доказателства не може да има за обвинение, защото аз не съм укривал Димитър Желязков. Хотелът не е мой да го укривам, разбирате ли? Говори се, че регистрацията била моя. Регистрацията я направи колегата Несрин Узун на мое име, даже се обади и каза: „Запазих ти стаи на твое име”. За реакцията на БСП, която се разграничи от него Бенчев каза:  „Явно с БСП няма да работя повече! Няма много да плача, имам къде с кого да работя, имам с кого да реализирам идеите си, но времето ще покаже кой какъв е!”", "date": "2018.08.07", "title": "Б. Бенчев за Митьо Очите: Държавата го е обявила за престъпник, за мен няма никакво значение"}
{"url": "https://www.faktor.bg/bg/articles/london-iska-ot-moskva-ekstradatsiyata-na-dvama-zameseni-v-sluchaya-skripal", "text": "Великобритания се готви да поиска от Русия да екстрадира двама мъже, заподозрени в извършването на нападението с нервнопаралитично вещество над бившия руски двоен агент Сергей Скрипал и дъщеря му Юлия в английския град Солсбъри в началото на март. Това съобщи в. \"Гардиън\" който се позовава на източници от правителството и службите за сигурност. Според вестника, прокуратурата е изготвила молбата за екстрадиция и тя е готова за връчване. Руското посолство в Лондон заяви, че не е получавало такава официална молба от Лондон. Говорител на британското вътрешно министерство отказа да потвърди или отрече информацията. Руската конституция забранява екстрадиране на руски граждани в друга държава. Молбата за екстрадиция вероятно ще се отхвърли от Русия, което може допълнително да обтегне отношенията между Лондон и Москва, които и в момента са в най-тежкото си състояние от края на Студената война, отбелязва Ройтерс.", "date": "2018.08.07", "title": "Лондон иска от Москва екстрадацията на двама, замесени в случая \"Скрипал\""}
{"url": "https://www.faktor.bg/bg/articles/novini/balgariya/slanchevo-maksimalni-temperaturi-do-36-gradusa", "text": "Ще бъде предимно слънчево. След обяд само на отделни места в Северна България и планините ще се развие купесто-дъждовна облачност и ще превали и прегърми. По-голяма вероятност за локални градушки има в североизточните райони. Температурите още малко ще се повишат и максималните ще са между 31 и 36 градуса, в София - около 31 градуса. По Черноморието ще бъде предимно слънчево. След обяд ще има временни увеличения на облачността и на отделни места по северното крайбрежие краткотрайно ще превали. Ще духа бриз. Максималните температури ще са 30-32 градуса. Температурата на морската вода е 27-28 градуса. Вълнението на морето ще е 1-2 бала.", "date": "2018.08.07", "title": "Слънчево, максимални температури до 36 градуса"}
{"url": "https://www.faktor.bg/bg/articles/novini/svyat/gartsiya-nalaga-vizovi-ogranicheniya-za-duhovnitsi-ot-rusiya", "text": "Бившият ръководител на пресслужбата на патриарх Кирил, настоятеля на храма ,, Света Татяна\" в Московския държавен университет протойерей Владимир Вигилянски  се е сблъскал с нежеланието на гръцките власти да му предоставят дългосрочна виза за свещеник. Когато отидохме в центъра за визи на съпругата ми беше дадена виза за три години, а на мене само за един месец. Попитах момичето, което даваше паспортите, а то ми отговори следното:,, Не трябваше да пишете, че сте свещеник. Трябваше да пишете, че сте пенсионер, и тогава щяха да ви дадат за три години виза\".- разказва отец Владимир в свое писмо до посланика на Гърция в Русия Андреас Фриганос. По думите на свещеникът, с такава ситуация той се сблъсква за първи път от 25 години, през които той е получавал дългосрочни визи за страни от Шенген, от посолствата на Франция, Италия, Германия, Швейцария и няколко пъти от Гърция. Отецът съобщил в посолството, след първата си публикация във Фейсбук за случилото се много от руските свещеници се оплакали в коментарите си, че с тях се е случило същото в последната половин година- давали им виза за една седмица, за две, максимум месец. ,, Получава се така , че аз ако исках виза като член на Съюза на журналистите или като член на Съюза на писателите, или, както ме посъветваха от центъра за визи, като пенсионер. Това не е ли дискриминация по професионален признак?\"", "date": "2018.08.07", "title": "Гърция налага визови ограничения за духовници от Русия"}
{"url": "https://www.faktor.bg/bg/articles/novini/svyat/samolet-se-razbi-v-alyaska-ima-zaginali", "text": "Туристически самолет се разби в американския щат Аляска, при което загинаха четиримата пътници - полски граждани, а пилотът е в неизвестност, но вероятно също е загинал, съобщиха Ройтерс и Асошиейтед прес. Самолетът се разбил в събота вечерта близо до планински връх в националния парк Денали. Поради стръмния заледен терен и лошото време спасителните екипи успели да стигнат до мястото на катастрофата едва вчера. След катастрофата пилотът съобщил по сателитен телефон, че пътниците са ранени, но връзката се разпаднала преди той да успее да каже повече подробности. Пристигналите на място спасители намерили пътниците мъртви. Пилотът не бил открит, но се предполага, че също е загинал, заяви представител на Службата за националните паркове, цитираха от БТА.", "date": "2018.08.07", "title": "Самолет се разби в Аляска, има загинали"}
{"url": "https://www.faktor.bg/bg/articles/novini/svyat/nad-70-hilyadi-dushi-sa-s-toplinni-udari-v-yaponiya", "text": "Поради горещините, обхванали Япония, рекорден брой жители са били приети в болницата от май до август, съобщи днес министерството на вътрешните работи и комуникациите.  По данни на министерството, през последните три месеца 71 266 души са били хоспитализирани с топлинни удари, което е с 15 000 повече от предишния рекорд, поставен през лятото на 2013 година.  Миналата седмица 13 души са починали и 13 575 са влезли в болницата поради жегата, обхванала цялата територия на страната. В повечето региони живачният стълб се задържа на 34-35 градуса по Целзий, а в някои области често се фиксират температури от 40 градуса. Повечето от пострадалите са възрастни хора, които често не следят колко време се намират на улицата или не включват климатиците в домовете си с цел икономия.  Миналата година горещините в Япония отнеха живота на 44 души, а десетки хиляди попаднаха в болницата.", "date": "2018.08.07", "title": "Над 70 хиляди души са с топлинни удари в Япония"}
{"url": "https://www.faktor.bg/bg/articles/novini/balgariya/osadiha-dvama-mazhe-sklonyavali-romi-ot-kocherinovo-da-glasuvat-za-abv-sreshtu-drehi-vtora-raka", "text": "Пробация за двама подсъдими отсъди Окръжен съд-Кюстендил, признати за виновни в склоняване за гласуване за Коалиция АБВ, срещу дрехи втора употреба. Деянието е извършено в ромската махала на Кочериново по време на парламентарните избори през 2014 г., съобщава  viaranews.com. Обвиняемите Р.С.К. и В.А.Б. на 03.10.2014 г. около 18,00 часа в гр. Кочериново, ул. „Юрий Гагарин”, в съучастие като съизвършители са дали имотни облаги – дрехи втора употреба, на двама избиратели – Е. И. Д. и И. С.Д., с обща стойност на дадените имотни облаги 8,50 лева, с цел да ги склонят да упражнят избирателното си право на изборите на 05.10.2014 година за народни представители в полза на Коалиция АБВ. Докато раздавали дрехите, подсъдимите приканвали намиращите се наоколо лица (сред които свидетелите Е. Д., И. Д. и З. Г.) да гласуват на изборите за народни представители на 05.10.2014 г. в полза на коалиция АБВ, като им казвали: „Ако може да пуснете бюлетина №14! Да гласуваш за №14! Да уважиш №14!“. Районен съд-Дупница наложи условни присъди – „лишаване от свобода” за срок от 8 месеца, изтърпяването на които се отлага за изпитателен срок от 3 години и „глоба” в размер на 10 000 лв., по отношение на всеки от тях. Окръжен съд-Кюстендил определи наказанията като “твърде завишени” и ги замени с пробация, със задължителни периодични срещи с пробационен служител за срок от 1 година. Като смекчаващи отговорността обстоятелства КОС отчита чистото съдебно минало на двамата подсъдими, трудовата им заетост, частични признания (доколкото същите не отричат факта на посещението си в гр. Кочериново на инкриминараната дата), добрите характеристични данни и твърде ниският размер на предлаганата имотна облага, която възлиза в размер на 8,50 лева. Тези обстоятелства сочат, че в случая е налице по-ниска степен на обществена опасност на деянието и дееца от типичната обществена опасност за този вид престъпления. Решението е окончателно. Случаят е показателен че проруската партия АБВ, на президента Георги Първанов и Румен Петков, която пледираше за нов морал в политиката е също част от мръсните и порочни схеми за купуване на гласове.", "date": "2018.08.07", "title": "Осъдиха двама мъже - склонявали роми от Кочериново да гласуват за АБВ срещу дрехи втора ръка"}
{"url": "https://www.faktor.bg/bg/articles/novini/balgariya/stolichna-obshtina-shte-razdava-bezplatna-mineralna-voda-zaradi-zhegite", "text": "Заради високите температури днес, Столична община организира раздаване на минерална вода от 13.30 ч. Водата ще се раздава на площадното пространство при храма „Св.Неделя” и на Орлов мост при езерото „Ариана”.  Тя ще бъде раздавана от служители на общината до изчерпване на количествата.", "date": "2018.08.07", "title": "Столична община ще раздава безплатна минерална вода заради жегите"}
{"url": "https://www.faktor.bg/bg/articles/novini/svyat/vlyazoha-v-sila-tezhki-ikonomicheski-sanktsii-sreshtu-iran", "text": "Влезе в сила решението на САЩ отново да наложи на Иран тежките икономически санкции, която бяха вдигнати след историческото споразумение за ядрената програма на Техеран от 2015 г., съобщиха Франс прес и ДПА. През май президентът на САЩ Доналд Тръмп обяви, че САЩ се оттеглят от сделката. Първата група санкции, засягащи финансовите трансакции, автомобилния сектор, търговската авиация и износа на килими и хранителни продукти, влезе в сила в полунощ източноамериканско време (7, 01 ч. българско). През ноември ще влязат в сила втора група санкции - срещу енергийния и банковия сектор на Иран. САЩ заявиха, че водят по отношение на Техеран политика на \"максимален икономически натиск върху режима\" и настояват, че не искат да сменят режима, а да \"променят поведението му\". Вашингтон все повече се фокусира върху регионалната роля на Техеран в Близкия изток, макар че този аспект не е предмет на ядрената сделка. Няма доказателства, че Иран не я спазва, отбелязва ДПА.", "date": "2018.08.07", "title": "Влязоха в сила тежки икономически санкции срещу Иран"}
{"url": "https://www.faktor.bg/bg/articles/novini/balgariya/ot-dnes-mvnr-shte-ni-izprashta-sms-s-goresht-telefon-kogato-minavame-granitsata", "text": "Всеки български гражданин, притежаващ СИМ-карта на български мобилен оператор, при влизане на територията на чужда държава ще получава от днес кратко текстово съобщение с информация за номера на денонощната дежурна телефонна линия в МВнР (+359 2 948 24 04), на която може да потърси помощ в случай на извънредна ситуация. Това съобщиха от пресцентъра наМинистерството на външните работи. Съобщението ще бъде получавано, веднага щом абонатът попадне в роуминг. Така телефонът за спешни случаи на МВнР ще е подръка в паметта на телефона на всеки гражданин зад граница. Към тази инициатива на Министерството на външните работи с готовност се присъединиха трите национални мобилни оператора - А1, VIVACOM и Telenor, в знак на подкрепа към усилията ни за подобряване на административното обслужване и по-ефективна защита на българските граждани в чужбина. Мобилните оператори предоставят получаването на съобщението безплатно за гражданите, като услугата не е свързана с разходи от държавния бюджет. При повикване на денонощната дежурна телефонна линия в МВнР (+359 2 948 24 04), разговорът ще бъде таксуван според тарифния план на абоната. Заместник министър-председателят по правосъдната реформа и министър на външните работи Екатерина Захариева благодари на мобилните оператори, които се включиха в реализацията на този проект, свързан с грижата за информираността и сигурността на българските граждани, пътуващи в чужбина. Тя подчерта, че Министерството на външните работи продължава работа по още проекти, които ще улеснят досега с администрацията на нашите сънародници в чужбина. Заплахите за сигурността в съвременния свят, свързани с природни бедствия, възникване на военни конфликти, терористични актове, политически размирици, безредици, бунтове и други, които често засягат и български граждани, изискват оказването на специализирана помощ и често незабавна реакция от страна на българските институции. В зависимост от характера на кризата, Министерството на външните работи координира усилията за оказване на помощ на български граждани с различни национални и чужди институции и ведомства.", "date": "2018.08.07", "title": "От днес МВнР ще ни изпраща SMS с горещ телефон, когато минаваме границата"}
