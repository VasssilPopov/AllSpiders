{"url": "https://www.faktor.bg/bg/articles/novini/svyat/holandriya-e-arestuvala-7-mazhe-zapodozreni-v-podgotovkata-na-golyama-teroristichna-ataka-s-eksplozivni-kolani-i-kalashnikov", "text": "Холандската полиция е арестувала седем мъже, които са заподозрени в подготовката на „голяма терористична атака“ по време на публично събитие, използвайки експлозивни колани и автомати „Калашников“, заявиха от прокуратурата на страната, предава AFP., цитирана от \"Фокус\" „Полицията арестува седем мъже в четвъртък… заподозрени в това, че са в много напреднал етап от подготовката на голяма терористична атака в Холандия“, се казва в изявлението на прокуратурата, която добавя, че един от заподозрените е искал да убие „много жертви“.", "date": "2018.09.27", "title": "Холандrия е арестувала 7 за подготовката на голяма терористична атака с експлозивни колани и  „Калашников"}
{"url": "https://www.faktor.bg/bg/articles/deputat-ot-bsp-otkazali-sme-se-ot-tozi-parlament-dokato-pravitelstvoto-ne-podade-ostavkaostavka-za-pravitelstvoto", "text": "Макар и хладен, днешният слънчев ден бе \"дъждовен\" за народните представители. Сиреч, не благоволиха достатъчно от тях да дойдат на работа, за да има кворум и респективно – заседание. Част от тях били в командировка, друга част присъства, но не пожела да се регистрира. А пък голяма част от депутатите на БСП бяха нейде из страната.  \"БСП многократно алармира, че нашите предложение и законопроекти постоянно биват неглижирани. Ако нещо евентуално стигне до зала, независимо от аргументите ни – то се игнорира. Осигуряване на кворума е задължение на мнозинството. Ние сме се отказали от този парламент, докато правителството не подаде оставка. Няма как да бъдем принудени от мнозинството да се регистрираме и да натискаме бутоните. Къде бяха депутатите на ГЕРБ? Чухме от Цветан Цветанов, че депутатите им са в командировка в чужбина. Скъпи командировки\", подчерта депутатът от БСП Димитър Данчев.   В студиото на \"Денят ON AIR\", той отбеляза, че тяхната основна задача е представянето на новата им визия за България пред гражданите.  \"Казали сме, че няма да присъстваме всички в парламента. Не се притесняваме от заплахата от Цвета Караянчева, че няма да ни се изплатят дните на отсъствие. Продължаваме да отстояваме решението си от преди няколко седмици. Надяваме се управляващите да се вслушват в нашите аргументи\", посочи още гостът.  По негови думи БСП продължава да търси решение и консенсус по важните въпроси за гражданите, като този с бедността.  \"Енергийно бедни са хората, които отделят повече от 10% от доходите си за енергоносители. Поскъпването на тока обрича енергийно бедните на тежка зима. Те са подложени на изключителни лишения, за да не измръзнат. Взехме решение да се направи визия за всяка отделна община, за това как трябва да се развива\", изтъкна Данчев пред Bulgaria ON AIR. За финал на разговора социалистът заяви, че качеството на работа на парламента е ниско. \"Това е и причината за ниския му рейтинг. Това не ни отчайва. Напротив – уверени сме, че сме на прав път и сме готови да работим\", завърши народният представител.", "date": "2018.09.27", "title": "Депутат от БСП: Отказали сме се от този парламент, докато правителството не подаде оставка"}
{"url": "https://www.faktor.bg/bg/articles/netanyahu-eto-go-tayniya-yadren-sklad-na-iran-v-teheran", "text": "Министър-председателят на Израел Бенямин Нетаняху заяви, че Иран има таен ядрен склад в Техеран, държейки в ръката си карта и изображение на безобидно изглеждаща сграда, предава AFP. „През май ние изложихме мястото на тайния ядрен архив на Иран. Днес разкривам мястото на второ съоръжение, тайният ядрен склад на Иран“, заяви Нетаняху пред Общото събрание на ООН. Израелският премиер добави, че „тайният“ склад се използва за „съхранението на огромни количества оборудване и материали от тайната ядрена програма на Иран“. „Иран не е захвърлил своята цел да развитие ядрено оръжие… Бъдете сигурни, че това няма да се случи. Това, което Иран крие, Израел ще разкрие“, заяви Нетаняху.", "date": "2018.09.27", "title": "Нетаняху: Ето това е  тайният ядрен склад на  Иран в Техеран"}
{"url": "https://www.faktor.bg/bg/articles/bezumie-v-kremal-shte-proverim-dali-edin-ot-zapodozrenite-za-otravyaneto-na-skripal-e-polkovnik-ot-gru", "text": "Дмитрий Песков, прессекретарят на руския президент Владимир Путин, обеща днес медийните информации за личността на един от заподозрените за отравянето на Сергей Скрипал и дъщеря му Юлия във Великобритания през март да бъдат проверени, предаде ТАСС, цитирана от БТА. \"Разбира се, ще проверим информациите за този военнослужещи, ще проверим списъците с наградените\", каза Песков пред журналисти в Душанбе, където придружава Путин за срещата на върха на Общността на независимите държави. Вчера в. \"Дейли телеграф\" писа, че под името Руслан Боширов, както бе идентифициран по-рано един от двамата руснаци, заподозрени за отравянето в Солсбъри на бившия руски разузнавач, превърнал се в двоен агент, всъщност се крие полковник Анатолий Чепига. Британският ежедневник твърди, че е установил това в съвместно разследване с разузнавателния сайт Белингкет (Bellingcat).", "date": "2018.09.27", "title": "Безумие в Кремъл: Ще проверим дали  един от заподозрените за отравянето на Скрипал е полковник от ГРУ"}
{"url": "https://www.faktor.bg/bg/articles/novini/balgariya/tsvetanov-pred-gerb-sofiya-bsp-ne-se-interesuvat-ot-nishto-drugo-osven-da-sasipyat-stranata", "text": "БСП ежедневно търсят само конфронтацията и не се интересуват от нищо друго, освен от това да съсипят страната. Те вече ще имат още един инструмент за популяризиране на техните лъжи. Тяхната нова телевизия ще бъде телевизия на лъжата. Това заяви председателят на ПГ на ГЕРБ и зам.-председател на партията Цветан Цветанов пред над 500 представители на ГЕРБ-София от всички 24 райони на столицата. Това се случи по време на представянето на ръководствата на районните структури на ГЕРБ-София, което се проведе тази вечер в НДК. „Президентът Радев и БСП са едно цяло. Румен Радев не е обединител на нацията, той не гради мостове. Единственото, което прави, е координирано с БСП да се опитват да съсипят държавата“, посочи Цветанов. По думите му на предстоящите догодина европейски избори БСП ще заложи на антиевропейско говорене с надеждата ГЕРБ да се провали и да има предсрочни избори. „От БСП тръгнаха из страната, за да представят своята визия, с което само показаха колко чужди са им проблемите на хората. При ГЕРБ е точно обратното – нашата сила е именно непрекъснатият ни контакт с гражданите“, обясни председателят на ПГ на ГЕРБ. Цветан Цветанов подчерта, че с председателството на Съвета на ЕС, България трайно се е утвърдила като сериозен фактор на Балканите. По думите му европейската перспектива пред Западните Балкани отново стана възможна, благодарение на България и премиера Бойко Борисов. „Председателството приключи изключително успешно, а БСП говорят само за негативи. Доколкото разбрах, днес са се срещнали с европейски посланици, като и пред тях са се изложили, защото предложената от тях визия категорично не кореспондира с реалното състояние и икономическите показатели на страната. Нинова настоява да бъдем като страните от Вишеградската четворка, но тя забравя, че именно за тези страни се очаква да получат с 24% по-малко средства за кохезионна политика, докато България ще получи с 2 млрд. лв. повече“, уточни Цветанов. Председателят на ПГ на ГЕРБ коментира и темата с оставките на тримата министри. „Те не заслужаваха да си тръгнат, но с поемането на политическата отговорност от тяхна страна бяха пресечени всички внушения и провокации, които неизменно щяха да последват“, отбеляза той. Цветанов призова всички от ГЕРБ-София да продължат отличната си работа. „Давайте гласност на всичко това, което правим и сме постигнали както в София, така и в цялата страна. Екипът на Йорданка Фандъкова в общината и екипите на кметовете от ГЕРБ в цялата страна постигат всекидневно нови резултати в интерес на гражданите. Има обаче хора, които искат само да рушат и които забравиха как изглеждаше София през 2005 година и ние трябва да им напомняме как изглеждаше столицата и страната ни преди години“, каза още той. По думите му след като ГЕРБ е дошла на власт в София, градът е придобил съвсем различен облик. „След нас хората вече имат завишени критерии, а това ни задължава ежедневно да надграждаме постигнатото“, допълни зам.-председателят на ГЕРБ.", "date": "2018.09.27", "title": "Цветанов пред ГЕРБ-София: БСП не се интересуват от нищо друго, освен да съсипят страната"}
{"url": "https://www.faktor.bg/bg/articles/novini/svyat/iskat-razsledvane-na-orban-i-za-chasten-polet-do-balgariya-za-mach-na-ludogorets", "text": "Унгарският премиер Виктор Орбан е пътувал с луксозен самолет, за да гледа футболни мачове по покана на олигарх, спечелил много търгове за обществени поръчки, предаде Франс прес, цитирана от БНР. Агенцията се позовава на унгарски разследващ сайт, който твърди, че Орбан е ползвал частен самолет, за да ходи на мачове по време на световното първенство в Русия, а после и в България, за да гледа мача на унгарския отбор МОЛ-Види с Лудогорец. Говорителят на унгарското правителство потвърди, че Орбан често присъства на мачове в чужбина по покана на унгарския бизнесмен Ищван Гаранчи, но подчерта, че не са харчени пари на данъкоплатците. Опозиционната партия \"Диалог за Унгария\" обяви, че внася жалба във връзка с тези разкритията и поиска да се създаде независима парламентарна комисия, която да разследва финансовите интереси на премиера Виктор Орбан.", "date": "2018.09.27", "title": "Искат разследване на Орбан и за частен полет до България за мач на Лудогорец"}
{"url": "https://www.faktor.bg/bg/articles/novini/svyat/rusiya-se-barka-v-makedoniya-stremi-se-da-blokira-integratsiyata-i-v-nato-i-es", "text": "Ако на предстоящия референдум македонците отхвърлят постигнатия компромис в спора за името, влизането им в ЕС и в НАТО ще бъде блокирано за дълги времена. Точно това иска Москва. И затова очевидно се бърка в Македония, коментира Павел Лос от Дойче веле. В Скопие никога досега не са се изреждали толкова високопоставени западни политици, колкото през септември 2018. Канцлерите на Германия и на Австрия, Генералният секретар на НАТО, министрите на отбраната на САЩ и Италия - това е само неизчерпателен списък на гостите, които през септември прие министър-председателят Зоран Заев. Всички те се изредиха в македонската столица, за да подкрепят гражданите и ръководството на страната в навечерието на насрочения за 30 септември референдум. Въпросът в този референдум е един: „Подкрепяте ли влизането в ЕС и в НАТО, поддържайки договора между Македония и Гърция?\". Договорът, за който става дума в този сложно формулиран въпрос, е Споразумението от Преспа, според което Македония ще се преименува в Република Северна Македония. За това на 17 юни се договориха премиерите на Македония и Гърция Зоран Заев и Алексис Ципрас. Ако преименуването действително се случи, дългият конфликт между Атина и Скопие ще приключи, което на свой ред ще отвори пред Македония пътя към членство в НАТО и ЕС. По време на посещението си в Скопие шефът на Пентагона Джеймс Матис обвини Русия, че се опитва да въздейства върху изхода на референдума. Той лично не се съмнявал, че Москва е осигурила финансиране и е провела „широка кампания за оказване на влияние\" върху гражданите на Македония, заяви Матис. Москва веднага опроверга тези твърдения. Външният министър Сергей Лавров каза, че във вътрешните работи на Македония се бъркат всъщност САЩ и Европа, чиито представители изобщо „не се притесняват да агитират за гласуване в полза на Преспанското споразумение\". „А ние не говорим нищо, което би могло да се изтълкува като агитация за един или друг вот\", добави Лавров. Но Лавров премълчава нещо. Тъкмо Русия се оказа през лятото в центъра на един скандал, свързан с балканската държава. Премиерът Заев обвини един „гръцки бизнесмен, симпатизиращ на Русия\", че е подкупвал редица политически движения вътре в страната, които да организират насилствени действия и безредици с цел въздействие върху общественото мнение преди референдума. Според документи на македонското МВнР, главен заподозрян в тази афера е руският бизнесмен с гръцки корени Иван Савиди. Москва беше още веднъж обвинена, че се опитва да торпилира споразумението между Гърция и Македония, като в резултат от това обвинение през юли 2018 Гърция изгони двама руски дипломати. А миналата година Черна гора се оплака от участието на руските тайни служби в опит за преврат с цел да се попречи на влизането на страната в НАТО. Възможно е липсата на следи за кремълска намеса в Македония да се дължи на обстоятелството, че руското ръководство е удовлетворено от вече постигнатия резултат. Та нали привържениците на македонското членство в ЕС и в НАТО вече изобщо не са толкова уверени, че ще победят. Според допитванията, те все още са около 57%, но за бойкот на референдума вече се обяви президентът на страната Георге Иванов. За същото призовават и опозиционни политици. Душан Релич от берлинския мозъчен тръст „Наука и политика\" обръща внимание на факта, че референдумът може да се окаже невалиден, ако пред урните не се явят достатъчно гласоподаватели. Според условията, гласа си трябва да подадат поне 50% от официално регистрираните избиратели, които са около 900 хиляди души. „Македония фактически е обезлюдена\", констатира Релич. „Може да се предположи, че в страната живеят 1,3-1,4 милиона души, макар че официално броят им е 2 милиона. Ето защо главният проблем на Заев ще бъде да осигури достатъчно гласоподаватели\", казва още Релич. Той смята, че мнозинството македонци вероятно са готови да гласуват с „да\" на референдума, но изобщо не се знае дали ще се явят пред урните. Според западни дипломати, цитирани от \"Ню Йорк Таймс\", всеки ден във Фейсбук се появяват по 40 нови профила, които зоват македонците да бойкотират референдума. Зад тези профили дипломатите подозират Кремъл. В икономически план бъдещото присъединяване на Македония към ЕС не представлява заплаха за Русия, смятат руски експерти. Душан Релич се съгласява с тях и припомня, че повечето нефтопреработвателни и металургични фирми в Македония са собственост на британски и гръцки бизнесмени, а македонски гастарбайтери работят из цяла Европа. В този смисъл и Македония, и целият регион на бившата Югославия де факто отдавна са интегрирани в ЕС, казва Релич. Генералният директор на московския Институт за регионални проблеми Дмитрий Журавльов казва, че ако за Русия има някакъв проблем, той не е икономическата интеграция на Македония в ЕС, а присъединяването на страната към НАТО. „В днешно време Москва не разполага със „свой\" отбранителен съюз, тъй че Русия възприема плановете за разширяване на НАТО като нарушаване на равновесието\", твърди руският експерт. Душан Релич пък смята, че първостепенната цел на западните държави не е свързана толкова със самото приемане на Македония в НАТО и в ЕС.  „Македония е етнически разделена държава. Многочисленото албанско малцинство не се идентифицира с македонската държава. Ето защо надеждата е, че перспективата за приемане в НАТО и в ЕС ще стабилизира вътрешно страната\", казва Релич.  И добавя, че мнозина се опасяват от възникването на голяма общоалбанска държава, което ще дестабилизира не само Македония, но и целия регион. Затова надеждата е, че евентуалното приемане на Македония в НАТО ще прогони веднъж завинаги призрака „Велика Албания\", казва експертът.", "date": "2018.09.27", "title": "Русия се бърка в Македония, стреми се да блокира интеграцията и в НАТО и ЕС"}
{"url": "https://www.faktor.bg/bg/articles/novini/balgariya/boyko-borisov-poiska-podkrepa-ot-evreyskata-obshtnost-v-sasht-za-vizoviya-rezhim", "text": "Премиерът Бойко Борисов заяви на среща с представители на американски еврейски организаци, че страната ни би оценила високо подкрепата им пред Конгреса и американската администрация за постигането на пълна визова реципрочност със САЩ. Министър-председателят разговаря с тях в Ню Йорк, където е на посещение по повод 73-ата сесия на Общото събрание на ООН и ръководи българската делегация. Премиерът подчерта, че българският и еврейският народ са изключително свързани и с годините са изградили приятелство, което е добра предпоставка за сътрудничеството на международно ниво. \"Признателни сме на еврейската общност, която даде своя принос и оказа подкрепа на България в годините на прехода към демокрация, в процеса на присъединяването на страната ни към НАТО и ЕС, както и за задълбочаване на двустранния диалог със САЩ\", каза Борисов, цитиран от правителствената пресслужба. Той припомни, че тази година се навършват 75 години от спасяването на българските евреи по време на Втората световна война. \"През 1943 г. единствено България не изпраща на сигурна смърт в нацистките концентрационни лагери близо 50 000 свои граждани от еврейски произход\", каза Борисов и допълни, че тази история трябва да се изследва и разказва. Българският премиер припомни, че в началото на месеца в Тел Авив заедно с премиера на Израел Бенямин Нетаняху откриха паметник - символ на българския принос в спасяването на българските евреи от Холокоста и подчерта, че това е пореден акт, който затвърждава приятелството и взаимната подкрепа между двете страни. \"Днес второ и трето поколение български евреи са онзи мост на приятелство и подкрепа, които правят отношения ни уникални и сърдечни\", каза министър-председателят. Премиерът запозна председателите на еврейските организации със стъпките, които страната ни е предприела за членство в Международния алианс за възпоменание на Холокоста и посочи, че това е важна междуправителствена организация за България. Целта на организацията е да осигури политическа и обществена подкрепа за изучаването, изследването и съхраняване на паметта на Холокоста на национално и международно равнище. Министър-председателят подчерта, че през октомври 2017 г. българското правителство взе решение да приеме и прилага работното определение за антисемитизъм на Международния алианс за възпоменание на Холокоста, а заместник-министърът на външните работи Георг Георгиев бе определен за национален координатор за борба с антисемитизма.  \"България стана петата държава-членка на ЕС, приела определението за антисемитизъм, което ще подпомага работата на съдебната власт и правоприлагащите органи при идентифицирането и наказателното преследване на деяния с антисемитски характер\", допълни още Борисов.", "date": "2018.09.27", "title": "Бойко Борисов поиска подкрепа от еврейската общност в САЩ за визовия режим"}
{"url": "https://www.faktor.bg/bg/articles/novini/svyat/mvnr-predupredi-balgarite-patuvashti-za-gartsiya-za-priblizhavasht-uragan", "text": "Във връзка с информация, получена от Посолството на Република България в Атина, Министерството на външните работи предупреди българските граждани, пътуващи за или пребиваващи на територията на Гърция, че през тази нощ съществува много висока вероятност от образуване на средиземноморски циклон в южната част на Йонийско море. Очаква се движението на циклона „Ксенофон“ да се развие в източна посока, съпроводено от силни валежи и ветрове в по-голямата част на Пелопонес и Крит в събота сутринта (29.09), след това в Атика, Евбея и Цикладите, а в неделя сутринта (30.09) да достигне до островите на източното Егейско море и вероятно Додеканезите, се казва в прессъобщение на МВнР. В сила е забрана за отплуване на кораби от пристанищата Пиреа, Рафина и Лаврио. Поради лошото време в петък, 28 септември, всички училища и детски градини в общините Свети Димитър, Алиму, Аргируполис Елинику, Глифада, Калитеа, Мосхато, Неа смирни и Пальо Фалиро няма да работят. Българските граждани, пребиваващи или пътуващи за посочените райони следва да бъдат внимателни и да изпълняват инструкциите и препоръките на местните власти, в случай че бъдат издадени такива. При нужда сънародниците ни могат да се свържат с Посолството на Република България в Атина на телефон: +30 693 70 96 220. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2018.09.27", "title": "МВнР предупреди българите, пътуващи за Гърция, за приближаващ ураган"}
{"url": "https://www.faktor.bg/bg/articles/novini/svyat/britanski-i-ruski-zhurnalisti-razkriha-istinskata-samolichnost-na-ediniya-ot-otrovitelite-na-skripal", "text": "Британски и руски разследващи журналисти разкриха истинската самоличност на един от двамата руснаци, заподозрени от Лондон в отравянето на бившия шпионин Сергей Скрипал. Британските власти вече обявиха, че зад нападението с бойното вещество \"Новичок\" стоят руските агенти от военното разузнаване Александър Петров и Руслан Боширов, но и че това вероятно не са истинските им имена. Разследването на интернет изданията \"БЕлингкет\" и \"Инсайдер\" разкрива, че Руслан Боширов всъщност е полковникът от руското военно разузнаване Анатолий Чепига. Журналистите са открили негова снимка в архивите на военно училище в руския Далечен Изток. Името на Чепига е изписано и на паметник в училището сред випускниците - герои на Русия. Чепига е воювал в Чечения и Украйна и е получил геройската си звезда през 2014 г. Лондон не коментира официално, но според Би Би Си британските власти не поставят под съмнение изводите на разследващите журналисти. Русия от своя страна отрича да е замесена в отравянето на Скрипал.", "date": "2018.09.27", "title": "Британски и руски журналисти разкриха истинската самоличност на единия от отровителите на Скрипал"}
{"url": "https://www.faktor.bg/bg/articles/obshtestvo/zakon-i-red/zadarzhaha-mazhete-vzrivili-bankomat-v-stara-zagora-tazi-nosht", "text": "Тримата старозагорски обирджии са задържани в Пловдив при съвместна операция на пловдивската и старозагорската полиция, съобщи бТВ. Банкомат беше взривен през нощта в кв. „Железник” в Стара Загора. Извършителите задигнаха между 50 и 60 000 лева. Те са били с маски и са действали бързо. Образувани са две досъдебни производства – за кражба и за взривяване. Съвсем близо до взривения банкомат се намира Второ полицейско управление в Стара Загора.", "date": "2018.09.27", "title": "Задържаха мъжете, взривили банкомат в Стара Загора тази нощ"}
{"url": "https://www.faktor.bg/bg/articles/fandakova-intsidentat-sas-strelbata-po-tramvay-e-seriozna-huliganska-proyava", "text": "Инцидентът със стрелба по трамвай на ул. „Хан Кубрат“ е сериозна хулиганска проява, защото могат да доведат и да наранявана на някого. Не бих казала, че подобни прояви се увеличават като брой, но периодично се случват подобни неща. Това каза пред журналисти кметът на София Йорданка Фандъкова по време на 61-ото заседание на Столичния общински съвет (СОС), предаде „Фокус“.  „Ние сме застраховали превозните средства и проблемът не е там. Очевидно извършителите не си дават сметка, че могат да наранят човек и в случая и едно дете“, каза тя. Фандъкова посочи, че се надява полицията и съответните органи да успеят да намерят извършителите и те да си понесат последствията. Ръководителят отдел „Организация, координация, контрол и безопасност на обществения транспорт“ към Центъра за градска мобилност (ЦГМ) Лъчезар Пеков обясни, че е стреляно с въздушна пушка.Счупени са три стъкла. Няма пострадали хора, щетите са само материални. Все още няма информация за извършителя.", "date": "2018.09.27", "title": "Фандъкова: Инцидентът със стрелбата по трамвай е сериозна хулиганска проява"}
{"url": "https://www.faktor.bg/bg/articles/gartsiya-s-nad-100-miliarda-evro-prosrocheni-danatsi", "text": "Общо около 3,8 милиона данъкоплатци и предприятия имат просрочени задължения към гръцката държава, които достигат до 101,5 милиарда евро, разкриват местни медии. Те се позовават на данни от финансовото министерство. От документа става ясно, че давността по голяма част от задълженията е изтекла. Данните сочат, че около 3,6 милиона гърци дължат до 10 000 евро. Други 240 000 души дължат между 10 000 и 100 000 евро, докато основните длъжници са 41 232, но дължат общо 91,2 милиарда евро на държавата. Последните са свързани с корпоративните данъци на големи компании. Близо 3,6 млн. от гърците са имали трудности при декларирането на личните доходи.", "date": "2018.09.27", "title": "Гърция с над 100 милиарда евро просрочени данъци"}
{"url": "https://www.faktor.bg/bg/articles/teo-ushev", "text": "Това лято на няколко плажа по БГ Черноморието забелязах нов за мен \"човешки\" вид, напомнящ липсващата брънка в еволюцията на \"homo sapiens\" . И като истински дарвинист се опитах да скицирам и запечатам тези същества. Трудна задача, това същество е бавно подвижно, но неврастенично и мърда много със закърнелите си крайници. По принцип е нечленоразделно, издава звуци като \"Ялатука\", \"Штиприбия\" Д'ийеба... \",\" Комиспрайш\". Ето няколко от тези скици.", "date": "2018.09.27", "title": "Тео Ушев: На Черноморието забелязах нов \"човешки\" вид, липсващата брънка в еволюцията на homo sapiens"}
{"url": "https://www.faktor.bg/bg/articles/sport/sram-posledniyat-v-ispanskoto-parvenstvoto-bi-barsa-za-1-minuta", "text": "Отборът на \"Леганес\", който имаше само 1 точка в актива си, изненадващо победи \"Барселона\" с 2:1 в мач от 6-ия кръг на испанското първенство. Само за минута през второто полувреме домакините постигнаха впечатляващ обрат и се откъснаха от дъното на класирането в шампионата. \"Барселона\" не подцени мача, а Ернесто Валверде използва титулярите си срещу на пръв поглед непретенциозния съперник. Логично резултатът бе открит в 13-ата минута от Фелипе Коутиньо. Бразилецът получи майсторски пас от Лионел Меси и с красиво изпълнение прати топката във вратата на съперниците. До край на частта каталунците имаха още няколко добри положение, но не увеличиха преднината си. В началото на второто полувреме футболистите на \"Леганес\" се хвърлиха на щурм, който се оказа успешен.  Набил Ел Жар се разписа с глава в 52-ата минута след центриране на Силва.  Минута по-късно топката пак бе във вратата на \"Барселона\". Оскар се възползва от груба грешка на Жерар Пике и направи резултата 2:1. Каталунците все пак остават начело на класирането, след като и големият им съперник \"Реал\" допусна загуба. Двата тима са с равен брой точки - 13. \"Леганес\" пък се изкачи с 3 места и вече е 17-и.", "date": "2018.09.27", "title": "Срам: Последният в испанското първенството би \"Барса\" за 1 минута"}
{"url": "https://www.faktor.bg/bg/articles/braziliya-razbi-rusiya-sled-dramatichen-dvuboy-na-svetovnoto-po-voleybol", "text": "Бразилия драматично победи Русия - 3:2 (20:25, 21:25, 25:22, 25:23, 15:12), в мач от Световното първенство по волейбол в Торино. България делеше домакинството с Италия, но двубоите от заключителната фаза вече се играят само на Апенините. Руснаците са считани за едни от големите фаворити за трофея и започнаха отлично срещу \"селесао\". В третия гейм обаче настъпи обрат, латиноамериканците коригираха играта си, а след това промениха психологията на мача и изковаха много ценен успех. Най-драматичен бе четвъртият гейм. Така Бразилия взе изключително важна победа, а Сборная задължително трябва да надделее над САЩ, ако иска да попадне на полуфиналите. В другата група Сърбия \"прескочи\" домакина Италия - 3:0 (25:15, 25:20, 25:18). По съотношението в частите личи превъзходството на \"плавите\".  Третият тим тук е световният шампион Полша, който тази вечер среща западните ни съседи.", "date": "2018.09.27", "title": "Бразилия разби Русия след драматичен двубой на Световното по волейбол"}
{"url": "https://www.faktor.bg/bg/articles/germaniya-izmakna-ot-turtsiya-evropeyskoto-po-futbol-prez-2024-ta-godina", "text": "Германия ще приеме Европейското първенство по футбол през 2024-та година, след като надви другия кандидат за домакинството Турция след гласуване на Изпълнителния комитет на УЕФА в Нион, Швейцария. \"Процедурата по избор на домакин бе прозрачна, гласуването бе демократично, а всяко демократично взето решение е правилното решение. Мога само да кажа, че чакам с нетърпение едно фантастично Европейско първенство през 2024\", каза президентът на УЕФА Александър Чеферин, цитиран от Канал 3.", "date": "2018.09.27", "title": "Германия измъкна от Турция Европейското по футбол през 2024-та"}
{"url": "https://www.faktor.bg/bg/articles/varnaha-na-yoko-ono-otkradnatiya-dnevnik-na-dzhon-lenan", "text": "Откраднатият дневник на Джон Ленън беше върнат на Йоко Оно, предаде ДПА, позовавайки се на съобщение на берлинската полиция. Тетрадките бяха конфискувани заедно с други лични вещи, когато берлинска тръжна къща банкрутира през лятото на 2017 г. Според полицията вещите са откраднати от бившия шофьор на Йоко Оно. Тя ги е съхранявала в нюйоркския си апартамент, предава БТА. Чрез друг заподозрян шофьорът ги е предал в тръжната къща през 2014 г., за да бъдат продадени. Разследването продължава. Джон Ленън почина през 1980 г. Той остави много от личните си притежания на съпругата си Йоко Оно.", "date": "2018.09.27", "title": "Върнаха откраднатия дневник на Джон Ленън на съпругата му"}
{"url": "https://www.faktor.bg/bg/articles/dzhon-lenan-shte-ima-pametnik-v-tsentara-na-sofiya", "text": "Паметник на легендарния бийтълс Джон Ленън ще бъде издигнат в центъра на София. Новината съобщиха двама от водещите на радио Тангра Мега рок - Насо Русков и Васил Върбанов в ефира на БНТ. Те обясниха, че идеята е монумента на Ленън да бъде поставен в специално обособена част в градинката до сградата на бившия Нотариат и \"Стената на Джон Ленън\". Паметникът ще бъде в непосредствена близост до вече съществуващият барелеф, който бе поставен на \"Стената на плача” на ул. Граф Игнатиев\". Паметната плоча бе монтирана на 8 декември 2010 г., по повод 70-годишнината от рождението и 30 години от убийството на Джон Ленън. Изработена е от изкуствен камък по проект на художника Петър Маринов.", "date": "2018.09.27", "title": "Джон Ленън ще има паметник в центъра на София"}
{"url": "https://www.faktor.bg/bg/articles/nasya-kralevska-predstavya-balgariya-pod-komunizam", "text": "Днес, 27 септември, от 18.30 ч в литературен клуб „Перото“ на НДК българката Нася Кралевски, която от много години живее в САЩ, ще представи второто, преработено и допълнено издание на книгата си „България под комунизъм. Изследването е фокусирано върху автентични документи и разкази на жертви на комунистически терор в годините 1944-1989 година. Чрез тях по неоспорим начин авторката защитава своите убеждения, че комунизмът надминава по жестокост всеки друг авторитарен режим, че това е една порочна идеология, намерила израз в брутално насилие върху човешката личност и световен прогрес, че българският социализъм се е оказал най-жестокият тоталитаризъм спрямо другомислещите.   В книгата са публикувани и автентични снимки, които отсъстват в нейното първо издание. Участие в представянето на изследването на Нася Кралевски ще вземат проф. Евелина Келбечева, Тони Николов, журналистът Христо Христов, актьорът Руси Чанев и Васил Георгиев – Васко Кръпката.", "date": "2018.09.27", "title": "Нася Кралевска представя „България под комунизъм“"}
{"url": "https://www.faktor.bg/bg/articles/boyko-borisov-1-15", "text": "„Разговарях с британския премиер Тереза Мей“,  написа преди минути в личния си профил премиерът Бойко Борисов. Той уточни, че разговорът им се е състоял по време второто издание на Глобалния бизнес форум на Майкъл Блумбърг в Ню Йорк.  „Фокусът на форума тази година е посветен на резките промени в икономиката, технологиите, климата, глобалните инвестиции и създаването на дългосрочните партньорства между различни сектори на обществения живот за постигане на устойчиво развитие“, написа още премиерът, който сподели и снимка с Тереза Мей.", "date": "2018.09.27", "title": "Бойко Борисов: Разговарях с британския премиер Тереза Мей"}
{"url": "https://www.faktor.bg/bg/articles/novini/svyat/m-popmeo-rusiya-e-zlonamerena-kam-sasht", "text": "Държавният секретар на САЩ Майк Помпео обвини Русия в \"злонамереност\" спрямо САЩ и опити \"да усложни живота на всички американци\" в навечерието на изборите за Кногрес и местни избори на властта през ноември тази година. Помпео, цитиран от Voice of America заяви, че САЩ активно противодействат на опитите за намеса в американските избори. Американскитее официални лица също така предупреждават, че Москва смята да повтори намесата си на изборите. \"Аз не се съмнявам, че Русия прави всички усилия, за да усложни живота на всички американци. Това продължава десетилетия, затова американският народ трябва да знае, че правителството на САЩ работи, за да попречи на Русия, Северна Кроея, Иран и Китай, на всички, които са злонамерени към нас\", каза Помпео.", "date": "2018.09.27", "title": "М. Попмео: Русия е злонамерена към САЩ"}
{"url": "https://www.faktor.bg/bg/articles/novini/svyat/komisiya-na-amerikanskiya-senat-obyavi-gladomor-za-akt-na-saznatelen-genotsid-sreshtu-ukraintsite", "text": "Комисията по външна политика на американския Сенат обяви масовия глад през 1932-1933 година, известен като Гладомор, за акт на съзнателен геноцид извършен от комунистическия лидер Йосиф Сталин и неговото обкръжение. Резолюцията припомня, че през 1932-1933 година милиони жители на Украйна са загинали по волята на тоталитарното сталинско правителсткво на тогавашния СССР, което съзнателно устройва глада в Украйна, за да сломи съпротивата срещу комунистическата окупация и колективизацият \"Съветското правителство преднамерено е конфискувало реколтата и е обрекло на глад милиони украинци. В същото време съветският диктатор Йосиф Сталин заповядва да бъдат затворени границите, за да не може никой да изгебген изкуствено създадения глад и да бъде попречено на мождународни хуманитарни доставки за гладуващите\", се казва в документа. По данни на комисията, почти една четвърт от селското население на Украйна загива заради Гладомор. Припомняме, че през 2006 година Украйна официално призна Гладомор за акт на геноцид срещу украинския народ.", "date": "2018.09.27", "title": "Комисия на американския Сенат обяви Гладомор за акт на съзнателен геноцид срещу украинците"}
{"url": "https://www.faktor.bg/bg/articles/vidin-e-nay-zamarseniyat-grad-sofiya-e-v-sredata-na-klasatsiyata", "text": "Битовото отопление е най-сериозният замърсител на въздуха в България. Това обяви в предаването „Лице в лице” министърът на екологията Нено Димов по повод представения днес от екоминистерството и Световната банка проект на Национална програма за подобряване качеството на атмосферния въздух. Димов уточни, че нормите за качеството на въздуха са еднакви по българското и по европейското законодателство и страната ни не покрива нормите единствено за фините прахови частици. След отоплението с твърдо горива най-много замърсяват автомобилният транспорт и индустрията, като индустрията най-малко допринася. Относно отоплението предложените мерки са там, където има топлофикационна мрежа и газификация да се присъединяват нови потребители, норми за съдържания на сяра и пепел в твърдите горива. Последната мярка се бави, за да се осигури адекватен контрол, уточни министърът. За замърсяването от автомобилния транспорт мерките са да се пресекат кражбите на катализатори, както и намаляването на екотаксата за новите коли и увеличаването за старите. Министърът отчете още, че Видин е най-замърсеният град. София е близо до средата на класацията, но е към по-чистите градове. Има четири града, които са в норма по отношение на фините прахови частици към 2016 г. – Добрич, Сливен, Пирдоп и Девня. Гълъбово и Стара Загора се присъединяват към тях през 2017 г. По предварителни данни и Варна ще се включи в списъка. Относно подкрепата за Унгария, зад която Нено Димов застана заедно с представители на Патриотичния фронт, той обяви, че тя е важна, защото утре България може да се окаже в същата ситуация. Ние трябва да защитим националния си интерес в тази ситуация, смята Димов.", "date": "2018.09.27", "title": "Нено Димов: Видин е най-замърсеният град. София е в средата на класацията"}
{"url": "https://www.faktor.bg/bg/articles/novini/svyat/ruski-zhurnalist-tvardi-vsashtnost-rpts-nyama-avtonomen-statut", "text": "\"В процеса на конфликта между Московската и Вселенската патриаршия е станало ясно, че самата Руска православна църква всъщност няма автономен статут\", твърди руският журналист Александър Невзоров в интервю за телевизия ATR.  \"Подозирам, че Гундяев (светското име на руския патриарх Кирил-бел. ред.) не е подозирал този пикантен факт и сега вече скандалът излиза извън котрол. Защото действително, Константинол не е давал правото на Русия да се нарича патриаршия. С времето просто са се примирили, защото времената са били сложни. Но тази най-важна формалност не е била изпълнена\", обяснява Невзоров. По думите му, този факт е изплувал на фона на претенциите на Москва за контрол над украинската църква и сега, ситуацията се преобръща наопъки. \"Сега де факт РПЦ изпада в твърде скандална ситуация, защото става ясно, че Украинската митрополия е много по-стара от руската и в РПЦ не просто ще трябва да се примирят с това\", коментира Невзоров.", "date": "2018.09.27", "title": "Руски журналист твърди: Всъщност РПЦ няма автономен статут"}
{"url": "https://www.faktor.bg/bg/articles/novini/balgariya/tsvetanov-predstavi-kandidata-za-ks-krasimir-vlahov-na-dps", "text": "Председателят на парламентарната група на ГЕРБ Цветан Цветанов започна днес финален кръг от консултации за избор на конституционен съдия от парламентарната квота. Цветанов отиде на крака при лидера на ДПС Мустафа Карадайъ, за да му представи кандидатурата на съдия Красимир Влахов. Предстои такава среща да се проведе и с БСП, обяви шефът на групата на ГЕРБ. Влахов е и единствената кандидатура, след като Янаки Стоилов от БСП оттегли номинацията си. На 13 ноември новите съдии от парламентарната, съдийската и президентската квота трябва да положат клетва.", "date": "2018.09.27", "title": "Цветанов представи кандидата за КС Красимир Влахов на ДПС"}
{"url": "https://www.faktor.bg/bg/articles/novini/balgariya/napadatelite-na-zhurnalista-ot-gospodari-na-efira-ostavat-v-aresta", "text": "Двамата нападатели на великотърновския журналист Димитър Върбанов от \"Господари на ефира\"остават в ареста. Районната прокуратура им повдигна обвинения за причиняване на лека телесна повреда по хулигански подбуди.  Докато снима репортаж Върбанов беше нападнат от управителя и работник в склада, където преди три месеца беше открито голямо количество негодни храни с подменени етикети Журналистът е бил в склада, за да провери сигнал, че отново се продават възбранените над 200 артикула храни с общо тегло близо 10 тона: \"Бях заключен вътре в склада. Хванаха ме управителят и двама от служителите и буквално ме изхвърлиха през вратата навън.\" Ннападателите вече са с повдигнати обвинения и остават в ареста за 72 часа, заяви директорът на областната дирекция на МВР Димитър Машов и допълни: \"Работата по документиране и събиране на допълнителни доказателства продължава.\" От Ню Йорк премиерът Бойко Борисов заяви, че побоят на журналистите е недопустим и нападателите ще бъдат наказани с цялата строгост на закона. \"Това е недопустимо. Аз само за кимване или за намек депутати махам от парламентарната група… Към журналист такова нещо не може да се толерира\". По-рано премиерът поиска спешно да му се докладва за разследването на побоя над Димитър Върбанов от предаването \"Господари на ефира\". Телевизионният журналист вече е изписан от болницата за домашно лечение. Върбанов е с мозъчно сътресение и травми на лявата ръка и левия крак, но няма опасност за живота му. Назначена му е лекарствена терапия.  Репортерът и операторът влезли в склада без разрешение и не се подчинили на поканата да напуснат. След инцидента на проверка дошла Икономическа полиция. Въпреки уверенията на Областната дирекция за безопасност на храните, че 15-те тона храни с изтекъл срок на годност са унищожени, негодните храни са все още в склада, съобщиха за БНР източници от разследването.", "date": "2018.09.27", "title": "Нападателите на журналиста от \"Господари на ефира\" остават в ареста"}
{"url": "https://www.faktor.bg/bg/articles/novini/balgariya/t-traykov-ne-znam-koya-chast-ot-aktivite-mi-konpi-namirat-za-nezakoni", "text": "„Обвиненията срещу мен са абсолютно неиздържани\", заяви пред бТВ бившият енергиен министър Трайчо Трайков в първия кабинет на Бойко Борисов по повод запора, който КОМПИ наложи на имуществото му. „Обвинението към мен е, че не съм предотвратил продажбата, която извършва Агенцията за приватизация, като министър, каквито правомощия аз като министър нямам и не бих могъл да имам.  Аз би трябвало да съм укорим от закона, ако се опитам да се бъркам в работата на Агенцията за приватизация. От друга страна пък тяхната работа се смята за добре свършена, защото тогавашният й шеф сега е министър на икономиката”, добави той. По думите му той не може да докаже и да възрази нищо за момента, защото не знае коя част от активите му те намират за незакони. Той разказа, че преди няколко дни са отишли при него двама души, представили са се от КОМПИ – Благоевград и са го поканили в Благоевград  да чете това, което са написали: \"Отидох, прелистих една купчина с неща, кореспонденции и всякакви други ровения в мои и на близките ми живот и поисках копие от тези неща, които са важни за мен, за да мога да взема някакво отношение. Казаха, че не може, защото е класифицирано, но въпреки това ми дадоха срок, в който трябва да отговоря. В последствие, след нашата среща тези материали са били декласифицирани и аз вече съм могъл да ги получа, но те не са ме уведомили за това и едва вчера го е научил адвокатът ми, когато е отишъл в съда да се запознае с делото”. По думите му, проблемите биха могли да са от логистично естество. „Те започват с 2007 г. във време, когато не само, че не съм бил в политиката, а и не съм си и мислил, че ще ми се случи такава лудост да вляза в политиката, нито, че ще има такъв случай. Т.е. те започват отпреди 11 – 12 години, очевидно им се струва в началото, че има някакво обяснение, и след това това се завърта като една снежна топка и те казват, че всичко това е незаконно”, каза още Трайков. „Тъй като и моята биография е публична и в нея е ясно, че допреди няколко години съм работил основно и съм живял в чужбина. Това е свързано със справки от чуждестранни банки, работодатели, неща, които не стават за ден - два. Изпитвам съмнение, че в тази комисия имат желание да чуят моите аргументи\", допълни Трайков. Той припомни, че с предшественика на една от съставните части на тази комисия е имал вземане даване в миналото, тъй като не за първи път му се случват такива неща от 2012 г. насам. „Тази комисия по-известна като комисията на онзи с тефчтерчетата, Златанов, където пишеше кой да се удари, тогава нейното мнение на всички съдебни инстанции беше опровергано и аз не съдих държавата след това, защото си мислех, че глупостта или безгръбначието на някои хора не е основание да осъдиш данъкоплатеца, но ето, че това се случва отново и не му се вижда краят.", "date": "2018.09.27", "title": "Т. Трайков: Не знам коя част от активите ми КОНПИ намират за незакони"}
{"url": "https://www.faktor.bg/bg/articles/novini/balgariya/biser-petkov-razmerat-na-pensiyata-tryabva-da-saotvetstva-na-osiguritelniya-prinos-na-litsata", "text": "Текстовете, свързани с отпадането на  така наречения “таван” на пенсиите са променяни многократно. Срокът за отпадане на тавана е удължаван пет пъти. Това показва, че не е имало готовност за отпадане на тавана като ограничител за размера на пенсиите. Това заяви социалният министър Бисер Петков в \"Още от деня\" на БНТ. По думите му идеята е размерът на пенсията да съответства на осигурителния принос на лицата. Целта е това административно органичение, което в момента действа, да се замени с регулатори в самата пенсионна система, обясни министърът. По думите му съгласно действащи разпоредни, които влизат в сила през 2019 г. , ще се изчислява индивидуален коефициент, като ще се взема предвид доходът, който лицето има след 1997 година. За по-голямата част от лицата тези промени ще са благоприятни, което означава по-високи пенсии, обясни министъръ По отношение на увеличението на пенсиите има ясни правила, допълни той. Правилото, което се прилага, е швейцарското правило, каза Петков. С 5,7 % ще е осъвременяването на пенсиите догодина, уточни той.", "date": "2018.09.27", "title": "Бисер Петков: Размерът на пенсията трябва да съответства на осигурителния принос на лицата"}
{"url": "https://www.faktor.bg/bg/articles/novini/svyat/sasht-mozhe-da-vavedat-sanktsii-sreshtu-rusiya-zaradi-podkrepata-i-na-rezhima-na-asad", "text": "Комисията по външна политика на американския сенат одобри законопроект за въвеждането на нови санкции срещу Русия заради подкрепата на режима на Башар Асад и \"причастност към събития охарактеризирани като масови злодейства, сходни с военни престъпления\", съобщава Voice of America. Законопроектът предвижда и въвеждане на санкции срещу режима на Башар Асад за военни престъпления и престъпления срещу човечността в Сирия, включително използването на химически оръжия. В документа се предвижда въвеждане на санкции и срещу физически лица и субекти поддържащи правителството на Асад, което автоматично включва Русия и Иран.", "date": "2018.09.27", "title": "САЩ може да въведат санкции срещу Русия заради подкрепата и на режима на Асад"}
{"url": "https://www.faktor.bg/bg/articles/televiziya-evropa-ima-nov-direktor-novini", "text": "ТВ Европа има нов директор “Новини” – Кристина Абаджиева. Новината съобщава пресцентърът на медията. В съобщението се посочва, че промяната ще позволи на първата българска новинарска телевизия да продължи да отстоява проевропейски позиции и да защитава демократичните ценности и принципи, които са заложени още от създаването й.  ТВ Европа благодари на досегашния ръководител на новините – Николета Стойчева, която със своите идеи и неуморна работа допринесе за развитието на медията през последните повече от 5 години. Ръководството на телевизията благодари и на зрителите на Телевизия Европа, които чрез своята лоялност към нас ни направиха важен фактор в българската медийна действителност и позволиха новините на Телевизия Европа неизменно да са на едно от водещите места по гледаемост.", "date": "2018.09.27", "title": "Рокади: ТВ \"Европа\" има нов директор “Новини”"}
{"url": "https://www.faktor.bg/bg/articles/vasil-velev-oditori-paraziritirat-na-garba-na-malkiya-biznes", "text": "Гражданите ще плащат по-високи местни данъци след промените в данъчното законодателство догодина, обясни пред БНР председателят на Асоциацията на индустриалния капитал Васил Велев. Възможността за данъчно облекчение само за едно основно жилище ще прекрати много некоретни практики, но ще натовари с допълнителни данъци собствениците на повече от един имот, обясни Велев. За автомобилите има промяна във формулата на изчисляване на налога, но отново не се прилага принципът \"замърсителят плаща\". \"Това, което остава за нас необяснимо е, защо продължават старите автомобили да имат по-ниски данъци - два пъти по-ниски данъци - от новите автомобили при същите условия. Велев обяви, че ръководството на бюджетната комисия в парламента, защитават лобистки текстове за одиторите, които натоварват прекомерно малкия бизнес \"Паразитират! Като кърлежи са се впили в малкия бизнес и смучат от него. Това беше вкарано между две четения от лобито на одит и вече втора година не се поправя тази несправедливост\", каза шефът на АИКБ. Тъй като управляващите са отказали да въведат предложенията за промени, направени от бизнеса, пакетът с данъчни закони не е подкрепен на експертно ниво и ще бъде разглеждан обстойно в Националния съвет за тристранно сътрудничество.", "date": "2018.09.27", "title": "Васил Велев: Одитори паразиритират на гърба на малкия бизнес"}
{"url": "https://www.faktor.bg/bg/articles/ikonomika/turizam/gartsiya-s-nova-unikalna-globa-za-turistite-plashtash-1000-evro-ako-otnesesh-kamache-ot-plazha", "text": "В Гърция започнаха кампания, целяща да опази един от известните плажове на остров Скиатос. Причината е, че много от туристите, посещаващи плажа Лалария, си взимат за спомен от характерните гладки и обли камъчета. Това обаче застрашава облика на мястото, където са снимани и сцени от мюзикъла \"Мама Миа\". Затова активисти слагат табели с призива: \"Направете си снимка, но не взимайте камъче!\" И поставят кутии на местното летище, в които туристите да връщат взетите от плажа \"сувенири\", предаде Bulgaria ON AIR. Полицията обсъжда и потенциално налагане на глоба от 400 до 1000 евро.", "date": "2018.09.27", "title": "Гърция с нова уникална глоба за туристите: Плащаш 1000 евро, ако отнесеш камъче от плажа"}
{"url": "https://www.faktor.bg/bg/articles/angelkova-tryabva-da-ima-digitalizatsiya-v-turizma", "text": "Дигитализацията в туризма ще ускори устойчивия му растеж и ще насърчи инвестициите. Това се посочва в обръщение на министъра на туризма Николина Ангелкова по повод Световния ден на туризма, съобщават от пресцентъра на министерството.  „Световният ден на туризма 27 септември се чества от 1980 г., след като Световната организация по туризъм (СОТ) към ООН приема устава си. Близо 40 години на тази дата отчитаме постигнатото и си поставяме нови предизвикателства. Щастлива съм, че през последните години с общи усилия на държавата, бизнеса и местната власт надхвърляме и най-амбициозните си цели. Поздравявам всички колеги, избрали туризма за своя професия. Тя изисква много труд, но и въображение, защото туризмът е преди всичко преживяване. Поздравявам и милионите почитатели на пътешествията, които всяка година „гласуват“ за нашата страна, избирайки я за място на своята почивка“, заявява министър Ангелкова.  Тя изтъква, че туристическата индустрия е сред най-мощните двигатели за световната икономика. „През 2017 г. СОТ отчете над 1,3 млрд. посещения на чуждестранни туристи във всички държави, което е 7% ръст. През миналата година приходите, генерирани от международен туризъм, възлизат на 1.6 трилиона долара“, отбелязва Ангелкова. „Дигиталната трансформация означава и нещо повече – промяна в начина на мислене, в подхода към посетителите и инвеститорите, в търсенето на добри практики и примери. Убедена съм, че Световният ден на туризма ни дава нови поводи да бъдем и по-самокритични, да се развиваме постоянно и да отправим още предизвикателства пред самите себе си. Честит празник! Желая на Вас и на семействата Ви здраве и нови победи!“, завършва поздравителния си адрес министър Ангелкова.", "date": "2018.09.27", "title": "Ангелкова:  Трябва да има дигитализация в туризма"}
{"url": "https://www.faktor.bg/bg/articles/ikonomika/petrolat-otnovo-tragna-nagore-vapreki-rasta-na-zapasi-v-sasht", "text": "Цeнитe нa пeтpoлa в чeтвъpтъĸ ce пoĸaчвaт cлeд пoнижeниeтo им вчepa. Oтнoвo нa пъpви плaн излязoxa oпaceниятa, cвъpзaни c cъĸpaщaвaнeтo нa дocтaвĸитe oт Иpaн cлeд влизaнeтo в cилa нa aмepиĸaнcĸитe caнĸции и eвeнтyaлния нeдocтиг нa пpeдлaгaнeтo нa cвeтoвния пaзap.  Hoeмвpийcĸитe фючъpcи зa copтa Вrеnt нa лoндoнcĸaтa бopca ІСЕ Futurеѕ днec cyтpинтa ce пoĸaчвaт c $0,77 - дo $82,11 зa бapeл. B cpядa тeзи ĸoнтpaĸти пoeвтиняxa c $0,53 - дo $81,34 зa бapeл. Цeнaтa нa aмepиĸaнcĸия eтaлoн WТІ c дocтaвĸa нoeмвpи нa нюйopĸcĸaтa cтoĸoвa бopca (NYМЕХ) в cъщoтo вpeмe ce yвeличaвa c $0,82 - дo $72,39 зa бapeл. Πo вpeмe нa вчepaшнaтa тъpгoвия ĸoтиpoвĸитe cпaднaxa c $0,71 - дo $71,57 зa бapeл. Mиниcтъpът нa eнepгeтиĸaтa нa CAЩ, Pиĸ Πepи зaяви в cpядa, чe cтpaнaтa нямa нaмepeниe дa пpибягвa o cтpaтeгичecĸитe cи peзepви, зa дa ĸoмпeнcиpa eвeнтyaлни нeгaтивни пocлeдcтвия oт нaмaлявaнeтo нa иpaнcĸитe дocтaвĸи нa cвeтoвния пaзap.  Eĸcпopтът нa иpaнcĸи пeтpoл oт aпpил нacaм e нaмaлял c 35 нa cтo. Уceщaнeтo, чe вepoятнитe пocлeдици зa cвeтoвния пaзap oт oщe пo-гoлямo cъĸpaщaвaнe нa тeзи дocтaвĸи ca нeдooцeнeни тлacĸaт ĸoтиpoвĸитe нaгope, cмятa aнaлизaтopи, цитиpaни oт Вlооmbеrg. Cпopeд oфициaлнитe дaнни нa eнepгийнoтo миниcтepcтвo зaпacитe oт пeтpoл в CAЩ пpeз минaлaтa ceдмицa ca нapacнaли зa пъpви път oт aвгycт нacaм. Te ca ce yвeличили c 1,85 млн. бapeлa - дo 395,989 млн. бapeлa нa фoнa нa нaмaлeнo тъpceнe oт пpepaбoтвaщитe зaвoди зapaди тpaдициoннитe тexничecĸи пpoфилaĸтиĸи пo тoвa вpeмe нa гoдинaтa. Aнaлизaтopитe, aнĸeтиpaни oт Ѕ&Р Glоbаl Рlаttѕ, пpoгнoзиpaxa cпaд нa зaпacитe c 2,2 млн. бapeлa. l", "date": "2018.09.27", "title": "Петролът отново тръгна нагоре - въпреки ръста на запаси в САЩ"}
{"url": "https://www.faktor.bg/bg/articles/tramp-iska-poveche-amerikanski-koli-v-yaponiya-no-nyama-koy-da-gi-kupi", "text": "В опита си да подобри достъпа на американските автомобили до Япония, президентът Доналд Тръмп може да пренебрегне основната пречка: японските потребители не ги искат, пише Bloomberg. От 3.2 млн. автомобила, продадени тази година в Япония, само 0.3% са американски, по данни на асоциациите на автомобилната индустрия в Япония. За разлика от това, японските марки имат пазарен дял от около 40% в САЩ. Тръмп съобщи в сряда, че е постигнал споразумение с японския премиер Шиндзо Абе да започне търговски преговори между двете страни. Президентът заплаши с мито от 25% за автомобилите, в опит да възпре вноса и да насърчи повече производство и работни места в Америка. Тръмп, който също иска по-добър достъп за американските автомобили в Япония, се съгласи с Абе, че санкциите за износа на автомобили няма да се прилагат по време на преговорите. Докато САЩ в момента има тарифи от 2.5% за внос на леки автомобили и 25% за камиони, Япония премахна последните си налози върху автомобилния внос преди почти 4 десетилетия. Страната на изгряващото слънце отдавна твърди, че причината за слабото присъствие на американските автомобили в страната няма нищо общо с тарифите: японските потребители като цяло възприемат автомобилите от САЩ като обемисти и неефективни. Малките коли и други местни модели, спестяващи гориво, доминират в автомобилния пазар в страната. Само около 7% от общия брой продадени автомобили в Япония са вносни, но някои чужди марки са търсени. Германските производители са сред 5-те най-големи вносители на коли в азиатската държава - аргумент, който Япония използва, за да докаже, че нейните потребители не избягват всички чуждестранни марки. Mercedes-Benz на Daimler продаде 42 000 бройки до края на август тази година, докато BMW продаде 30 500 бройки. Jeep на Fiat Chrysler е най-голямата американска марка в Япония, продавайки над 7000 бройки през първите 8 месеца на годината, като продажбите му надвишават общите на останалите марки от САЩ в страната. Ford Motor заяви през 2016 г., че се изтегля от азиатската държава, наричайки я най-затвореният развит автомобилен пазар в света.", "date": "2018.09.27", "title": "Тръмп иска повече американски коли в Япония, но няма кой да ги купи"}
{"url": "https://www.faktor.bg/bg/articles/ikonomika/biznes/brutniyat-darzhaven-dalg-se-e-stopil-s-250-miliona-evro", "text": "В края на юли 2018-а година брутният външен дълг на България (частен и държавен) е в размер на 33,648 млрд. евро (63,7% от прогнозния БВП), като се понижава с 250,6 млн. евро (с 0.8%) спрямо края на 2017 година, но нараства със 172 млн. евро (с 0,55) спрямо година по-рано (спрямо юли 2017 година, когато брутният външен дълг беше в размер на 33,4759 млрд. евро). Дългосрочните задължения през юли са в размер на 25,7451 млрд. евро (48,8% от БВП и 76,5% от брутния външен дълг), като нарастват със 149,7 млн. евро (с 0,6%) спрямо края на предходната година и намаляват със 123 млн. евро (с 0,5%) спрямо година по-рано. В същото време краткосрочните задължения на България възлизат на 7,9092 млрд. евро (156% от БВП и 23,5% от брутния външен дълг), нараствайки със 100,9 млн. евро (с 1,3%) спрямо края на предишната година и с 295 млн. евро (с 3,9%) спрямо юли 2017 година. Брутният външен дълг на сектор \"Държавно управление\" в края на юли е в размер на 5,6532 млрд. евро (10,7% от БВП), намалявайки в рамките на година с 66 млн. евро (спад с 1,2%) и с 397,8 млн. евро (с 6,6%) спрямо юли 2017 година.", "date": "2018.09.27", "title": "Брутният държавен дълг се е стопил с 250 милиона евро"}
{"url": "https://www.faktor.bg/bg/articles/ikonomist-s-trevozhna-prognoza-ochakva-ni-perfektna-tsenova-burya", "text": "От началото на годината, в сравнение с предходната, цените у нас са се повишили с 3,5%. Това каза пред \"Фокус\" икономистът проф. Боян Дуранкев. По думите му в страните -членки от ЕС нормалното годишно ценово повишение е с до 2 %. \"Изглежда, че тази година България я очаква перфектната ценова буря, тъй като правителството отдавна изпусна контрола в сектор икономика\", добави още той. \"Такъв скок на цените е налице за пръв път от доста години. Той не е свързан само с енергията и не засяга само цената на хляба - през последните години много рязко нараснаха цените на жилищата, основните потребителски стоки, доплащанията за здраве и образование - т.нар неформални плащания. Българинът гледа и напред - на хоризонта се задава нова тол система, която ще изисква плащания, а наред с това - и по-високи застраховки и осигуровки. Дава се на концесия и основното българското летище. Всичко това са все фактори и условия, които тикат цените във възходяща посока\", обясни икономистът. Стабилната система на данъците и на ниските доходи, които се очакваше да привличат чужди инвеститори доведоха до това, че България е на първо място по социално разслоение, коментира още проф. Боян Дуранкев. У нас имаме 1 % свърхбогати и над 60% оцеляващи ден за ден, като на този фон е странно да се твърди, че стабилността и липата на промени за добри, каза още той.", "date": "2018.09.27", "title": "Икономист с тревожна прогноза: Очаква ни перфектна ценова буря"}
{"url": "https://www.faktor.bg/bg/articles/ikonomika/biznes/zashto-skriha-ot-sadebna-otgovornost-glavniya-vinovnik-za-pogroma-na-ktb", "text": "Преди два месеца започна четенето на обвинителния акт за КТБ в Специализирания съд в София, четири години след погрома на банката. Експертите уточняват, че в този процес – само четенето на акта може да продължи до 10 месеца. Натъкваме се на парадокс, който не се е случвал в България. Процесът, който се води в момента, напомня и може да задмине Лайпцигския от 1933 г. Може обаче да се окаже, че новият Маринус ван дер Любе няма да е Цветан Василев, който в процеса би разкрил за втори път истината за КТБ. Затова, неслучайно предупредих в средата на юни – 2014 г. Понеже става дума за дублиране на Лайпцигския процес, говорим за прераждането му през 2018 г.  но за КТБ. Сравнението би се оказало твърде вярно, защото в „палежа“ на КТБ участва   на парламента и на правителството на Пламен Орешарски. Както и екипът на Главно следствено управление и Главна прокуратура.  Тепърва ще стават ясни фактите - кой е инициирал и организирал „пожара“ на КТБ, от който България загуби много ценни пари и важно време! Непременно трябва да се разкрият илюзиите на БНБ към подмяната на виновника за КТБ. Съдебният процес, като част от прехода, да разкрие връзките на висшите банкери в държавата и тяхното участие в срутването на банката.  Софийският съдебен процес от 2018 г. трябва да разшири обсега на привлечените лица към онази съответстваща наказуемост за проявен умисъл, пропагандна подготовка и за целевото блокиране на банката.  Абсурдно е главните виновници да са само в ръководството на КТБ. Отхвърлянето на отговорност от шефовете на БНБ за деконструторирането на целия банков надзор, за подмяната на стила и методите към отделните търговски банки е престъпно. Този управленски подход на БНБ е свръх наглост към държавата ни в този момент. Ние се готвим усилено да приемем еврото и да стабилизираме статута си на страна, в която светът да има доверие. Но това не може да стане заради грандиозния пропуск на БНБ за оценката на „чистите“ финансови операции, които са „огромният“ претекст за фалита на КТБ.  Защо обаче не е задържан винопродавецът и бивш шеф на БНБ Иван Искров? Той най-добре би обяснил какво разбира под „чисти финансови операции“. Може най-добре да направи пред Софийския процес анализ за работата на собствениците на банките в България. Нека да каже, дали има вредни практики и как в надзора и в управителния съвет на БНБ са ги продуцирали „едни, а не други“ лица, въздействано ли им е, и по какъв начин? Тези въпроси за изграждащия се нов български капитализъм са много важни. Днес ние  БНБ, като институция на „големия катинар“ трябва да пази равновесието перфектно и да не допуска никакво елементарно съмнение!  20 години, след установяването на Валутния борд, все се промъква съмнението. В началото за шеф на борда бе назначен един „рядък мечтател“, който беше „турист“ по призвание. Той така и не разбра защо България въведе Валутния борд. Мартин Заимов обиколи света и след 60 месеца разбра, че бордът не е за неговата снага и напусна сам, но България загуби много.  Новите началници на Валутния борд установиха уж добра практика, но завършиха с лош край – фалираха КТБ! Така ли им беше разпоредено - и досега не се разбра отговорът на този комплициран въпрос. Защото в него е заровена цялата истина. Абсурдно е през март 2014 г. в Лондон шефовете на Българския валутен борд да убеждават облигационерите, че КТБ е перфектната банка, четвъртата в ранглистата на България, а след 75 дни – да я фалират! Тези действия в сложната ситуация и голямата интрига около фалита на КТБ говорят твърде лошо за управленския елит на БНБ. Националната ни банка не е детска градина и 140 години не са се случвали толкова наивни процеси. Добре че Атанас Буров не е жив, за да ни попита „докъде сме я докарали“!  Преди няколко дни главният ни прокурор Сотир Цацаров заяви, че случаят с Цветан Василев се бави, защото има друг тип влияние, което е различно от нормалното. Според него имало политическа намеса. Ако това е истински и осмислен факт, то наистина Софийският процес от 2018 г. ще придобие същинската си характеристика. Ако бяха убили Цветан Василев, нещата щяха да бъдат далеч по-прости.  Времето лети и трябва да помислим и за нещо друго. Голямата ни бедност ни тика към европейските пари. Трябва да се привържем към еврото, за да тушираме приближаващото напрежение. За да влезем в „еврото“ ни трябва перфектна БНБ. Може обаче да се окаже, че няма да имаме шанса за чакалнята на ЕРМ 2. Всякакви илюзии в Националната банка трябва да бъдат изкоренени!  Те са работили така, както не им е забранявал законът. Организаторите на Софийския процес, който започна през 2017 г. за КТБ, трябва да знаят, че както Лайпцигския процес от 1933-1934 г., е исторически парадокс на огромна цена за бъдещето на държавата. Ако някои смятат да припишат всичко вредно само на Цветан Василев, са се излъгали доста. Оказва се, че Василев е бил доста напредничев в инвестиционно отношение. Иначе, тези, които го „окрадаха“, нямаше и какво да присвоят. Тази огромна загуба не е сътворена заради това, че Цветан Василев е откраднал парите и ги е пратил в офшорки по света, а заради неговата индивидуална инвестиционна схема. Тя е гарантирала друга норма за печалба на банката, а това отваря дълбоко очите на гравитиращите политици около него. Така започна и завърши пожарът в КТБ, защото нямахме истинска БНБ. Нямахме реципрочност в държавните ни отношения. Имаме само злоба, наглост, завист и безвремие на шепа слагачи, които пожелаха Цветан Василев да го няма на банковия тепих, но и в съдебната зала. Но те не помислиха, че спестителите ще загубят повече от 2 млрд. лева. Че губи фондът, а държавата – повече от 3 млрд. лева. Че България няма да бъде допусната до еврото. Проблемът не е в Цветан Василев, а в БНБ.", "date": "2018.09.27", "title": "Защо скриха от съдебна отговорност главния виновник за погрома на КТБ"}
{"url": "https://www.faktor.bg/bg/articles/shte-se-srine-li-internet-na-11-oktomvri-kakto-tvardyat-ruski-saytove", "text": "Руски сайтове твърдят, че на 11 октомври предстои срив на интернет поради очакваната смяна на ключовете на системата dns, която преобразува буквения адрес на всеки сайт в цифров IP-адрес.  Пред БНР Вени Марковски - един от пионерите на интернет в България, който в момента е вицепрезидент на организацията, която се занимава с домейн имената в интернет, обясни, че очакваната подмяна на ключове не се е случвала от 2010-а година насам: „Важното, което трябва да се знае, е,  че системата за домейни и имена поддържа възможността, ако човек напише дадено име на даден сайт, да е сигурен, че отива точно на този сайт. Най-вероятно в България всъщност никой няма и да усети, че има промяна на този ключ на сигурността, който ще се смени на 11 октомври. По принцип, това беше предвидено още в самото начало, когато беше въведен ключът и то е направено с цел да се подобри сигурността, стабилността и устойчивостта на системата за домейни. Това е част от стандартната процедура – на всеки няколко години трябва да се променя този ключ, но това се прави преди всичко с цел потребителите да имат по-надежден и сигурен интернет“. България е една от страните с развита интернет инфраструктура и би трябвало да няма проблеми за потребителите, обясни Марковски, който подчерта, че осъвременяването е ангажимент на интернет-операторите. „Нашата работа е толкова тривиална и така не се вижда от потребителите, че нещата са окей и няма новини. В случая по-скоро някой се е опитал да направи сензация, за да може да публикува статия“, обобщи Марковски твърденията в руски сайтове.", "date": "2018.09.27", "title": "Ще се срине ли интернет на 11 октомври, както твърдят руски сайтове?"}
{"url": "https://www.faktor.bg/bg/articles/ministar-petya-avramova-tol-taksite-shte-sa-sas-sotsialno-ponosima-tsena", "text": "\"Пред нас стои голямо предизвикателство. Проектът за тол системата бе саботиран в началото, но сега нещата вървят добре. Всеки етап от въвеждането на тол системата ще бъде подложен на обществено обсъждане и ще се информират гражданите\", каза министърът на регионалното развитие Петя  Аврамова на работна среща за оперирането на тол системите при ползването на пътната мрежа. Участваха пътни експерти от Словения, Гърция, Словакия, Унгария и Белгия, които представиха опита си при управлението на тол системите. Семинарът бе организиран от Агенция \"Пътна инфраструктура\" и Световната банка, която консултира пътната администрация при въвеждането на Националната система за електронно събиране на пътни такси от 2019 г. Сред участниците би и председателят на УС на АПИ инж. Светослав Глосов, инж. Веселин Давидов - член на УС, експерти от Световната банка, Европейската комисия и АПИ. Преминаването към електронна винетка от 1 януари 2019 г. и на тол таксуване за превозни средства над 3,5 тона за изминато разстояние от 16 август е нов финансов модел, който ще позволи да се генерират много повече средства за развитието на пътната инфраструктура. Средствата ще се инвестират в нови пътища и рехабилитация с цел повишаване безопасността на движението. \"Няма повече да има работа на парче. Ще се търси оптимален вариант за тарифиране на тол системата, така че да се покриват разходите, но и цената да е социално поносима\", допълни министър Аврамова. \"Очаква се значително повишаване на приходите от пътни такси, които ще са предимно от тежкотоварния транспорт. Тол системата ще бъде фокусирана върху високо класната мрежа - магистрали, скоростни пътища, транзитните трасета. Обхватът постепенно ще се разширява, като в системата ще се включат пътищата в добро състояние\", обясни пък инж. Веселин Давидов. Министър Петя Аврамова заедно с председателя на УС на АПИ инж. Светослав Глосов инспектираха изграждането на лот 3.1 на АМ \"Струма\" от Благоевград до Крупник. Установиха, че строително-монтажните дейности вървят по предвидения график. Все още е спряна работата край Благоевград заради откритото древно селище край с. Покровник. Работата по трасето може да продължи след като експертите в сферата се произнесат. Очаква се протокол от Специализирания експертен съвет към Министерството на културата. Предложението е два от артефактите да бъдат изместени в страни от трасето с идея находките да бъдат социализирани. В дългия 12,6 км участък на лота се изграждат два големи пътни възела Ц Благоевград юг и при Симитли, както и над 20 инженерни съоръжения, включително големи мостове над реките Струма, Логодашка и Суха. По него е предвидено да бъдат изградени \"Интелигентни транспортни системи\" със станции за засичане и управление на трафика, видео наблюдение и метеорологични станции. Националното тол управление ще има 921 служители, от които 680 ще са тол полицаите и още 240 - за осигуряване и поддръжка на системата.", "date": "2018.09.27", "title": "Министър Петя Аврамова: Тол таксите ще са със социално поносима цена"}
{"url": "https://www.faktor.bg/bg/articles/obshtestvo/ulitsata/novite-kameri-na-kat-palna-katastrofa", "text": "Новите 28 камери за скорост на КАТ се оказаха пълна катастрофа. Част от лазерните устройства на триноги, които са на въоръжение от 8 месеца, или не работят заради дефекти, или правят некачествени снимки,  съобщава „Труд\", позовавайки се на информация на редови пътни полицаи. Информацията за проблемите бе потвърдена и от шефа на националната полиция старши комисар Христо Терзийски. За всяка от камерите, наречени „Стационарни преносими уреди за контрол на скоростта ARH CAM S1\", са платени по около 20 000 евро. Купени са с обществена поръчка миналата есен и са раздадени на 28-те областни дирекции на КАТ в страната. Три от тях - получени в Разград, Благоевград и Русе, се оказали дефектни още при доставката. Наложило се да бъдат ремонтирани и пуснати в действие със закъснение - през юни в Разград, през юли в Благоевград и в последните дни на август в Русе. През юли триногата в Ловеч се развалила и също била ремонтирана до август. В момента са извън строя са лазерните установки в Пазарджик и Хасково. Тежка драма има с безжичното или с кабел сваляне на информацията, както и с автоматичното разпознаване на номерата на автомобилите. В много случаи камерата определя българската регистрационна табела като чужда, с несъществуващи символи или с некоректни знаци на кирилица. Понякога камерата снимала номера на най-близкия до нея автомобил, а не на този, който кара най-бързо. Освен това фабричната настройка на лазерите била да засичат до 130 км/ч, което правело невъзможно използването им по магистралите, където разрешената скорост е до 140 км/ч. Установено е също, че камерата на тринога, която шофьорите наричат „барбекю\", може да снима, само ако е разположена успоредно на пътя, а не под ъгъл. Когато я сложат на мост, лъчите хващат само колите в лентата в права посока, но не и тези в съседните ленти.", "date": "2018.09.27", "title": "Новите камери на КАТ - пълна катастрофа..."}
{"url": "https://www.faktor.bg/bg/articles/prichina-za-chetvornoto-ubiystvo-v-kaspichan-semeyna-svada-za-imot", "text": "Спор за имот – това е мотивът за зловещото четворно убийство в Каспичан. Прокуратурата повдига обвинение на четворния убиец от Каспичан. То ще бъде по едни от най-тежките членове от НК - за причиняване на смърт по особено жесток начин на повече от едно лица. Мъжът направи пълни самопризнания и в момента е в следствения арест, съобщи Нова тв. \"Спорът е от години, като още през 2015 г. е подаден сигнал от съседи заради семеен скандал в същото семейство, което беше намерено убито в сряда\", коментира кървавата драма Ялчън Расим, директор на ОД на МВР – Шумен. Тогава и двете страни са били предупредени от полицията с протоколи, като е трябвало да решат споровете си по съдебен ред, каза полицейският шеф. Заподозреният за убийството е 64-годишен пенсионер, който живее от три години в Каспичан, като по данни на близки и познати не е контактен и често употребява алкохол. След вчерашното ужасно деяние, в пералнята на обвиняемия Петър са намерени дрехи, изцапани с кръв. До този момент няма данни той да страда от психично заболяване. Нападателят е направил пълни самопризнания. Самото убийство е станало на 24 септември. Убитото семейство е добре познато в града. Славка Петкова е била медицински работник, а нейната майка - ръководител на пенсионерски клуб и деен участник в културните събития на общината. \"Предстои да бъде обявен ден на траур в града\", заяви кметът на града Милена Недева.", "date": "2018.09.27", "title": "Причина за четворното убийство в Каспичан - роднинска свада за имот"}
{"url": "https://www.faktor.bg/bg/articles/na-masata-na-banketa-v-germaniya-do-erdogan-shte-bade-edin-ot-nay-yarostnite-mu-krititsi", "text": "Президентът на Турция Реджеп Тайип Ердоган ще срещне поддръжници и противници в Германия. Времето за рестартиране на отношенията между Берлин и Анкара е благоприятно, но от посещението на Ердоган също така произтичат задължения. Без засвидетелстване на уважение едва ли ще бъдат издействани отстъпки, коментират в редакцията на Die Sueddeutsche Zeitung, най-тиражираният вестник в Германия, цитиран от \"Фокус\".  По ирония на съдбата, този четвъртък, свръзан съдбовно с Европейското първенство по футбол през 2024 г., в Германия пристига „Имам Бекенбауер“. Прякорът си Ердоган получава преди няколко десетилетия в Истанбул заради футболните му умения и религиозния му уклон. Професионалната му кариера няма нищо общо с футбола, освен ако не изключим фактът, че спортът е подходящ начин за политическа мобилизация на масите.  Не е случайно, че решението за Eвро 2024 ще бъде взето същия ден, в който Ердоган пристига в Берлин. Залогът на Анкара е ясен: надеждите са, че в дуела между Турция и Германия победител ще бъде Ердоган.  Във всеки случай футболното събитие ще бъде прелюдия към едно вече емоционално заредено посещение. Повечето германци не разбират защо Ердоган ще бъде приет с всички държавни почести. Опозиционните политици категорично критикуват решението на управляващите в Берлин. Защо на държавния глава, който преследва опозиционните политици и вкарва журналисти в затвора трябва да бъде оказвана подобна чест? Мнозина представители на турската общост в Германия смятат, че на Турция се гледа с пренебрежение Налице са убедителни аргументи „за“ държавно посещение на турския президент. Най-важният бе изтъкнат от държавния глава на ФРГ Франк-Валтер Щайнмайер: с поканата си към Ердоган той иска да покаже на германските граждани с турски корени уважение към тяхната страна на произход. Всъщност, мнозина германски турци са убедени, че родината им се третира с пренебрежение. Да се противодействаш на това усещене е разумен ход.  Решението Ердоган да бъде посрещнат като държавен гост обаче поражда и съответни задължения. Щайнмайер и Меркел трябва да изяснят нещо: без отстъпки от страна на Анкара няма да има и такива от страна на Берлин. Няма икономическа помощ, докато в турски затвори все още има германски граждани, задържани по политически причини; няма да има подкрепа за разширяването на митническия съюз на ЕС, докато репресиите в Турция не намалеят.  Моментът за преговори е благоприятен. Тъй като Турция влоши отношенията си със САЩ и бе тласната към валутна криза, Ердоган отново търси отново близостта на Европа. Неотдавна дори от неговите уста се чуха дори похвали за Меркел. Само допреди година политиците в Берлин често биваха сравнявани с нацистите. Ердоган иска рестартиране на отношенията с Германия. Това е шанс. Турската опозиция продължава да бъде потискана Но е ясно, че не всичко може да бъде забравено с натискане на един бутон. Може да отнеме години, докато част от унищоженото доверие бъде възстановено. Турската опозиция продължава да бъде потискана. И въпросите са все така болезнени: как да се справяме с религиозната асоциация ДИТИБ, за която има подозрение, че шпионира? Как да се справим със съмнителни искания за екстрадиция в Турция? Ердоган ще срещне поддръжници и противници в Германия. Той ще разговаря с канцлера на ФРГ Ангела Меркел и с държавния глава на страната Франк-Валтер Щайнмайер, но трябва да преглътне, че лидерът на правителството в Берлин все пак няма да го уважи на държавния банкет в двореца Белвю, даден в негова чест. Трябва също така и да преглътне, че на масата до него ще бъде „зеленият“ политик Джем Йоздемир, един от най-яростните му критици. Надеждите са домакините все пак да използват разумно посещението на Ердоган. „", "date": "2018.09.27", "title": "На банкета в Германия до Ердоган ще е най-яростният му критик"}
{"url": "https://www.faktor.bg/bg/articles/nay-bogatiyat-chovek-na-ukrayna-otselya-sled-revolyutsiya-voyna-i-natsionalizatsiya", "text": "Ринат Ахметов оцеля при революция, война и национализация на активи. Неговото състояние е намаляло близо 4 пъти от най-високото си ниво през 2013 г. след като революцията в Украйна прерасна в конфликт с Русия и анексирането на Крим. Въпреки всичко, той продължава да бъде най-богатият човек в Украйна и на 52-годишна възраст дори осъществява завръщане с лично състояние в размер на 5.9 млрд. долара, според индекса на милиардерите на Bloomberg. Ахметов е собственик на System Capital Management - най-големия промишлен конгломерат в страната, чиито най-ценни активи са стоманодобивната компания Метинвест и енергийната компания ДТЕК.  И двете развиваха дейност в регионите Луганск и Донецк, където имаше бунтове на проруски групировки след масовите протести от началото на 2014 г. Ахметов, който е отявлен привърженик на бившия президент Виктор Янукович, бе принуден да се премести от родния си Донецк в Киев, а състоянието му се сви значително от достигнатите 22.4 млрд. долара през януари 2013 г.  В началото на 2017 г. активи на Метвинвест и ДТЕК в Луганск и Донецк бяха национализирани от проруски бунтовници, след като военни ветерани на Украйна започнаха транспортна блокада на източните райони на страната. Ахметов обаче успя да преодолее тези затруднения и Метинвест обяви по-силни финансови резултати за първата половина на 2018 г., в сравнение със същия период на 2017 г. В същия период добивът на въглища на ДТЕК намалява с 12.9%. Въпреки това усилията за конвертирането на някои от електроцентралите на компанията от антрацитни въглища, които вече не са налични в Украйна след транспортната блокада, към твърди въглища дават резултати и позволяват на холдинга да намали нуждите си от внос на въглища, според Александър Параский от Concorde Capital. Компанията също така ще инвестира 1.1 млрд. долара във възобновяеми енергийни източници до 2020 г. (източник БЛИЦ)", "date": "2018.09.27", "title": "Най-богатият човек на Украйна оцеля след революция, война и национализация"}
{"url": "https://www.faktor.bg/bg/articles/novini/svyat/albantsite-li-shte-reshat-za-imeto-na-makedoniya", "text": "Предстоящият референдум в Македония много наподобява референдума за Брекзит, защото също е предизвикан от премиера и има опасност да се обърне и да избухне в лицето му, каза бившият заместник-външен министър Милен Керемедчиев пред Bulgaria ON AIR. Три дни остават до важния референдум в западната ни съседка, който ще определи евроатлантическото бъдеще на страната и ще утвърди договора за новото име споразумението, за което беше постигнато след десетилетия спорове. Журналистът Нина Спасова и Милен Керемедчиев коментираха в студиото на \"България сутрин\", че страната ни правилно се е дистанцирала от тази тема към този момент, въпреки че в последно време в Скопие на посещение бяха доста високопоставени гости. Керемедчиев допълни още, че има опасност да няма достатъчно активност на вота и да не мине референдумът. Нина Спасова смята, че въпросът е добре зададен, а албанското население може да изиграе ключова роля за този референдум, защото 95% от тях одобряват европейската интеграция за Македония. \"Ориентацията на Македония е страшно важна и за България, ние неслучайно проявихме такава активност по време на европредседателството\", допълни още Спасова. Тя коментира и антибългарските нагласи в съседката ни. Според нея ще мине много време и поколения, за да се изкорени това отношение към нас. Милен Керемедчиев пък добави, че трябва да се упражнява постоянен натиск върху македонските политици, за да не се заиграват именно с това. \"Македония за краткото си съществуване успя да се скара с всички свои съседи и да прояви претенции към всички съседи. Всъщност Македония като държава се създаде със скандали, тя просъществува въз основа на скандали и открадване или на име, или на история, или на други факти\", каза той. Керемедчиев допълни също, че от успеха на референдума в Македония зависи до колко ще е лесно проевропейското ориентиране и на Сърбия.", "date": "2018.09.27", "title": "Албанците ли ще решат за името на Македония?"}
{"url": "https://www.faktor.bg/bg/articles/novini/balgariya/evrodeputat-ako-dnes-ne-govorim-za-obrazovanie-sled-5-godini-shte-e-kasno", "text": "„Ако днес не говорим за образование, то след 5 години ще е вече късно. Ще сме изправени пред сериозни предизвикателства като маргинализация на голям процент хора, свръх остри социални неравенства, твърде много хора, попаднали в порочния кръг на бедността. Образованието е основата на икономическо благосъстояние и просперитета на нашите общества. А в момента тази основа има нужда от сериозно заздравяване, за да не се пропука.“ Това заяви българският евродепутат от ГЕРБ/ЕНП Ева Майдел в четвъртък, 27 септември 2018 г., по време на изказване във форум „Знание“. Ева Майдел се включи в събитието, организирано от списание „Мениджър“ в дискусия със зам.министъра на образованието и науката инж. Таня Михайлова и директора на „Човешки ресурси“ в Кауфланд България Виктор Фачев.  „Въпросът за образованието е свързан и с това как ще изглежда ЕС след 30 или 50 г. Много често казваме “Европа трябва да направи това или онова”. Европа не прави нищо сама. Ние и нашият глас оформят какво ЕС решава. ЕС прави стъпки, за да гарантира, че образователните системи са в крак с времето. През юни тази година в Европарламента приехме Доклад за модернизирането на образованието. Основополагащ документ е и Новата програма за умения, за чието приемане работих усилено с колегите от ЕП. Но образованието остава в компетенциите на държавите-членки и е изключително важно каква среда създаваме тук, на национално ниво. Радващото е че образованието е топ приоритет на правителството на премиера Борисов, което показва отговорен и визионерски поглед.“ Това допълни Ева Майдел, която е съ-основател на мрежата Образование България 2030, обединяваща бизнес, неправителствен и публичен сектор в мисията за качествено образование в България.", "date": "2018.09.27", "title": "Евродепутат: Ако днес не говорим за образование, след 5 години ще е късно"}
{"url": "https://www.faktor.bg/bg/articles/korneliya-ninova-1-10", "text": "Лидерът на БСП Корнелия Нинова внесе в Съвета за електронни медии документите на партията за регистрация на нейната телевизия, която ще се казва Българска свободна телевизия БСТВ.  Логото й вече било патентовано. Излиза, че червената партия е патентовала свободната телевизия. Голям смях.  Нинова бе придружавана в СЕМ от бъдещия шеф на телевизията - 75-годишния Любомир Коларов, бивш главен редактор на БНТ от годините на социализма, бивш кореспондент на телевизията в Москва, публицист и международник. Бил е председател на Комитета по пощи и далекосъобщения. Оглавява и дружеството на приятелите на Русия. Телевизията няма да е чисто партийна, а политематична, а решението за създаването й бе взето на пленум на БСП на 10 юни. Регистрацията се забави с месец-два, след като документите трябваше да са готови за внасяне още в средата на  юли. Засега журналистите Елена Йончева и Велислава Дърева не са включени сред водещите на БСТВ, стана ясно от думите на Нинова. Телевизията ще излъчва 24-часова програма. \"Доказваме, че със средствата в размер на 2 млн. лв. можем да направим телевизия. Стартираме с този бюджет, ако се разширяваме, ще потърсим и възможността за допълните пари от партийната субсидия\", коментира Нинова. Идеята БСП да направи своя телевизия тя лансира още преди година и половина, като я анонсира още на миналогодишния празник на БСП на Бузлуджа, но начинанието се проточи във времето. Сред идеите за име на телевизията бе спрягано и РЕД ТВ. Председателят на НС на БСП Корнелия Нинова е имала среща с        По-рано Корнелия Нинова е представила проекта на \"Визия за България\"  пред посланиците на страните - членки на ЕС, съобщиха от пресцентъра на партията. . Тя е акцентирала върху основните национални приоритети, залегнали във визията  - демографска криза, образование и наука, здравеопазване, развитие на икономиката, национална сигурност и борба с корупцията. Корнелия Нинова е запознала посланиците с позициите и действията на БСП, като най-голяма опозиционна сила, с оглед на актуалната политическа ситуация в страната и в Европа.      Обсъдени са били актуални теми и въпроси от националния, европейския и международния дневен ред, сред които предизвикателствата, пред които е изправен ЕС, мигрантската криза, развитие на енергетиката, приоритети във външната политика на България, свободата на словото и защита на човешките права.      От страна на БСП в срещата са участвали още зам.- председателите на БСП Деница Златева и Кирил Добрев, зам.-председателите на ПГ на \"БСП за България\" Крум Зарков и Георги Свиленски, както и секретарят на ПГ Кристиан Вигенин.", "date": "2018.09.27", "title": "Смях! Нинова внесе  документите за регистрация на Българска свободна телевизия"}
{"url": "https://www.faktor.bg/bg/articles/novini/svyat/borisov-nyama-da-e-lesno-da-se-prekrachat-sanktsiite-na-tramp", "text": "Няма да е лесно да се прекрачат санкциите, наложени от САЩ на Иран, въпреки решението на Европейския съвет да не излиза от ядреното споразумение. Това коментира пред журналисти премиерът Бойко Борисов в Ню Йорк, където е на посещение по повод 73-ата сесия на Общото събрание на Организацията на обединените нации. „При тези санкции, при това отношение на Щатите, вече доста години в политиката, знам, че когато бъдат наложени санкции за компаниите и фирмите, които работят с Иран, ще видите как една по една държавите ще почнат да се отдръпват”, заяви Борисов. Той допълни, че МВашингтон преследва интереса си докрай. „Не знам кой би се наел така лесно да прекрачва санкции, наложени от САЩ. Вече веднъж видяхме какво се случи с „Южен поток“ при кабинета „Орешарски“. Как бързо върнаха договорите и приключи сагата с наказателната процедура от страна на ЕК, спиране на еврофондовете. Да, те не го обясняват по този начин, но така практически се случват“, коментира министър-председателят. „Дори в бизнеса, това което очаква Великобритания, при един твърд Брекзит, Европа ще доразклати не само Великобритания, но и ЕС. И с Тереза Мей като си говорихме тя също изрази голяма надежда от мен да работя колкото се може, тъй като има и много български граждани във Великобритания, да намерим мек вариант за Брекзит и да бъде добре за всички. Все пак има две-три седмици още да се работи“, допълни Борисов. Министър-председателят проведе среща с представители на американски еврейски организации в Ню Йорк. Премиерът подчерта, че българският и еврейският народ са изключително свързани и с годините са изградили приятелство, което е добра предпоставка за сътрудничеството на международно ниво. „Признателни сме на еврейската общност, която даде своя принос и оказа подкрепа на България в годините на прехода към демокрация, в процеса на присъединяването на страната ни към НАТО и ЕС, както и за задълбочаване на двустранния диалог със САЩ“, каза премиерът Борисов. Министър-председателят допълни, че страната ни би оценила високо подкрепата и съдействието на американските еврейски общности пред Конгреса и американската администрация за постигането на пълна визова реципрочност със САЩ.", "date": "2018.09.27", "title": "Борисов: Няма да е лесно да се прекрачат санкциите на Тръмп"}
{"url": "https://www.faktor.bg/bg/articles/sadat-v-polsha-premierat-da-se-izvini-publichno-za-lazha-proiznesena-na-predizboren-miting", "text": "олски съд разпореди вчера премиерът Матеуш Моравецки в срок от 48 часа да се извини публично за произнесени на предизборен митинг неверни твърдения по адрес на предишните управляващи, предаде \"Ройтерс\". Според решението на апелативния съд изявлението трябва да бъде разпространено до утре вечер по две телевизии - националната TVP и частната TVN. В него Моравецки е длъжен да признае, че казаното от него на 15 септември т.г. не е вярно. На въпросния митинг за местните избори през октомври премиерът е казал, че правителството на \"Право и справедливост\" (ПиС) е похарчило за година и половина за пътна инфраструктура повече пари, отколкото предишните правителства на \"Гражданска платформа\" (ГП) и Полската селска партия през двата си четиригодишни мандата. ГП, която сега е в опозиция, подаде жалба в съда и призова премиера да подаде оставка. Според политолога от Варшавския университет Анна Матерска-Сосновска съдебното решение е важен момент от предизборната кампания, но е трудно да се каже дали ще предизвика обрат в нея. Според експерта премиерът иска да привлече гласовете на центристките и неопределили се избиратели, но в тази ситуация това трудно може да стане. На национално равнище подкрепата за ПиС е 40 на сто, но е възможно опозицията да се обедини на местно ниво. Изборите за органите на местното самоуправление ще са тест за изборите за Европейски парламент и за Сейм догодина в Полша, отбелязва \"Ройтерс\". Съветник на Матеуш Моравецки съобщи днес, че премиерът се готви да изпълни разпореждането на съда и да признае, че не е казал истината в коментарите си за инфраструктурните програми на настоящото и предишните правителства, съобщи \"Асошиейтед прес\". /БТА", "date": "2018.09.27", "title": "Съдът в Полша: Премиерът да се извини публично за лъжа, произнесена на предизборен митинг"}
{"url": "https://www.faktor.bg/bg/articles/novini/svyat/erdogan-pristigna-na-poseshtenie-v-germaniya-ochakvat-se-protesti", "text": "Турският президент Реджеп Тайип Ердоган пристигна на 3-дневно държавно посещение в Германия. Визитата му ще бъде съпроводена от протести за подобряване на медийната среда и правата на човека в Турция. На първото си държавно посещение във федералната република, където живеят около 3 милиона турски граждани, Ердоган беше посрещнат с военни почести. Той ще има срещи със своя колега Франк-Валтер Щайнмайер, както и с канцлера Ангела Меркел. Визитата му даде повод на журналисти и правозащитници да поискат освобождаването от затвора на много журналисти, включително и един германски репортер. Германското правителство трябва да се възползва от желанието на Турция за затопляне на отношенията, за да засили натиска за подобряване на свободата на словото и да поиска от турското правителство да освободи журналистите, незаконно задържани заради тяхната работа.", "date": "2018.09.27", "title": "Ердоган пристигна на посещение в Германия, очакват се протести"}
{"url": "https://www.faktor.bg/bg/articles/evrodeputatite-edinodushni-spirat-70-mln-evro-ot-pomoshtite-za-turtsiya", "text": "юджетната комисия на Европейския парламент гласува да спре изплащането на 70 милиона евро предприсъединителна помощ за Турция, след като евродепутатите решиха, че Анкара не е подобрила условията, свързани с върховенството на закона, предаде EurActiv. С 27 гласа \"за\" и един \"против\" комисията прие чернова на доклад, с който средствата да бъдат преразпределени към програми за миграцията, пише \"Дневник\". На среща на върха през октомври 2017 г. ЕС реши, че на фона на влошаването на ситуацията с човешките права и върховенството на закона предприсъединителните фондове за Турция трябва да бъдат преориентирани и да се харчи повече за гражданското общество и по-малко за режима на турския президент Реджеп Ердоган. През ноември европарламентът и Европейският съвет решиха, че 70 милиона евро ще бъдат оставени в резерв в очакване на \"значителни, достатъчни подобрения\" на върховенството на закона, демокрацията, човешките права и свободата на медиите в Турция. Според изявление на бюджетната комисия в годишния си доклад, публикуван на 17 април 2018 г., Европейската комисия е заключила, че Турция значително се отдалечава от Европейския съюз, а определените през ноември условия са били игнорирани. Ако по време на пленарно заседание Европейският парламент потвърди решението на комисията, се очаква ЕС да последва препоръката на еврокомисията да използва парите в подкрепа на Европейския инструмент за съседство. Гласуването се очаква да се проведе на 3 октомври в Страсбург.", "date": "2018.09.27", "title": "Евродепутатите единодушни: Спират 70 млн. евро от помощите за Турция"}
{"url": "https://www.faktor.bg/bg/articles/menda-stoyanova-ne-prokarvame-lobistki-tekstove-v-zakona-za-schetovodstvoto", "text": "Текстовете в Закона за счетоводството, свързани с одита, бяха приети с единодушие в бюджетната комисия, заяви пред \"Хоризонт\" на БНР председателят й Менда Стоянова.  По-рано в предаването \"Преди всички\" председателят на Асоциацията на индустриалния капитал Васил Велев обвини ръководството на бюджетната комисия в прокарването на лобистки текстове в този нормативен акт.  Стоянова подчерта, че е \"нормално всеки работодател и собственик на предприятие да не иска одит\", а \"самият Велев е акционер в доста такива\". Стоянова категорично отхвърли обвиненията, че текстовете са лобистки и припомни, че едната част от тях са внесени от правителството, а другата - след експертна дискусия в бюджетната комисия, подкрепени от всички политически сили.  \"По-важната и скрита причина е да няма външен поглед върху счетоводните сметки и операции, които се вземат в едно такова дружество. Самата заверка на финансовите отчети, наречена \"ненужна\" от господин Велев, може би е нужна за собствениците на тези предприятия, но аз мисля, че от обществена гледна точка, по-скоро един професионален външен  поглед е доста по-сериозно доказателство затова какво е състоянието на едно предприятие.\"", "date": "2018.09.27", "title": "Менда Стоянова: Не прокарваме лобистки текстове в Закона за счетоводството"}
{"url": "https://www.faktor.bg/bg/articles/nataliya-gurkova-umolyavala-sapruga-si-da-byagame-ot-afrika", "text": "\"Да бягаме от Африка!\", това умолявала Наталия Гуркова съпруга си Джордже Михалевич дни преди да бъде убит в Бедфордвю, предградие на Йоханесбург, ЮАР. Това твърди сръбското издание \"Сърбия Данас\". Тя се оплаквала на мъжа си, че не се чувствала в сигурност в Южна Африка, където живееше семейството  и настоявала двамата да се приберат в България. За последно са ги видели заедно преди няколко дни, след което Гуркова си заминала за София за Седмицата на модата, твърди източник на сръбското издание, цитирано от \"24 часа\".", "date": "2018.09.27", "title": "Наталия Гуркова умолявала съпруга си: Да бягаме от Африка!"}
{"url": "https://www.faktor.bg/bg/articles/obshtestvo/zakon-i-red/zaporiraha-smetki-druzhestveni-dyalove-i-imoti-na-vetko-i-marinela-arabadzhievi", "text": "Специализираният наказателен съд запорира имущество на Ветко и Маринела Арабаджиеви, обвинени за участие в организирана престъпна група за държане и търговия на акцизни стоки без бандерол, данъчни престъпления и пране на пари. Запорите са наложени като мярка за обезпечаване на предвидените наказания конфискации и глоби по повдигнатите им обвинения по чл. 255 и чл.253 от Наказателния кодекс, както и за разноските по делото, съобщиха от Прокуратурата. Съдебни заповеди за запор са издадени за 12 банкови сметки на Ветко и Маринела Арабаджиеви в различни трезори. Точната сума на запорираните средства ще бъде уточнена след представянето на офциални данни от всички банкови институции. Със съдебни заповеди са запорирани дялове на Маринела Арабаджиева в 5 търговски дружества за общо 165 000 лева, както и дялове на Ветко Арабаджиев в 2 търговски дружества за 114 000 лева. Запор е наложен и над 4 имота, собственост на Маринела Арабаджиева, намиращи се в Пловдив, София и с. Свежен. В официалните регистри Ветко Арабаджиев не фигурира като собственик на недвижим имот, както и на моторно превозно средство. Като физическо лице Маринела Арабаджиева също не притежава автомобил.", "date": "2018.09.27", "title": "Запорираха сметки, дружествени дялове и имоти на Ветко и Маринела Арабаджиеви"}
{"url": "https://www.faktor.bg/bg/articles/vas-obyavi-za-protivokonstitutsionno-obratnoto-deystvie-na-zakona-za-chastnata-ohranitelna-deynost", "text": "Пленумът на Върховния административен съд обяви за противоконституционно обратното действие на закона за частната охранителна дейност . Пленумът на Върховния административен съд (ВАС) прие становища за противоконституционност на разпоредби от три закона - за банковата несъстоятелност, за съдебната власт и за частната охранителна дейност. Те ще бъдат изпратени до Конституционния съд (КС), който покани ВАС да вземе позиция по три дела, образувани по искания на други институции. По конституционно дело № 5 и № 6 от 2018 г. 78 от съдиите подкрепиха становището, че оспорените разпоредби - чл. 5, ал. 1, т. 6, чл. 27, чл. 28, чл. 29 и параграф 1, т. 2 от Закона за частната охранителна дейност, са противоконституционни. Припомняме, тези разпоредби бяха оспорени в КС от президента Румен Радев и от главния прокурор Сотир Цацаров. Те поискаха да бъде отменена дадената със закона възможност на кметовете да наемат частни охранители, които да пазят населените места. \"Възможността, която дава ЗЧОД на търговски дружества да извършват действия по охрана на урбанизирани територии, по същество е отказ от страна на държавата чрез нейните изпълнителни органи да осъществява възложените функции по охрана на обществения ред\", заяви държавният глава. 58 от върховните съдии гласуваха становище, че чл. 59, ал. 5 и ал. 6 от Параграф 8 от Преходните и заключителни разпоредби на Закона за изменение и допълнение на Закона за банковата несъстоятелност, са противоконституционни. Становището е по конституционно дело № 11 от 2018 г., образувано в Конституционния съд по искане на Търговската колегия на Върховния касационен съд.", "date": "2018.09.27", "title": "ВАС обяви за противоконституционно обратното действие на закона за частната охранителна дейност"}
{"url": "https://www.faktor.bg/bg/articles/obshtestvo/zakon-i-red/kak-da-protivodeystvame-sreshtu-hibridnite-zaplahi", "text": "Руската хибридна война против НАТО и ЕС представлява най-значимото предизвикателство за сигурността на всички съюзници. Днес в източноевропейските държави-членки на двете организаци се открояват значителни вътрешни слабости, които ги правят особено уязвими откъм подривните дейности на Кремъл.  Москва умело използва тези уязвимости и успява да постигне значителни резултати на сравнително ниска цена. Това е възможно преди всичко заради потиснатите способности на съюзните държави рано да идентифицират предизвикателството, да назоват по име агресора и да предприемат необходимите стъпки за организиране на защитата си. За да бъде своевременно поправено сегашното нестабилно положение и да бъдат способни да се справят с хибридните заплахи, тези държави, с подкрепата на НАТО и ЕС, трябва да съсредоточат усилията си в няколко ключови направления: След като първата мишена на руската подривна дейност е процесът за вземане на решения на политическо равнище, необходимо е най-напред да се работи за широко политическо съгласие по евроатлантическия избор на държавата. Политическото съгласие за про-атлантическата идентичност на всяка държава от НАТО е ключово условие за поддържането на съюзната солидарност, която се доказва с реални действия.  Провокирането на разделение и нанасянето на удар по способността за действие на стратегическо ниво е мястото, където Москва инвестира ресурси и усилия от години. Официалната реакция на властите в България при случая „Скрипал“ дава добър пример до каква степен инвестираните до момента усилия са от полза за Москва. Дефицитът на върховенство на закона представлява отлична хранителна среда за изпълнение на московската ерозираща стратегия. Организираната престъпност и корупцията като инструменти за подривна дейност биха могли много добре да послужат за целите на хибридната война. Следователно, колкото по-малка е територията, в която наистина съществува върховенство на закона, толкова по-благоприятни са условията за руски хибридни акции. Ето защо източноевропейските страни от НАТО би трябвало да фокусират усилията си в изграждането на устойчива правова държава.  След като гражданското общество е критично важен елемент за всяка демократична страна, която е част или се стреми да се присъедини към НАТО и ЕС, и представлява всепризнат пазител на евроатлантическия избор, то трябва непрекъснато да бъде укрепвано. Колкото по-силно и по-организирано е гражданското общество, толкова по-солидно ще бъде политическото съгласие в полза на НАТО и ЕС. Предвид комунистическото наследство и активната руска подривна дейност по целия източен фланг на НАТО, изграждането на достатъчен институционален капацитет за справяне с хибридните заплахи днес е все още проблематично. Изграждането на такъв капацитет трябва да протича във всяка институция, която има отношение към националната сигурност: Министерство на отбраната, МВР, МВнР, контра-разузнавателни и разузнавателни служби и т. н. Особено внимание следва да бъде отделяно на способностите за ранно предупреждение и на разузнаването. Необходимо е да бъдат изградени и развити ефективни механизми за съгласувано и бързо взаимодействие и координация между всички институции, участващи в противодействието срещу хибридните заплахи. За целта трябва да бъде определена координираща структура на стратегическо равнище, пряко подчинена на министър-председателя, която да отговаря за ръководството на съвместните дейности и да подпомага процеса за вземане на решения. За да разполагат с институции, способни да се противопоставят на хибридните заплахи, източноевропейските страни от НАТО трябва да въведат модерни системи за управление при кризи. Тук би трябвало в законодателни актове за бъдат записани правомощията, отговорностите на всички институции заедно с механизмите за взаимодействие в контекста на четири възможни състояния: мир, нарастване на напрежението, криза и война.  Не на последно място хибридната война е преди всичко информационна война. Затова от първостепенно значение е да бъде развит институционален капацитет за изпълнение на критичната функция за осъществяване на адекватни стратегически комуникации, насочени както към обществото, така и навън. Това е необходимо най-вече за изпращане на убедителни позитивни послания у дома в подкрепа на политиките, насочени към превръщане на източноевропейските държави от НАТО в по-силни съюзници. Под устойчивост се разбира способност на държавата да издържи при шоково събитие и впоследствие бързо да се възстанови и да се върне към нормалното си функциониране.  Затова е критично важно устойчивостта на източноевропейските държави да бъде укрепвана, като бъдат покрити гражданските й аспекти. Защитата на гражданския сектор е от решаващо значение, за да бъде способна държавата да устои на шока от нападението, да мобилизира ресурсите си и бързо да се възстанови след изпитанието. По-устойчиви отделни държави-членки означава по-устойчив и силен Алианс, който е по-подготвен да изпълни основната си мисия за колективна отбрана. Успехът на всяка източноевропейска страна от НАТО в сблъсъка с хибридните заплахи зависи от наличието на устойчиви енергийни доставки. Което означава да бъде преодоляна остатъчната и опасна зависимост от един-единствен доставчик. Този извод звучи особено убедително в примера с България, която зависи на почти 100% от вноса на руски газ. Тъй като Русия системно използва енергийните доставки като средство за упражняване на политическо въздействие върху набелязаната държава, енергийната диверсификация трябва да стане първостепенен приоритет. Диверсификацията следва да обхване не само маршрутите на доставка, но и източниците за внос на газ и петрол. Необходимо е спешно и резултатно да бъдат ограничени обемите на енергоносители, внасяни от Русия, както и да се предотврати разгръщането на съществуващите зависимости. Крайно време е държавите от НАТО и ЕС и особено страните от източния фланг да приемат собствени национални стратегии за противодействие срещу хибридните заплахи, които да бъдат хармонизирани с документите на НАТО и ЕС. В тях следва ясно да бъдат идентифицирани хибридните опасности като основни предизвикателства за националната и за съюзната сигурност. Спешното приемане на национални стратегии за отпор срещу хибридните заплахи би било спасителен ход за някои източноевропейски държави от НАТО, които са подложени на засилен руски натиск. Разбира се, НАТО и ЕС ще подкрепят този процес в най-висока степен. В хода на този процес ще бъде осветено, осмислено и прекратено скритото руско проникване в редица държави от НАТО в Източна Европа. .....................................................................................", "date": "2018.09.27", "title": "Как да противодействаме срещу хибридните заплахи?"}
{"url": "https://www.faktor.bg/bg/articles/simeon-dyankov-se-svarza-s-kpkonpi-vav-vrazka-s-proverkata-na-finansovoto-mu-sastoyanie", "text": "Ден след като председателят на антикорупционната комисия Пламен Георгиев призова чрез медиите бившия финансов министър Симеон Дянков да се свърже с нейни представители във връзка с проверката на финансовото му състояние, Дянков се е обадил и е декларирал готовност за сътрудничество. Очаква се до края на деня той да проведе разговори с инспекторите, които да работят по случая, съобщиха от  Комисията за противодействие на корупцията и за отнемане на незаконно придобитото имущество (КПКОНПИ), откъдето благодарят на медиите за съдействието, предаде БНР.  Бившият министър на финансите е обект на проверка, заради обвинението му за продажбата на остатъчния дял на държавата в електроразпределителното дружество EVN. След проверка по същото обвинение - по искане на КПКОНПИ, Софийският градски съд запорира имущество на бившия енергиен министър Трайчо Трайков.", "date": "2018.09.27", "title": "Симеон Дянков се свърза с КПКОНПИ във връзка с проверката на финансовото му състояние"}
{"url": "https://www.faktor.bg/bg/articles/v-rumaniya-shte-pensionirat-veche-konete-i-kuchetata", "text": "Кучетата и конете на армията и полицията в Румъния ще получават държавна \"пенсия\", информира местният сайт Romania Insider. Животните на служба, такива като кучета и коне, използвани от армията и полицията, няма да бъдат евтаназирани след \"пенсиониране\", ако никой не ги приеме, както е случаят сега, посочва news.bg. Сенатът на Румъния прие закон, който дава на тези животни правото на държавна \"пенсия\", което означава, че ще се погрижат за тях след оттегляне от служба, отбелязва местният сайт Profit.ro. Животните ще получават храна и грижа, включително ветеринарна помощ. Заинтересовани ще могат да се грижат за тях. Всяко животно ще получава по 65 евро \"пенсия\". Парите ще идват от резервния фонд на правителството. Около 180 кучета са \"пенсионирани\" между 2011 и 2015 г., показва официална статистика.", "date": "2018.09.27", "title": "В Румъния ще \"пенсионират\" вече конете и кучетата на служба в армия и полиция"}
{"url": "https://www.faktor.bg/bg/articles/novini/svyat/othvarliha-obzhalvaneto-na-milionera-ubil-i-naryazal-na-parcheta-shvedskata-zhurnalistka-kim-val", "text": "Датски съд не уважи обжалването на изобретателя Петер Мадсен срещу присъдата му доживотен затвор за подлагане на мъчения и убийство миналата година на шведската репортерка Ким Вал, предаде Асошиейтед прес. Четиридесет и седем годишният Мадсен изслуша мълчаливо съдебното решение. Прокурорът настоя доживотната присъда да се запази, тъй като мотивът е бил сексуален и престъплението е било планирано. В Дания най-тежкото наказание е средно 16 години с възможност за удължаване. Изобретателят отрича да е убил Вал и твърди, че журналистката починала, след като се ударила в тежък капак на люк на построената от него подводница. Той обаче призна, че е нарязал тялото й и е изхвърлил частите в Балтийско море. На бреговете на остров Амагер беше открито женско тяло без глава, ръце и крака – дни след изчезването на журналистката. ДНК анализът потвърди, че убитата е Ким Вал. Шведката беше в неизвестност, след като се качи на борда на 18-метрова подводница, създадена от датския предприемач Петер Мадсен.", "date": "2018.09.27", "title": "Отхвърлиха обжалването на милионера, убил и нарязал на парчета шведската журналистка Ким Вал"}
{"url": "https://www.faktor.bg/bg/articles/sasht-rusiya-prevarna-idlib-v-gnezdo-na-teroristi", "text": "Сирийската провинция Идлиб е „гнездо на много терористични организации“ заради действията на Русия и Сирия. Това обявиха от Пентагона, предаде ТАСС, цитирайки думи на зам.-министъра на отбраната Робърт Карем. По думите му Русия и режимът на Башар Асад използват северозападната провинция като сметище за най-жестоките терористи. Те позволиха прехвърлянето на най-лошите терористи в Идлиб, заяви американският представител. Той каза още, че Русия, която е най-близкият съюзник на режима в Дамаск, провежда информационна кампания за дезинформация, която цели дискредитиране на Съединените американски щати. „Те искат да прикрият ролята на Асад в убийствата и жестокостите в страната“, обявиха от Пентагона. Идлиб е последният бастион в Сирия на бунтовническите фракции, които искат да свалят от власт Башар Асад, посочва fakti.bg. САЩ, Турция и други страни призоваха Русия и правителствените сили в Сирия да не започват наземна операция в Идлиб, защото това може да предизвика хуманитарна криза. От Кремъл посочиха, че режимът на Асад има легитимното право да предприеме операция в Идлиб.", "date": "2018.09.27", "title": "САЩ: Русия превърна Идлиб в \"гнездо на терористи\""}
{"url": "https://www.faktor.bg/bg/articles/liderite-na-pgna-gerb-i-dps-se-sreshtnaha-iznenadvashto", "text": "Изненадваща среща между лидерите на парламентарните групи на ГЕРБ и ДПС се състоя веднага след скандала по липсата на кворум в пленарната зала и отказа на ДПС депутатите й да се регистрират, след като това направиха и от БСП. Карадайъ и Цветанов говориха близо един час, а след това застанаха заедно пред камерите и журналистите, предаде Канал 3. Официалната тема на разговора е била номинацията на Красимир Влахов за конституционен съдия, която бе и единствената в последния ден от срока, изтекъл вчера. ДПС не издигна свой кандидат, което направиха и останалите, а ОП подкрепиха партньорите си. \"КС е много висок орган в държавата. Според нас би трябвало членовете на КС да са консенсусни фигури, независимо кой ги предлага. И все пак, ние искаме да носим нашата отговорност, когато се излъчват членове на КС от Народното събрание\", заяви Карадайъ в отговор на Канал 3 дали липсата на други номинации не означава, че този кандидат вече един вид получава подкрепата на парламента. По думите на Карадайъ управляващите също искат да има широка подкрепа за кандидатурата на Влахов като конституционен съдия от парламентарната квота, поради което идната сряда в 11.30 часа той ще бъде изслушан от депутатите на ДПС. \"Идеята е номинираният за конституционен съдия да направи срещи с парламентарните групи и едно представяне да има. Това, което говорихме с г-н Цветанов, и евентуално в сряда в 11.30, по време на почивката в НС, да направим среща в ПГ на ДПС\", уточни лидерът на ДПС. Кворумът и бойкота на опозицията днес не е бил официалният повод за разговора, но стана ясно, че не е бил подминат. ДПС обаче няма да си издаде предварително похватите и стратегията за утрешния пленарен ден, включително и дали ще се регистрират депутатите на движението в 9.00. \"Това са си политически поведения и въпроси на различните парламентарни групи. Нека тази тема да я оставим на ДПС, сега, ако разкрием нашето тактическо поведение, ГЕРБ ще си направи свое тактическо поведение на база на нашето\",  отклони отговора лидерът на ДПС. Цветанов благодари на Карадайъ за срещата и потвърди, че са обсъждали парламентарния дневен ред и седмичната програма, но преди всичко номинацията на съдия Влахов, издигнат от ГЕРБ и ОП вчера. \"Ние бихме искали от парламентарното мнозинство, когато има избор от парламента за подоби високи позиции в държавата, трябва да търсим максималния политически консенсус. Същото ще направя и с колегите от БСП\", каза Цветанов, който щял да търси контакт със соцлидерката още днес, за да им предложи и те да направят среща с Красимир Влахов през следващата седмица, когато поискат.", "date": "2018.09.27", "title": "Лидерите на ПГ на ГЕРБ и ДПС се срещнаха изненадващо"}
{"url": "https://www.faktor.bg/bg/articles/zam-voenen-ministar-vsichki-kandidati-za-dostavka-na-iztrebiteli-sa-favoriti", "text": "Всички кандидати за доставка на изтребители са фаворити към този момент. Държавите, които кандидатстват, са на финала на подготовка на офертите си. Това заяви зам.-министърът на отбраната Атанас Запрянов пред БНР. Офертите на фирмите към България ще бъдат отворени на 1-ви октомври. Припомняме, към 23 август оферти за закупуването на нов тип изтребител бяха получени от САЩ, Италия, Франция, Швеция и Израел. От някой държави документите са за един тип авиационна техника, докато други оферти са за два типа авиационна техника. В Швеция предстои среща на българска делегация с представители на една от компаниите, заявили участие в конкурса за избор на боен самолет. Целта на тези консултации е отново да бъдат представени изискванията на нашите Военновъздушни сили. Делегацията ни ще изкаже параметрите на очакваната оферта от тяхна страна, за да не губим време след отваряне на офертите, за да доуточняваме, стана ясно от думите на Запрянов. \"Искаме да бъдем максимално прозрачни и да подготвят качествена документация, нищо повече\", допълни зам.-министърът. Българска делегация вече посети Съединените щати в края на август, където имаше разговори и за новия изтребител. Малко преди заминаването на делегацията за САЩ президентът Румен Радев, който е бивш командващ ВВС изрази недоволството си от липсата на съгласуваност. Той не одобри и от метода на работа, който се налага по този начин при избора ни на нов боен самолет.", "date": "2018.09.27", "title": "Отварят офертите за нов изтребител на 1-ви октомври"}
{"url": "https://www.faktor.bg/bg/articles/hristo-ivanov-brani-traykov-tova-e-politicheska-represiya", "text": "Бившият правосъден министър и лидер на \"Да, България\" Христо Иванов е убеден, че действията спрямо Трайчо Трайков са политическо преследване и репресия, съобщава news.bg. Преди дни стана ясно, че имотите на бившия министър на енергетиката и настоящ общински съветник в София Трайчо Трайков са запорирани по искане на Антикорупционната комисия. Комисарите са открили несъответствие за 2,4 млн. лева между доходите и имуществото на Трайков. Христо Иванов припомни, че от \"Демократична България\" са били и най-яростният и последователен критик на Комисията за противодействие на корупцията и за отнемане на незаконно придобито имущество (КПКОНПИ), тъй като няма реална реформа в прокуратурата. Припомняме, че името на Трайчо Трайков бе замесено в скандала с продажбата на остатъчния държавен дял на ЕВН. Заедно с него подсъдими са Иво Прокопиев и Симеон Дянков. Делото е върнато на прокуратурата от специализирания съд за доразследване. Лидерът на \"Да, България\" не веднъж е заявявал публично, че една от най-важните политически цели на демократите е стартиране на реалната реформа в прокуратурата, тъй като смятат, че в този си вид прокуратурата представлява опасност за демокрацията в България.", "date": "2018.09.27", "title": "Христо Иванов брани Трайков: Това е политическа репресия"}
{"url": "https://www.faktor.bg/bg/articles/darzhavniyat-departament-na-sasht-prizna-nezavisimostta-na-ukrainskata-tsarkva", "text": "На 25 септември Държавният департамент на САЩ публикува изявление в подкрепа на плановете на патриарх Вартоломей I за независима украинска църква, наричайки го уважаван \"глас на религиозната толерантност и диалога между вярващите\", съобщава catholicnewsagency.com. \"Съединените щати зачитат способността на православните религиозни водачи и последователи на Украйна да преследват автокефалията според техните убеждения\", се казва в изявлението. \"Съединените щати дават своята непоколебима подкрепа за Украйна и нейната териториална цялост, обявявайки се срещу руската агресия в Източна Украйна и руската окупация на Крим. Ние също така подкрепяме Украйна сама да чертае своя път на развитие и взема самостоятелни решения и действия, без външни намеси \". По-рано този месец Вселенският патриарх Вартоломей I изпрати двама пратеници, които да се срещнат с църковни и правителствени лидери в Киев, за да подпомогнат създаването на автокефална православна църква в Украйна. В изявление от 7 септември Константинополската патриаршия обяви, че архиепископите Даниел и Иларион ще работят \"в рамките на подготовката за предоставяне на автокефалия на православната църква в Украйна\". \"Въпросът [на независимостта] вече е решен\", каза Даниел по време на среща на 17 септември с украинския президент Петро Порошенко. Архиепископът заявява още, че \"началото на процеса на обявяване на автокефалната украинска православна църква е започнал\". Руската православна църква категорично се противопоставя на обявяването на украинските православни християни като независими. В отговор на хода на признаването на независимостта на Украинската православна църква от  страна на Константинополската патриаршия патриарх Кирил от Москва съобщи миналата седмица, че повече няма да споменава патриарх Вартоломей I в молитвите си, нито да празнува заедно с него литургиите.", "date": "2018.09.27", "title": "Държавният департамент на САЩ подкрепя Вартоломей за независима Украинска църква"}
{"url": "https://www.faktor.bg/bg/articles/germaniya-otryaza-sasht-za-severen-potok", "text": "Министърът на външните работи на Германия Хайко Маас отхвърли твърдението на президента на САЩ Доналд Тръмп, че Германия ще стане \"напълно зависима от руската енергия\", ако не се откаже от газопровода \"Северен поток-2\", съобщава \"Асошиейтед прес\".  Маас подчерта, че коментарите на Тръмп \"не кореспондират с реалността\". На въпрос на журналисти в кулоарите на Общото събрание на ООН за смеха на германската делегация при споменаването от страна на Тръмп на газопровода \"Северен поток-2\" по време на речта му пред ООН във вторник, Маас коментира, че развеселеността им може да се е дължала на липсата на изненада у германските дипломати от това, че въпросът е бил повдигнат отново от американския президент. По думите на германския първи дипломат \"Германия няма да се умори да противодейства с реални факти и да настоява, че това не е политически проект, а преди всичко икономически\". Според американските власти \"Северен поток-2\" ще позволи на Русия да \"задуши\" икономически Украйна.", "date": "2018.09.27", "title": "Германски министър сряза Тръмп за \"Северен поток\""}
{"url": "https://www.faktor.bg/bg/articles/bsp-poiska-litsenz-za-televiziyata-si-shtyala-da-bade-obshtestvena-a-ne-partiyna", "text": "БСП иска да лицензира обществена, а не партийна телевизия на име \"Българска свободна медия\", чието лого е било патентовано миналата седмица, съобщиха от \"Позитано\" 20. Документите ще бъдат внесени днес в Съвета за електронни медии (СЕМ). Под същото име е регистрирано и дружеството, начело на което е Любомир Коларов. Това е вторият опит на Корнелия Нинова да създаде телевизия на БСП, която е едно от обещанията й при надпреварата за лидерското място в партията. Миналата есен такова решение трябваше да вземе конгресът на левицата, но то бе отложено заради напрежение между ръководството и вътрешната опозиция. През май Корнелия Нинова обяви: \"Има проблем със свободата на медиите. Част от проблема е, че се финансират през европейски програми от правителството и това ги прави зависими от властта. Позициите на БСП като опозиция често се неглижират от медиите. Затова се надявам от 1 октомври да тръгне телевизията на БСП\".", "date": "2018.09.27", "title": "БСП поиска лиценз за телевизията си, щяла да бъде \"обществена\", а не партийна"}
{"url": "https://www.faktor.bg/bg/articles/po-evropeyski-vdigash-shum-vkashti-plashtash-globa-ot-300-leva", "text": "Глоба от 300 лева за всеки, който нарушава тишината във времето за почивка, предлага Столичната община. Старата наредба за обществения ред не действа от няколко години, след като беше отменена от съда – ще има ли ефект от новите санкции и как ще се събират те? В наредбата има сериозни санкции и рестрикции по въпросите, свързани с шума  - домашни дейности и съседи, обществени пространства и строително монтажни дейности. Гражданите ще могат да санкционират контролния орган на общината, като след подаването на сигнала, инспекторите трябва да установят нарушението на място, за да наложат санкцията, заяви Иван Илиев, председател на постоянната комисия по обществен ред и сигурност. В големите жилищни сгради се въвежда ограничение за шума след 22 часа, но като цяло там отношенията се регламентират от правилника на етажната собственост.", "date": "2018.09.27", "title": "По европейски: Вдигаш шум вкъщи - плащаш глоба от 300 лева"}
{"url": "https://www.faktor.bg/bg/articles/neizvesten-strelya-po-tramvay-v-stolitsata", "text": "Неизвестен е стрелял, вероятно с въздушен пистолет, по трамваите по линия седем между спирките \"Триъгълника\" и \"Хан Кубрат\" в столицата. Инцидентът стана в столичния квартал „Надежда”. Сигналът за инцидента е подаден снощи в 21,20 часа.  Щетите на двата трамвая, пострадали от стрелба, са за около 3000 лева, пресметна инж. Иво Василев от Столичен електротранспорт.  За щастие няма пострадали, но са счупени няколко прозореца на мотрисите. Снимките бяха разпространени във Фейсбук-групата \"Забелязано в София\".  Единият от куршумите беше непосредствено до главата на непълнолетно момче. Не ми се мисли какви последици можеше да има, пише потребителят, публикувал снимки от случилото се. Той казва и, че полицията е уведомена за стрелбата. В същия район на столицата са подадени два други сигнала за счупени стъкла на два автобуса, пак по идентичен начин. Има предположения, че може и да става въпрос за стрелба с прашка.", "date": "2018.09.27", "title": "Неизвестен стреля по трамваи в столицата"}
{"url": "https://www.faktor.bg/bg/articles/chetvorniyat-ubiets-ot-kaspichan-opital-da-prikrie-sledite-si", "text": "Причина за четворното убийство в Каспичан е спор за имот, междуроднински конфликт, който тлее от години. Това каза в сутрешния блок на Нова телевизия директорът на ОДМВР-Шумен Ялчън Расим. През 2015 г. сме получили сигнал отново за скандал между роднините – имало е спор за въпросната къща, уточни той. Задържаният е на 64 години, пенсионер е, от 2015 година живее в Каспичан. По данни на роднини не е контактен, често употребява алкохол. Не е осъждан, заяви Расим. Направил е пълни самопризнания. Намерихме доста предмети, съотносими към тежкото престъпление. Дрехите му бяха в пералнята – опитал е да прикрие някои неща, но не е успял. Предстои да бъде повдигнато обвинение, каза шефът на ОДМВР-Шумен. Ялчън Расим съобщи, че за последно жертвите са видени в понеделник. По данни на съдебния лекар убийството е извършено на 24 септември. Кметът на Каспичан Милена Недева каза, че в общината няма подавани сигнали за скандали между жертвите и убиеца. Семейството беше познато в града и това е причина за тежкото преживяване на случая от обществеността. Дъщерята беше медицински работник, майката беше активен самодеец, ръководител на един от пенсионерските клубове в града, посочи Недевва. Тя съобщи, че ще бъде обявен ден на траур в Каспичан. Още не сме решили дали ще е утре или на 1 октомври. Общината ще извърши погребенията и на четирите жертви, заяви градоначалникът. Недева уточни, че не познава убиеца, тъй като скоро е дошъл в Каспичан. Тепърва предстои установяването на последователността на умъртвяването на четирите лица. Днес започват аутопсиите на четирите жертви, поясни окръжният прокурор на Шумен Маргарита Георгиева. За съжаление, тези престъпления зачестяват. Кризата на морал в обществото трябва да се преодолее по някакъв начин, добави Георгиева.", "date": "2018.09.27", "title": "Четворният убиец от Каспичан опитал да прикрие следите си"}
{"url": "https://www.faktor.bg/bg/articles/prebitiyat-reporter-ot-gospodari-na-efira-hranite-s-iztekal-srok-otivat-v-banicharnitsi-i-detski-kuhni", "text": "Добре съм, възстановявам се след случката. Това каза в сутрешния блок на Нова телевизия репортерът на \"Господари на ефира\" Димитър Върбанов, който вчера беше пребит от служители на склад и шефа им във Велико Търново. Благодаря на всички колеги и приятели, които се обадиха след инцидента, добави той. Върбанов уточни, че неведнъж са подавали сигнал към институциите, че във въпросния склад се препакетират и се продават стоки с изтекъл срок на годност. Тези храни са попадали в сладкарници, в баничарници, дори в детска кухня, каза журналистът. Направихме облитане с дрон и установихме, че се извършват незаконни действия. Подадохме сигнал в прокуратурата. Директорът на детска кухня обеща, че тези храни ще бъдат пратени в екарисаж, а този склад няма да работи повече. Уви, това не се случи. Вчера с мой екип влязохме е в склада Искахме да попитаме управителя Иван Иванов докога ще продава тази стока. Няколко интервюта сме правили се него, във всички тях той се е чувствал абсолютно недосегаем, заяви Върбанов. В района директор на Агенцията по храните е д-р Станимир Спасов. Той лично обеща, че този склад няма да работи, но направихме проверка и се оказа, че това не е така, подчерта репортерът. Благодаря и на премиера за реакцията, но предния път наказанието за човека, който ме удари с чук, беше 1000 лева. Дано сега има възмездие и най-вече да има възмездие за хората, които продават тези стоки, заяви още Димитър Върбанов.", "date": "2018.09.27", "title": "Пребитият репортер от \"Господари на ефира\": Храните с изтекъл срок отиват в баничарници и детски кухни"}
{"url": "https://www.faktor.bg/bg/articles/kriminalistat-botyo-botev-izvarshitelyat-na-chetvornoto-ubiystvo-ne-e-vzel-nikakvi-merki-da-se-ukrie", "text": "Полицай във всеки дом звучи абсурдно, каза по Нова телевизия криминалистът Ботьо Ботев по повод четворното убийство в Каспичан. \"Тук роля играе настройката на обществеността. Такива негативни отношения между роднини трябва да бъдат предизвестявани, органите на реда да бъдат уведомявани навреме. На този етап е прекалено рано да се прави извод как е станало убийството. Най-съществен е началният етап на работата, когато се прави огледът на местопрестъпелнието, за да се установи дали престъплението е планирано или е инцидентно. Може да се счита, че някой има психопатни наклонности. Експертите ще дадат този отговор\", обясни Ботьо Ботев.  \"Според мен този човек има психопатни наклонности. Той не е взел никакви мерки да се укрие\", каза още Ботев. По думите му агресията, която се развива в последните над 10 години у нас, се дължи в голяма степен на ширещата се безнаказаност. Припомняме, че вчера в къща в Каспичан бяха открити четири тела - всички членове на едно семейство.Убиецът е пенсионер, живее от три години в Каспичан, като по данни на близки и познати не е контактен и често употребява алкохол. Убити са мъж на 81 години, съпругата му на 70 години, както и техните две деца – мъж и жена. Те са убити по изключително жесток начин с брадва и нож, убиецът е бил племенник на убития възрастен мъж. Двамата са имали спор за имоти. Убиецът се казва Петър и е на 64 години, той е задържан, направил е пълни самопризнания, не е освидетелстван.", "date": "2018.09.27", "title": "Ботьо Ботев: Най-вероятно извършителят на четворното убийство е с психопатни наклонности"}
{"url": "https://www.faktor.bg/bg/articles/eksperti-ot-europa-nostra-vlizat-dnes-v-chiniyata-na-buzludzha", "text": "Експерти от водещата неправителствена организация за опазване на културното наследство в Европа Europa Nostra планират посещение днес на паметника на Бузлуджа. През март служители от организацията и от Института на Европейската инвестиционна банка посетиха дом-паметника на БКП, който е сред 7-те най-застрашени обекти на културното наследство. Специалисти от организацията, чийто почетен председател е оперната легенда Пласидо Доминго, ще влязат в \"чинията\", за да видят актуалното ѝ състояние. До момента от Europa Nostra имат впечатления само от снимки. Екипът, воден от българката архитект Дора Иванова, сега ще прецени на място степента на опасност и ще предостави съвети. Техническо обследване на дом-паметника на Бузлуджа никога не е правено, уточни областният управител на Стара Загора Гергана Микова. \"А сега ще очакваме експертите да дадат своето мнение, от там нататък ще продължим да работим в посока да съхраним нещо, което така или иначе ни е даденост и, което вече е оценено не само от европейска страна. Там ежедневно идват десетки, особено в летните месеци, когато времето е по-благосклонно, въпреки че обектът вече се охранява..\". Заради нарастващия туристически интерес към обекта на Бузлуджа изцяло са подновени указателните табели.", "date": "2018.09.27", "title": "Експерти от Europa Nostra влизат днес в \"чинията\" на Бузлуджа"}
{"url": "https://www.faktor.bg/bg/articles/petak-13/samorazprava-v-berlin-s-edin-ot-nay-yarkite-bortsi-sreshtu-komunisticheskoto-minalo-na-gdr-i-zloveshtata-rolya-na-moskva", "text": "В Германия от вчера се разиграва драма, която пряко сразява десетилетната работа по справяне с комунистическото минало на ГДР, по изучаването и документирането на престъпленията на червената диктатура. След блуждаещи от няколко месеца обвинения на „група служителки“ от Музея на ЩАЗИ срещу заместник-директора на музея Фрауендорфер в неприлично поведение, в натрапчиви опити за интимно сближение с колежки и в недопустими намеци за сексуалните му предпочитания, вчера на заседание на Съвета, управляващ фондацията, зам.-директорът бе освободен. Съвсем изненадващо обаче, без предизвестие и незабавно, Съветът освободи и директора на музея, заслужилият и обществено много известен историк д-р Хубертус Кнабе. Обвинението срещу него е, че не се бил намесил своевременно за да озапти своя заместник, и че бил създал в музея обстановка на „структурен сексизъм“… Не се и опитвам да разнищвам този учен, но безсъдържателен термин. За мен, следящ отдавна работата на Хубертус Кнабе и понякога и пряко общувал с него, не стои под съмнение, че случаят с донжуанските похождения на неговия заместник е от години търсеният удобен случай за разправа и елиминиране от важния му пост на един от най-ярките критици на комунистическия режим на ГДР, неуморно предупреждаващ за съществуващите до днес неофициални мрежи на ЩАЗИ в обединена Германия и апелиращ за равнопоставена непримиримост към днешното наследство и на  Хубертус Кнабе си навлече многогодишната омраза на партията-наследница на източно-германските комунисти – преди време наричаща се ПДС, а днес ЛЕВИЦА с безкомпромисната си борба с опитите за пренебрегване страшните страни на гедеренската диктатура, с това, че наричаше затвора на ЩАЗИ в Източен Берлин, в който се помещава музея „Дахау на ГДР“, че превърна експозицията в притегателен център за 5 милиона посетители от страната и чужбина, за особено за младежки и ученически групи. Хубертус Кнабе не забрави никога ролята на Москва в миналото и днес в съдбата на Източна Европа, неговият глас бе в Германия един от най-убедително пледиращите за непримиримост пред руската хибридна агресия и пред стремежите на Путин за разбиване на европейското единство. В един миг вчера Хуберстус Кнабе бе елиминиран от поста, на който в миналото за своите заслуги бе отличен с най-високото германско отличие „Федералния кръст за заслуги“. Отстраняването му стана без никакви конкретни обвинения, по начин който оставя силни съмнения в това, че управляващата в провинция Берлин коалиция на социалдемократи и ЛЕВИЦА се е възползвала от удобния случай  През 2011 г. запознах Хубертус Кнабе с тогава активната гражданска инициатива за отстраняване на паметника на Съветската армия в София и го помолих да напише кратко обръщение към участниците в проявата, която бе планирана в столицата. Д-р Кнабе откликна и предаде своето послание, което бе прочетено на 2 април пред паметника. Предлагам днес, предизвикан от неприятното развитие в Берлин, своето кратко тогавашно представяне на учения и общественика и текста на неговото приветствие към активните противници на срамния символ на съветската окупация в София, стоящ непокътнат и днес, 7 години по-късно. Следва и видеозапис на откъс от събитието. За посланието на Хубертус Кнабе става дума от мин. 08:30 нататък. Д-р Хубертус Кнабе е авторитетен германски историк, директор на берлинския музей в памет на жертвите на комунизма в затвора на ЩАЗИ в квартала „Хоеншьонхаузен“. Роден е през 1959 г. в Западна Германия. В центъра на научната му работа са периодът на Третия райх и комунистическият режим в ГДР. След падането на Стената Хубертус Кнабе се премества в Берлин и работи няколко години в научноизследователския отдел на Федералната служба за архивите на ЩАЗИ. От 2001 г. е несменяем директор на музея за престъпленията на ЩАЗИ. Хубертус Кнабе си спечелва особено голяма популярност в Германия с книгите си за премълчаваната история на края на Втората световна война, за  зверствата на Съветската армия в Източна Европа  и в Германия. Неговото изследване “9 май – ден на освобождението?” (с въпросителен знак на края)! е уникално сред авторитетните исторически кръгове в Германия с тезата, че този ден не ознаменува само освобождението, но и заробването на половината от Европа от един тоталитарен режим. За своите позиции Хубертус Кнабе е подлаган в Германия на остри нападки от наследниците на бившата компартия в ГДР, от членове на ЩАЗИ и техни симпатизанти в левичарските медии и в научни среди. Един от най-меките епитети, с които е заклеймяван редовно от тях е „антикомунист“, в днешна Германия все още неприлична дума. “Помолен бях да се обърна с няколко думи към организаторите и симпатизантите на инициативата за демонтиране на Паметника на съветската армия в София. Запознах се с предисторията и с днешната ситуация около този монумент в центъра на Вашата столица. Комунистическите символи вече са забранени в публичния живот на повечето държави в Източна и Централна Европа. В много страни се предвиждат наказания за възхваляването на комунизма или омаловажаването на неговия престъпен характер. Не бива обаче да се поддаваме на илюзията, че осъзнаването на опасностите, свързани с тоталитаризма, идва от само себе си. Борбата със забравата трябва да е непрестанна. На мен понякога това занимание ми напомня гребане срещу течението: ако намалиш за малко усилията, потокът те запокитва назад. Нужно е да отваряме очите преди всичко на младите хора, да ги запознаваме с истината за комунизма. Тази работа ще е успешна само ако политиката и медиите реализират своята важна роля и активно участват в изобличаването на комунизма. Едва тогава ще се стигне до неговото обществено заклеймяване, както това стана по отношение на националсоциализма. Във връзка с паметника в София, който предизвиква Вашето възмущение ще кажа: Монументите на тоталитаризма няма какво да търсят в градския пейзаж на една демокрация. В Германия би била абсурдна идеята днес в публичното пространство да се намери и един пречупен кръст, въпреки че в миналото те са били едва ли не на всяка обществена сграда. Гигантският паметник на Ленин, издигнат някога от комунистите в Източен Берлин, също бе демонтиран и закопан в гората. Смятам за добра идея онова, което се направи c подобни паметници в Унгария или в държавите на Балтика. Те бяха отстранени от градската среда и изнесени надалеко, в нарочни паркове или музеи на тоталитарното изкуство. Пожелавам на Вас и на софиянци да постигнете такова решение и за съветския паметник в столицата на България. За да може този монумент на тоталитаризма да се превърне в мемориал, насочен срещу тоталитаризма. Успех и ще се радвам на добри новини!” Хубертус Кнабе, Берлин", "date": "2018.09.27", "title": "Саморазправа в Берлин с един от най-ярките борци срещу комунистическото минало на ГДР и зловещата роля на Москва"}
{"url": "https://www.faktor.bg/bg/articles/vtori-trup-e-otkrit-v-moreto-kray-lozenets", "text": "Втори труп е бил открит тази сутрин в морето край Лозенец. Това предаде БТА. Първият труп, открит тази сутрин, е на чисто гол възрастен мъж с бяла коса. Той е забелязан от работници на централния плаж в курорта.  И двете тела са откарани за аутопсия в УМБАЛ-Бургас. Разследващи подозират, че труповете са на издирваните рибари, които преди дни морето погълна в Свети Влас. Ураганният вятър обърна лодка с трима рибари на 24-и вечерта. Спасен е Димитър Пешев, а в неизвестност са Петър Траянов, който е видян последно заплетен в рибарските мрежи, и Васил Лечев.", "date": "2018.09.27", "title": "Втори труп е открит в морето край Лозенец"}
{"url": "https://www.faktor.bg/bg/articles/v-slovakiya-zadarzhaha-zapodozreni-za-ubiystvoto-na-zhurnalista-yan-kutsiak", "text": "Полицията в Словакия е арестувала заподозрени за убийството на журналист и годеницата му, обявиха властите, цитирани от АП. Припомняме, Ян Куциак и годеницата му Мартина Куснирова бяха застреляни в дома им, намиращ се на 65 километра източно от столицата Братислава. Според полицията вероятно двамата са елиминирани от наемен убиец. Убийството беше извършено на 21 февруари. Куциак разследваше връзки между калабрийската мафия Ндрангета и словашки политици за сайта Aktuality.sk. Случаят свали правителството на централноевропейската страна. Премиерът Петер Пелегрини написа във \"Фейсбук\", че се радва за получената новина, че \"полицията е арестувала заподозрените за убийството на двама невинни млади хора\". Пелегрини добави, че разследването е \"приоритет\" за правителството. Даниел Липсич, семейният адвокат на Куциак и Куснирова, заяви, че арестите са извършени рано тази сутрин. Полицията потвърди, че е извършена акция по залавяне на заподозрени, но не спомена, че става въпрос за убийството на Куциак. Убийството предизвика политическа криза, която доведе до големи протести.", "date": "2018.09.27", "title": "В Словакия задържаха заподозрени за убийството на журналиста Ян Куциак"}
{"url": "https://www.faktor.bg/bg/articles/maduro-gotov-da-razgovarya-s-tramp", "text": "Президентът на Венецуела Николас Мадуро заяви пред Общото събрание на ООН, че е готов да проведе разговори с президента на САЩ Доналд Тръмп в опит да разрешат различията, информират АФП и други агенции. \"Въпреки всички различия... склонен съм да протегна ръката си към президента на САЩ Доналд Тръмп, за да обсъдим въпроси от двустранните отношения\", отбеляза той пред световната организация. Той добави, че ако разговорите бъдат организирани, срещата трябва да покрива редица теми, по които американското правителство иска да разговарят. И преди Мадуро е призовавал за директни разговори с Тръмп. Вчера Тръмп обяви, че е готов да се срещне с президента на Венецуела Николас Мадуро, ако това би помогнало на народа на Венецуела, но предупреди, че \"всички опции все още са на масата за справяне с кризата\". Венецуела пък обвини президента на САЩ, че подкрепя и подстрекава \"военно въстание\" срещу социалистическия президент.", "date": "2018.09.27", "title": "Мадуро готов на \"директни разговори\"  с Тръмп"}
{"url": "https://www.faktor.bg/bg/articles/borisov-na-sreshta-s-amerikanskite-evrei-v-nyu-york", "text": "Министър-председателят Бойко Борисов проведе среща с представители на американски еврейски организации в Ню Йорк, където е на посещение по повод 73-ата сесия на Общото събрание на Организацията на обединените нации и ръководи българската делегация, съобщиха от пресцентъра на Министерски съвет. Премиерът подчерта, че българският и еврейският народ са изключително свързани и с годините са изградили приятелство, което е добра предпоставка за сътрудничеството на международно ниво. „Признателни сме на еврейската общност, която даде своя принос и оказа подкрепа на България в годините на прехода към демокрация, в процеса на присъединяването на страната ни към НАТО и ЕС, както и за задълбочаване на двустранния диалог със САЩ“, каза премиерът Борисов. Министър-председателят допълни, че страната ни би оценила високо подкрепата и съдействието на американските еврейски общности пред Конгреса и американската администрация за постигането на пълна визова реципрочност със САЩ. „Тази година се навършват 75 години от спасяването на българските евреи по време на Втората световна война. През 1943 г. единствено България не изпраща на сигурна смърт в нацистките концентрационни лагери близо 50 000 свои граждани от еврейски произход“, каза министър-председателят Борисов и допълни че тази история трябва да се изследва и разказва. Българският премиер припомни, че в началото на месеца в Тел Авив заедно с премиера на Държавата Израел Бенямин Нетаняху откриха паметник - символ на българския принос в спасяването на българските евреи от Холокоста и подчерта, че това е пореден акт, който затвърждава приятелството и взаимната подкрепа между двете страни. „Днес второ и трето поколение български евреи са онзи мост на приятелство и подкрепа, които правят отношения ни уникални и сърдечни“, каза министър-председателя Бойко Борисов. Премиерът Борисов запозна председателите на еврейските организации със стъпките, които страната ни е предприела за членство в Международния алианс за възпоменание на Холокоста и посочи, че това е важна междуправителствена организация за България. Целта на организацията е да осигури политическа и обществена подкрепа за изучаването, изследването и съхраняване на паметта на Холокоста на национално и международно равнище. Министър-председателят подчерта, че през октомври 2017 г. българското правителство взе решение да приеме и прилага работното определение за антисемитизъм на Международния алианс за възпоменание на Холокоста, а заместник-министърът на външните работи Георг Георгиев бе определен за национален координатор за борба с антисемитизма. „България стана петата държава-членка на ЕС, приела определението за антисемитизъм, което ще подпомага работата на съдебната власт и правоприлагащите органи при идентифицирането и наказателното преследване на деяния с антисемитски характер“, допълни още премиерът Борисов.", "date": "2018.09.27", "title": "Борисов на среща с американските евреи в Ню Йорк"}
{"url": "https://www.faktor.bg/bg/articles/volya-grizhata-za-naroda-se-dokazva-s-rabota-v-parlamenta-a-ne-s-provalyane-na-kvorum", "text": "Грижата за народа се доказва с работа в парламента, а не с проваляне на кворум. Това заявиха в своя позиция от партия „Воля“ по повод днешните събития в Народното събрание. Публикуваме позицията на партията без редакторска намеса: Ние, депутатите от ВОЛЯ, сме в парламента, за да работим. Как да обясним на майките на децата с увреждания, които една година стоят пред сградата, че на ДПС и на БСП нещо им е хрумнало и провалят парламентарния ден? А уж декларират, че мислят за проблемите на народа! Как да обясним на лекарите и на пациентите, които искат спешна реформа в здравеопазването?  Как да обясним на пенсионерите, които така и не видяха обещаната минимална пенсия от 300 лева? Какво да кажем на  малкия и средния бизнес, който също се надява на адекватни управленски решения, защото се задъхва от административни пречки? Цялото общество очаква този парламент да е ефективен.    Според нас от ВОЛЯ грижата за гражданите трябва да я доказваме, като работим всеки ден пълноценно в пленарната зала, а не като правим циркове с процедурни хватки и проваляме работата на НС.", "date": "2018.09.27", "title": "\"Воля\": С циркове и процедурни хватки не се доказва грижата за народа"}
{"url": "https://www.faktor.bg/bg/articles/boyko-borisov-v-oon", "text": "\"Нашата външна политика винаги се е основавала на основните принципи на добросъседство, толерантност, и етническа, взаимно разбирателство и отчитане правата и интересите на всяка една от държавите\". Това казва пред български журналисти премиерът Бойко Борисов, чието посещение в ООН продължава. Борисов споделя, че холандският премиер Рюте, щегувайки се с него му казва: \"Всъщност ти това, което говориш, е това, което говори Тръмп, а иначе сърцето ти е с Меркел, като европеец“. \"Винаги за мен България е била на първо място, затова опазването на границите, независимо от препоръката, която имаме, да намалим бюджета за опазване на границите от комисията, мисля, че ние няма да го направим, защото в момента имаме модел как трябва да се пази външна граница на ЕС\", подчертава премиерът. Борисов разказва, че е получил похвали за българското европредседателство.\"Сега тук, когато бяхме на приема на Европейския съвет, всички, които ме виждаха от колегите – и комисарят Хан, и Хашим Тачи, и бившия премиер, сега външен министър на Словения казаха – такова председателство, толкова добро за Балканите, толкова добро за Европа не е имало. Така че колкото и в България някои да се опитват да не зачитат успехите на България, всички започват с благодарност.\" Що се отнася до това, че имаме особено геостратегическо положение, означава, че трябва да успяваме да пазим баланса със съседите, които имаме и по море, и по суша, разбира се, но в същото време никога да не забравяме нашата европейска и натовска идентичност. По отношение на НАТО, нашите съюзници нямат абсолютно никакви  забележки, и от срещата ми с еврейските организации, за колегите, които закъсняха, ще кажа, просто България е пример и за партньор - прогнозируем, силен с всички учения, с всички бази, с всички подготовки, които правим с отделните въоръжени сили с участието на много държави. Това и от Столтенберг, и от всички колеги тук се отчита\", коментира българският премиер Борисов изтъкна още: \"Много е сложен балансът, просто виждате, настроението е много изострено. Брекзит и Великобритания е тема, която тревожи абсолютно целия ЕС. В същото време нападките, които има срещу Германия и дори това, което се случва там. И аз се надявам най-после там да разберат, че миграционния поток как се спира, как се регулира, имат модел и той е в България. Така че продължаваме и утре, и вдругиден нататък. Нашата реч е в петък, ще имаме няколко важни срещи дотогава и ще ви информираме\", обеща на финала премиерът. (източник: Епицентър.бг)", "date": "2018.09.27", "title": "Бойко Борисов в ООН: Премиерът Рюте ми каза - говориш като Тръмп, но сърцето ти е с Меркел..."}
{"url": "https://www.faktor.bg/bg/articles/zoran-zaev-se-golemee-v-krushevo-e-bila-sazdadena-parvata-republika-na-balkanite-vreme-e-da-dokarame-evropa-tuk", "text": "\"Дойде време да докараме Европа в Крушево, в Македония“, заяви премиерът Зоран Заев на митинг от кампанията „Излез За европейска Македония“ в Крушево, пише електронното издание на вестник „Денешен“, цитиран от „Фокус”.   Заев посочи, че референдумът на 30 септември ще покаже ясно в коя посока трябва да се движи Македония.  „На 30 септември взимаме историческо решение. Нашият народ и по-рано е взимал исторически решения. Тук, в Крушево, на Илинден е създадена първата република на Балканите и втората в Европа. Крушево донесе и девиза да се обединим в нашата различност. Хайде да покажем на Европа, че Македония е Европа“, заяви премиерът.    „Нашата генерация има честта да напише модерната история и за нея да учат нашите деца и внуци“, посочи той.   „Разбира се, нашият народ трябва да постигне това, което желае най-много – да бъдем членка на НАТО и Европейския съюз. Не ни е лесно, защото ще трябва да поставим географски определител на името, но получаваме вековно признание на нашия народ и език. Това отваря портите, за да имаме по-достоен живот и да го живеем тук. Убеден съм, че онова, което постигнахме с Договора с Гърция, е окончателно постигане на онова, което са искали нашите предци. С него получаваме наше парче земя, което е признато от целия свят и никой повече няма да ни унижава с БЮРМ и подобни“, подчерта Заев.    Той посочи още, че за Северна Македония няма план „Б“ и призова, ако има такъв, някой да каже какъв е.", "date": "2018.09.27", "title": "Зоран Заев се големее: В Крушево е била създадена първата република на Балканите, време е да докараме Европа тук"}
{"url": "https://www.faktor.bg/bg/articles/sluchaen-minuvach-nameri-pechelivshiya-toto-fish-za-7-miliona-v-morskata-gradina-v-burgas", "text": "Преди няколко дни късметлия от Бургас спечели от тотото над 7 000 000 лева. Печелившият още не се е появил, но вчера се случи нещо наистина уникално. Никола Тодоров, който се разхождал в Морската градина в града заедно със своето семейство, намерил попълнен фиш от тотото на земята. Човекът прибрал фиша, за да го пусне по-късно, тъй като решил, че това си е късмет, от който не трябва да бяга. Когато отишъл в тото пунктa обаче, се оказало, че фишът е попълнен с комбинацията, с която преди  дни са спечелени над 7 000 000 лева, а именно – 42, 8, 5, 21, 39, 41.  Никола преценил, че това е знак от съдбата и незабавно пуснал намерения фиш. Решил да направи подарък на себе си и да попълни още един, само че с рождените дати на членовете на семейството си. Сега той очаква днешния тираж с нетърпение и вярва, че един от двата фиша ще му донесат милионния джакпот от “6 от 49”, тъй като играта беше рестартирана веднага с нови 2 000 000 лв. Голямата сума в „Тото 2 – 6 от 49“ нараства и ще продължава да се трупа, докато не бъде спечелена отново. За 77-ия тираж прогнозният джакпот в играта е 2 150 000 левa. Още днес някой може да стане поредният 97-и тото милионер на България.", "date": "2018.09.27", "title": "Случаен минувач намери печелившия тото фиш за 7 милиона в Морската градина в Бургас"}
{"url": "https://www.faktor.bg/bg/articles/gerb-i-obedineni-patrioti-nominiraha-krasimir-vlahov-za-konstitutsionen-sadiya", "text": "Заедно с „Обединени патриоти“ внесохме предложение за Красимир Влахов за конституционен съдия. Това каза пред журналисти председателят на ПГ на ГЕРБ Цветан Цветанов след среща с председателя на ДПС Мустафа Карадайъ в парламента, предаде агенция „Фокус“. „Вчера беше последнияt срок за номинации за конституционен съдия. И вчера заедно с „Обединени патриоти“ внесохме предложение за Красимир Влахов, който в момента е съдия във Върховния касационен съд, а преди това му е бил и зам.-председател. Цветан Цветанов и председателят на ДПС Мустафа Карадайъ проведоха среща днес. Двамата политици обсъдили важни политически въпроси. Сред тях е и Красимир Влахов. \"Това, което направих днес с Мустафа Карадайъ, е да може и тяхната парламентарна група, ако изяви желание, да направи среща, на която да зададат въпроси към Влахов и да чуят неговите отговори. Защото ние, от парламентарното мнозинство, бихме искали, когато има избор от парламента за подобни високи позиции да търсим максималният политически консенсус“, каза Цветанов и посочи, че ще направи същото и с БСП.   „Ще се постарая днес да разговарям с Корнелия Нинова – ако прецени и тяхната ПГ да може, както в сряда в 11.30 ще има среща на г-н Влахов с ДПС, така в някои от следващите дни и те да проведат такава среща“, обясни Цветанов.   Той посочи, че смята за нормално ръководителите на парламентарни групи да си говорят.   Красимир Влахов е единственият издигнат за съдия в КС от парламента. Попитан как ще коментира появилите се слухове, че Янаки Стоилов може да бъде номинацията за конституционен съдия на президентството, след като БСП останаха без така при оттеглянето на Стоилов, Цветанов отговори: „Убеден съм, че българският президент ще предприеме тона, който има в българския парламент. Защото имаме процедурни правила, които се подлагат на гласуване в пленарна зала. Има след това и номинации, които се правят в определен срок, след това има заседание на правната комисия, където могат да се чуят различни гледни точки и после влизаме в пленарна зала, където има съответното дебатиране, обсъждане и гласуване. Бих се радвал, ако и президентът има подобни прозрачни процедури“. Цветанов посочи, че по този начин всички български граждани ще видят какви са процедурите по номинирането за подобни високи позиции и от президентската институция.   „Всичко това, което правим както за избор на Висшия съдебен съвет, така и за представители на СЕМ или за други комисии, за които българският парламент има отношение, гледаме да е прозрачно. Има дори и онлайн връзка, за да може всеки, който проявява интерес, да наблюдава дебатите и да задава конкретни въпроси чрез народни представители“, обясни Цветанов.   Той посочи, че не би могъл да коментира дали Янаки Стоилов ще е номинация на президента. „Виждам, че има отстъпления от това, което излезе в публичното пространство, че БСП ще номинира Стоилов. Смятам, че това беше добър подход на ръководството на БСП, защото на всички е ясно, че най-добър вариант е да издигнеш вътрешната си опозиция на постове, където ще можеш да ги отстраниш от възможните размътвания на водата и да засилваш напрежението, в партията с ръководство в момента на Корнелия Нинова“, коментира Цветанов.", "date": "2018.09.27", "title": "ГЕРБ и Обединени патриоти номинираха Красимир Влахов за конституционен съдия"}
{"url": "https://www.faktor.bg/bg/articles/glasuvane-v-amerikanskiya-kongres-spasi-darzhavata-da-bade-blokirana", "text": "Камарата на представителите на американския Конгрес прие късно снощи бюджетно споразумение на стойност 853 милиарда долара, което ще позволи на правителствените служби да продължат работа до 7 декември, предадоха Асошиейтед прес и Франс прес.  Така конгресмените предотвратиха затварянето на държавни служби, което се очертаваше идната седмица. Камарата на представителите прие бюджетния закон с 361 гласа \"за\" и 61 гласа \"против\", след като миналата седмица Сенатът прие този бюджет. Сега законът отива при президента на САЩ Доналд Тръмп, който каза, че ще го подпише. Неговият подпис ще предотврати частично затваряне на правителствените служби, което трябваше да започне в понеделник - само няколко седмици преди частичните избори за Конгрес на 6 ноември. Бюджетът предвижда 675 милиарда долара за министерството на отбраната и повишаване на заплатите на военните с 2,6 на сто, което е най-голямото им вдигане от девет години. Увеличени са предвидените разходи за здравеопазване, образование, труд и други агенции, включително има повишение на бюджета с 5 процента за Националния здравен институт. Тръмп обеща за подпише закона въпреки недоволството му, че не са предвидени средства за неговата отдавна обещана стена по американско-мексиканската граница - факт, който държавният глава определи като \"нелеп\".", "date": "2018.09.27", "title": "Гласуване в американския Конгрес спаси държавата да бъде блокирана"}
{"url": "https://www.faktor.bg/bg/articles/moreto-izhvarli-trup-na-gol-mazh-podozirat-che-e-na-ediniya-ot-izcheznalite-ribari", "text": "Труп на възрастен мъж е изхвърлило морето преди минути в Лозенец. Тялото е на човек с бяла коса, който е чисто гол, предадоха свидетели на зловещата находка, цитирани от \"Флагман\".  Трупът е забелязан от работници на централния плаж в курорта. Разследващи подозират, че трупът е на един от издирваните рибари, които преди дни морето погълна в Свети Влас. В момента към мястото пътуват техни близки, за да идентифицират удавника. Вчера, в късния следобед, бе преустановена операцията по опитите да бъде извадена лодката на рибарите. Тя е потънала на 34 м дълбочина, на 6 мили югоизточно от Емине. По нея има и заплетени мрежи. Възможно е тях също да има тяло.  В момента по данни на водолазите от спасителните катери течението на морето е от север към юг. Много лошата прогноза до 29-ти септември бе и причината да се приключи с издирването на телата на Петър Траянов и Васил Лечев. Провезът, който превръща морето буквално в супа и не позволява да се влезе с лодка ще се укроти само на 29-ти септември. Метеоролозите твърдят, че от 30-и септември нататък морето отново става изключително бурно и опасно.", "date": "2018.09.27", "title": "Морето изхвърли труп на гол мъж, подозират, че е на единия от изчезналите рибари"}
{"url": "https://www.faktor.bg/bg/articles/novini/svyat/idva-li-krayat-na-angela-merkel", "text": "Това, което се разиграва в момента в Берлин, си е истински дворцов преврат, който може да завърши само по един начин: нови избори, и то без Ангела Меркел. Краят на управлението ѝ вече се вижда, смята Инес Пол. Когато не се говори много за работата на даден лидер на парламентарна фракция, това означава, че той се справя отлично. В германската партийна система фракционният председател има грижата да осигурява на партийния лидер мнозинство в собствената му парламентарна група. А когато партийният лидер, както в случая с Меркел, ръководи и правителството, шефът на парламентарната група трябва да подсигурява спокойната и безшумна работа на канцлерката. Чисто теоретически. В сегашното германско правителство обаче в момента всичко е неспокойно и много шумно. Още по време на дългите коалиционни преговори гъмжеше от интриги, подаваха се оставки, издигаха се заплахи за нови избори. Днес, една година след изборите за Бундестаг, разпадането на коалицията и стартът към ново правителство вече са само въпрос на време. Не само защото управляващите партии безобразно се карат помежду си. И не само защото заради вътрешните си борби за власт пожертваха и последните трохи доверие на избирателите. Сега Ангела Меркел изгуби и мнозинството в собствения си лагер: свален беше нейният дългогодишен довереник - фракционният лидер Фолкер Каудер. А това си е дворцов преврат, който може да завърши само по един начин: нови избори без Ангела Меркел, която в продължение на 13 години поставяше решаващ отпечатък върху съдбините на Германия и на Европа. Сравнително непознатият експерт по финансовите въпроси Ралф Бринкхаус беше избран за нов фракционен лидер на ХДС/ХСС тъкмо в деня, когато в ООН Доналд Тръмп отново отправи словесни атаки срещу Германия. А това определено хвърля доста смущаваща светлина върху състоянието на икономически най-силната европейска държава. Прекалено много депутати от Бундестага очевидно не разбират колко сериозно е положението. Те са избрани от гражданите на тази страна, за да се грижат за тяхното добруване, а не да блокират седмици наред работата на правителството, спорейки за дреболии и за политически назначения, което от своя страна само налива вода в мелницата на десните популисти от „Алтернатива за Германия\". На това правителство още от първия ден му липсваше не само някакъв общ политически проект. Липсваха му и съответните политически актьори, притежаващи достатъчно мощ и убедителност, за да водят Германия в тези трудни времена. До вчерашния исторически вторник единствената надеждна величина беше Ангела Меркел, която съумяваше да прикрие дълбокия разрив в правителствената коалиция, че дори и в собствените си партийни редици. Сега всичко това приключи. Депутатите от ХДС/ХСС свалиха не само Фолкер Каудер. В днешните бурни времена те публично демонтираха и канцлерката. Тъй че въпросът днес гласи не дали, а колко бързо ще си отиде Ангела Меркел. Един наистина многозначителен факт. Не само защото доставя огромна радост на „Алтернатива за Германия\" и на Доналд Тръмп...", "date": "2018.09.27", "title": "Идва ли краят на Ангела Меркел?"}
{"url": "https://www.faktor.bg/bg/articles/lipsa-na-kvorum-provali-zasedanieto-na-parlamenta", "text": "Тази сутрин депутатите направиха три опита за регистрация, но не успяха да съберат необходимите 121 гласа. Така заседанието на парламента се провали заради липса на кворум. Депутатите от БСП и ДПС бяха в пленарната зала, но не се регистрираха. Председателят на Народното събрание Цвета Караянчева обяви, че следващото заседание на парламента ще е утре в 9.00 часа. \"ПГ на БСП частично присъства в залата, но тези, които присъстват, дори те не се регистрират\", коментира пред журналисти заместник-председателят на Народното събрание Явор Нотев /Обединени патриоти/ във връзка с проваленото заседание на парламента днес. Не мога да отговоря защо групата, която произведе обществен скандал с желанието си да работим през ваканцията, отсъства във времето на редовната сесия, посочи той и определи това като безотговорност. Като обявят бойкот, има съответния начин, ако на някой не му се работи като депутат - напуска парламентарното си място, идва следващият в листата, който е получил доверието на гражданите, коментира Явор Нотев. Той отбеляза, че по Конституция парламентът трябва да се състои от 240 народни представители, част от тях могат да отсъстват по някакви причини - лични или служебни, но парламентът като институция трябва да работи. Само 6 или 7 човека не са достатъчни, за да се получи кворум, един човек също може да провали заседанието, коментира представителят на \"Обединени патриоти\" в ръководстовто на парламента. Разчитаме като общество хората, които са избрани, да работят, добави Нотев.", "date": "2018.09.27", "title": "Депутатите от БСП и ДПС бойкотираха заседанието на парламента"}
{"url": "https://www.faktor.bg/bg/articles/vzriviha-bankomat-v-stara-zagora", "text": "Банкомат в магазин Си Би Ес в на ул. \"Младост\" кв. „Железник“ в Стара Загора е бил взривен тази нощ. Сигналът е получен в 3.08 часа, съобщават от местната полиция. На място се извършва оглед от специалисти от София, както и действия по изясняване на случая. Полицията проверява автомобили. Към момента не е ясно колко е открадната сума. Образувано е досъдебно производство.", "date": "2018.09.27", "title": "Взривиха банкомат в Стара Загора"}
{"url": "https://www.faktor.bg/bg/articles/dramata-okolo-nominatsiyata-na-bret-kavano-za-varhoven-sadiya-v-sasht-eskalira", "text": "Централна тема на днешния американски и британски печат е развиващият се скандал около номинацията на Брет Кавано за съдия във Върховния съд на САЩ. Драмата с отправените срещу него обвинения в сексуални похождения в младежките му години обраства едва ли не всеки ден с нови обвинения от потърпевши жени, предаде БТА. Вече трета бивша негова университетска колежка се присъедини към обвинителките.  \"Вашингтон пост\" в обширен репортаж прави портрет на 55-годишната Джули Суетник, като съобщава, че тя е опитен уебдизайнер и заради характера на работата си нееднократно е получавала лицензи за надеждност от службите за сигурност. Така вестникът явно се опитва да покаже, че нейните твърдения, че е присъствала на студентска секс оргия с участието на младия Кавано и че самата била изнасилена при едно подобно секс парти, заслужават доверие. Часове преди свидетелските показания в Сената на първата обвинителка - Кристин Блейзи Форд, с най-големи подробности се описва подготовката за предстоящата драма. Вестникът съобщава, че тя има подготвено встъпително слово и дори излага резюме от него. Веднага след това щял да получи думата за отговор и самият Кавано, който също имал подготвено встъпление. В друг обширен материал се правят предположения какво може да се очаква и как може да приключи хаотичната вече сага. В навечерието на показанията \"Вашингтон пост\" отбелязва, че президентът Доналд Тръмп, който номинира консервативния юрист за един от 9-те върховни съдии на САЩ, е потвърдил подкрепата си за него. След този драматичен развой и появяващите се нови и нови обвинения срещу Кавано, обаче, той е внесъл и елемент на несигурност, като е казал, че след като изслуша обвинителките, \"може да бъде убеден\" да им повярва и дори да изтегли кандидатурата му, \"ако реша, че е виновен\". В същото време вестникът, който е открит противник на Тръмп, пише, че президентът по твърде настъпателен начин се опитва да хвърли съмнение върху достоверността на твърденията на трите обвинителки на Кавано, като прави и твърде разширително тълкувание, колко опасни са такива жени за мъжете на властови позиции. Намеква се, че така те просто си отмъщават или им се плаща, за да натопят такива мъже, включително и самия Тръмп, който също е обект на няколко такива обвинения. \"Ню Йорк таймс\" също описва в най-тънки детайли предстоящата драма в Сената, като дори съобщава какви съвети дал самият Тръмп на Кавано, подготвящ се за \"очната ставка\" с обвинителката и за разпъващите въпроси на сенаторите. Съветите на Тръмп: Бъди по-агресивен, не скривай гнева си, отвръщай по-силно на ударите. Вестникът твърди също, че републиканците и демократите в Сената щели да имат различен подход в отношението си към днешното изслушване: първите щели да го третират само като юридическа процедура, а вторите - като интервю за назначение на работа. В редакционна статия вестникът обръща внимание на появяващите се противоречия в твърденията на самия Кавано, след като е станал обект на растящ брой обвинения от жени за младежките си похождения. Отначало той е твърдял, че никога не се е отнасял унизително към жените, че е бил църковен хорист като момче, фокусирал вниманието си единствено към учението, спорта и църквата и дори е останал девствен през всичките си колежански години \"и дори много след това\". На фона на сегашните обвинения обаче този тип защита е станал рискован и при последните слушания в Сената той вече допуснал, че не е бил \"перфектен\" през училищните си години, че понякога си е пийвал повечко \"при случай\" и че може да е казвал и правил някои неща, които сега биха го карали да се чувства неудобно. Предвид този развой на събитията около номинацията \"Ню Йорк таймс\" призовава да се спре с партийната партизанщина (и от двете страни) по въпроса, да се прекрати припряността за потвърждение на номинацията (към която явно се стреми президентът Тръмп) и за провеждане на честно и щателно разследване на кандидата. А лондонският \"Гардиън\" в редакционен коментар стига до извода, че при това усложняване на кандидатурата на Кавано, в интерес на републиканците би било досега да са го оттеглили. И директно задава въпроса, защо републиканците така упорито продължават абсурдната драма с всичките й нелицеприятни подробности и перипетии. Според вестника това говори не само за тяхната конкретна тактика, но и за по-дългосрочната стратегия на консервативното движение в САЩ изобщо. За много американци от десницата място на 9-членната скамейка на Върховния съд е твърде ценно, за да се откажат от него. Ако успеят да прокарат Кавано, той може да остане на тази позиция пожизнено - в продължение на следващите около 40 г., и да решава въпроси на живот и смърт - абортите, гражданските права, и особено важно - съдбата на самия Тръмп, включително обема на президентските пълномощия и дали срещу действащ президент може да бъде повдигнато криминално обвинение, ако нещата стигнат дотам. Предвид перспективата републиканците да загубят предстоящите междинни избори за Конгреса, а с това и мнозинството си там, десницата в САЩ е готова да рискува с кандидатурата на Кавано и да изпревари резултатите от ноемврийския вот. Защото ако мястото във Върховния съд не бъде запълнено сега, след ноември демократите сигурно ще наложат своя, либерална кандидатура, заключава \"Гардиън\".", "date": "2018.09.27", "title": "Драмата около Брет Кавано: Тръмп обвини \"опасните жени\", които топят мъжете на власт"}
{"url": "https://www.faktor.bg/bg/articles/deputat-ot-bsp-nie-nyama-da-im-osiguryavame-kvoruma-da-doydat-i-da-kovat-zakoni", "text": "Ние имаме с какво да се занимаваме. ГЕРБ очевидно решиха да си починат днес. Това каза пред журналисти в кулоарите на парламента депутатът от БСП Александър Симов по повод проваленото заседание на Народното събрание поради липса на кворум. Депутатите от ГЕРБ да решат да се разходят до зала, няма ние да осигуряваме техния кворум. Следваме техния принцип от 2013 година, който те разпространяваха масово, подчерта социалистът. Като са важни законите, да направят така да дойдат техните депутати и да работят. Работа на опозицията е да коригира действията на управляващите, каза още Александър Симов.", "date": "2018.09.27", "title": "Депутат от БСП: Ние няма да им осигуряваме \"техния\" кворум"}
{"url": "https://www.faktor.bg/bg/articles/tsvetanov-za-provalenoto-zasedanie-ne-razbiram-povedenieto-na-dps", "text": "Когато нямаш други политически аргументи, преминаваш към такъв дневен политически ред. Така председателят на ПГ на ГЕРБ Цветан Цветанов обясни в кулоарите на парламента поведението на депутатите от опозицията, които не бяха или не се регистрираха днес в пленарната зала и поради липса на кворум заседанието беше провалено. Той каза, че не разбира обаче поведението на ДПС, чийто представители днес също не се регистрираха в залата. Все пак Цветанов приема, че отговорност на мнозинството е да осигури кворум. Всъщност, тук нямаме основание да им се сърдим, не мога да кажа, че те са виновни, че днес няма пленарно заседание, коментира той. Председателят на ПГ на ГЕРБ разясни, че колеги от управляващото мнозинство са в командировка, което също е попречило на кворума. Ставало дума за около десетина депутати, специално от ГЕРБ. Затова, за да не може опозицията да бойкотира заседанията, занапред щели да бъдат намалени командировките, за да има мнозинство. Прецизирането им обеща и председателят на Народното събрание Цвета Караянчева. Цветанов не изключи и, ако се налага, да има извънредни заседания. В утрешния ден, смятам, че ще можем да изпълним ангажиментите по седмичната програма. Ще направим всичко възможно, обеща председателят на ПГ на ГЕРБ. Кворумът е отговорност на мнозинството, това не е мое твърдение, това е цитат. Това заяви пред журналисти в кулоарите на парламента председателят на ДПС Мустафа Карадайъ по повод на проваленото заседание на Народното събрание поради липса на кворум. Днес се видя, че това Народно събрание дотолкова е изпразнено от съдържание, че управляващото мнозинство, чието задължение е, дори според самите тях, да осигурят мнозинство за работата на Народното събрание, не успяха да се съберат, за да заработи то. Това заяви пред журналисти в парламента секретарят на ПГ на \"БСП за България\" Филип Попов в коментар на проваленото пленарно заседание. Попов посочи, че от БСП са били \"достатъчно\" депутати в залата, но не са се регистрирали, защото кворумът е задължение на управляващото мнозинство.", "date": "2018.09.27", "title": "Цветанов за проваленото заседание: Не разбирам поведението на ДПС"}
{"url": "https://www.faktor.bg/bg/articles/mamini-sincheta-sinat-na-dolores-arsenova-zasichal-s-porsheto-si-shofyori-v-sofiya", "text": "Синът на бившата министърка Долорес Арсенова – Калоян е обвинен за нов зулум. Този път Арсенов се е проявил като агресор на пътя. Той засичал бясно шофьори с поршето си в столицата, а като видял, че го снима дама с телефон, го счупил, пише в. \"Телеграф\".    Във вторник на Калоян Арсенов (на снимката) е било повдигнато обвинение за хулиганство и е освободен с мярка „подписка“, допълниха от обвинението. Жената, чийто телефон хвърлил пък се оказала висша съдийка.   Дразнене 30-годишният Калоян решил да се позабавлява с колата си през празничните дни по повод Независимостта на България. Возел се със свой познат, който според близки до младия мъж играел ролята на охрана. По светофарите обаче засичал водачите, давал силно газ, правел рискови маневри. Малко по-късно мъж се ядосал на агресивното му поведение и му направил забележка докато чакат на червен светофар. Започнал скандал между двамата. Изведнъж Арсенов забелязал, че дама го снима с мобилен телефон и се скарал и с нея, взел й устройството и го хвърлил на земята. Незабавно бил подаден сигнал в столичното 6 РПУ.    След зулума, Калоян Арсенов си тръгнал. Полицията не успяла да го издири на адреса, а във вторник той цъфнал в районното за разпит. Повдигнато му било обвинение, а след това го пуснали с мярка подписка. Същото отнесъл и придружителят му, допълниха от прокуратурата.  30-годишният Арсенов се прояви и през октомври м.г. Тогава беше арестуван със сина на кримката Злати Златев-Златистия за безразборна стрелба. Компанията запивала в заведение, на живо им пеел Радо Шишарката, а после на песента му „Тигре, Тигре“ започнали да стрелят сватбарски във въздуха с бойния „Глок“ на Арсенов. Един от куршумите се забил в жилището на младо семейство, което си било у дома по това време. За стрелбата беше обвинен Златистия-младши, а Калоян отнесе обвинение за неправилно съхранение на оръжие, което после му бе отнето от МВР.", "date": "2018.09.27", "title": "Мамини синчета: Синът на Долорес Арсенова засичал нарочно с \"Порше-\"то си шофьори в София"}
{"url": "https://www.faktor.bg/bg/articles/predsedatelyat-na-parlamenta-otnema-2/3-ot-vaznagrazhdenieto-na-provavilite-dneshniya-kvorum", "text": "Изключително съм разочарована. Не може в работно време да се представя Визия за България. Тук на пленарните заседания трябва да участват всички. Това каза председателят на парламента Цвета Караянчева. „Днес имаше изключително важни точки, които трябваше да минат. Оказа се, че днес е нулев ден. Тези, които не са били в зала и са провалили кворума, няма да получат възнаграждение. 2/3 от възнаграждението ще им бъде отнето“, увери парламентарният шеф. Караянчева уточни, че това се отнася за всички, които не са били в зала и не са регистрирани. \"Тези, които са били в командировка и имат уважителни причини няма да бъдат санкционирани\", уточни тя. „От БСП и ДПС никой не се регистрира днес. Не ги делим на наши и ваши. От днес нататък ще се прецизира всяка една командировка, която се подписва, за да се осигурява кворум. Абсолютно безотговорно е да седиш в зала и да не се регистрираш“, каза председателят на Народното събрание. „Утре ще имаме редовно заседание от 9:00 часа“. Караянчева призова всички народни представители да отидат на работа. Тя не скри недоволството си от факта, че подобни действия сриват и без това ниския рейтинг на институцията.", "date": "2018.09.27", "title": "Отнемат 2/3 от възнаграждението на депутатите, провалили днешния кворум"}
{"url": "https://www.faktor.bg/bg/articles/ekspert-po-meditsinsko-pravo-ne-vyarvam-zastrahovatelite-da-priemat-fiksirana-zdravna-premiya", "text": "Не мога  да споделя мнението на омбудсмана Мая Манолова, че има противоконституционност в предлагания тристълбов модел на здравно осигуряване с допълнителното задължително осигуряване от 12 лв. Към настоящия момент Конституцията гарантира на гражданите право на здравно осигуряване, което да им даде възможност за достъпна медицинска помощ. Запазването на първия стълб в този модел – „Б“ – и създаването на още два стълба, не виждам да противоречи на Конституцията. Но, ако бъде приет моделът, г-жа Манолова е в правомощията си да сезира Конституционния съд и да чуем решение от органа. Това каза пред БНР експертът по медицинско право Мария Петрова. Тя изтъкна, че българското общество не е свикнало да плаща за здравеопазване. „Затова изобщо не ме изненадва този малък процент на готовност хората да заплащат задължително здравно  застраховане. Другото, което ми направи впечатление, е тези 12 лв., които се коментират като фиксирана застрахователна премия. Не съм сигурна, създавайки конкуренция между НЗОК и застрахователите, че застрахователите ще приемат да имаме фиксирана здравна премия. Здравната премия са парите, които плащаме по определена застраховка, за да може застрахователят, когато един риск премине в реалност, да се погрижи. Колкото по-болен е един човек, толкова по-висока следва да е неговата здравна премия и не вярвам да изпаднем в хипотезата, в която всички ние да можем да се застраховаме просто срещу 12 лв. В такъв случай, какво ще ни предложи този пакет, какви са общите условия по тази застраховка и какви рискове застрахователят ще приема срещу 12 лева?“. Петрова изтъкна, че на кръглата маса са били представени по-скоро „базисни идеи“, отколкото модели и дебатите тепърва предстоят. Регулирането на който и модел да бъде избран би отнело повече от година. \"Не съм сигурна, че обществото е дорасло до това да изчака нов, по-добър здравноосигурителен модел, а и нека не се лъжем – в здравеопазването вече има достатъчно силни лобита, включително и финансови, които не биха имали изгода от една или друга промяна\", заяви тя и обобщи: „Без значение какъв ще е моделът, трябва да оценим неговите плюсове и минуси и да създадем добра регулация, за да може той да работи както в полза на обществото, така и да работи консолидирано с всички останали държавни структури“.", "date": "2018.09.27", "title": "Експерт по медицинско право: Не вярвам застрахователите да приемат фиксирана здравна премия"}
{"url": "https://www.faktor.bg/bg/articles/novini/balgariya/shefat-na-gorskoto-vazmozhno-e-da-e-imalo-shema-za-nezakonen-darvodobiv-no-az-nyamam-signali", "text": "Ние, лесовъдите, не се занимаваме с палежи, убийства и размахване на оръжие. Това каза в предаването „Тази сутрин” по bTV инж. Николай Пиронков, директор на „Контрол по опазване на горските територии” към Държавна агенция по горите. Коментарът му беше по повод задържането служители на горското, обвинени в незаконен дърводобив. Това е някакъв единичен случай, който предстои да бъде доказван, отбеляза Пиронков. „За тези хора конкретно аз нямам сигнали”, допълни той. „Няма да се върнат в системата, ако се докажат тези нарушения, за които ги обвиняват”, увери Пиронков. „Напълно е възможно да е имало схема, но аз не мога да я коментирам”, каза още той. По думите му директорът на софийската дирекция по горите Милчо Христов е възстановен като директор през 2017 г. като директор. Преди това в периода 2001-2008 г. също е бил регионален директор там. През останалото време не е бил в структурите.", "date": "2018.09.27", "title": "Шефът на Горското: Възможно е да е имало схема за незаконен дърводобив, но аз нямам сигнали"}
{"url": "https://www.faktor.bg/bg/articles/sasht-izpratiha-bombardirovachi-nad-yuzhnokitaysko-more", "text": "САЩ са изпратили бомбардировачи Б-52 в района на Южнокитайско море тази седмица, съобщиха американски представители. Това вероятно ще ядоса Пекин при и без това напрегнатите отношения между двете страни, предаде Ройтерс. Говорител на Пентагона заяви, че бомбардировачите Б-52 прелетели над Южнокитайско море като част от \"предварително планирани редовни мисии за подобряване на съвместимостта с партньорите и съюзниците в региона\", предава БТА. Подобни полети не са рядкост, но обикновено предизвикват раздразнение в Пекин, отбелязва Ройтерс. През юни китайското министерство на външните работи заяви, че никакви военни кораби и самолети не могат да сломят решимостта на Китай да пази територията си - тогава американски Б-52 прелетяха близо до спорни острови в Южнокитайско море. САЩ и Китай редовно спорят по въпроса за милитаризирането на Южнокитайско море, в което Китай, Тайван, Виетнам, Малайзия, Бруней и Филипините имат свои териториални претенции. \"Ако това беше преди 20 години и Китай не беше милитаризирал тези изкуствени острови, това щеше да е просто поредният бомбардировач, минаващ напът за Диего Гарсия (атол и военна база в Тихия океан - б.р.) или някъде другаде\", каза американският министър на отбраната Джеймс Матис пред репортери. Говорителят на Пентагона добави, че отделно от това във вторник САЩ са изпратили бомбардировачи Б-52 и над Източнокитайско море, като част от \"предварително планирана редовна, комбинирана мисия\". Китай неотдавна отхвърли искане на американски военен кораб да посети Хонконг на фона на растящото напрежение между Пекин и Вашингтон. Китайските власти повикаха американския посланик и отложиха двустранни преговори по военните въпроси заради решението на САЩ да наложат санкции на китайска военна структура и директора й заради закупуването на руски изтребители и ракетни комплекси земя-въздух. Матис заяви, че не смята, че в отношенията с Китай е настъпило някакво фундаментално изменение. \"Запазваме отношенията между въоръжените сили, равнището на сътрудничество може и да върви ту във възходяща, ту в низходяща посока, но съществуват стратегически отношения, нуждата от които се признава и от двете страни\", добави Матис. САЩ и Китай са въвлечени в търговска война, предизвикана от обвиненията на президента Доналд Тръмп, че Китай отдавна се опитва да краде американска интелектуална собственост, да ограничава достъпа до пазарите си и по нечестен начин да субсидира държавни компании. Вчера Тръмп обвини Китай, че иска да се намеси в изборите за Конгрес на САЩ на 6 ноември. По думите му Пекин не иска неговата Републиканска партия да се представи добре на изборите заради позицията на американския президент по въпроса за търговията.", "date": "2018.09.27", "title": "САЩ изпратиха бомбардировачи над Южнокитайско море"}
{"url": "https://www.faktor.bg/bg/articles/tereza-mey-gubi-podkrepa-v-kabineta-si-za-tvardo-izlizane-ot-brekzit", "text": "Британският премиер Тереза Мей губи подкрепа в кабинета си за решението да прибегне до варианта „Брекзит без споразумение”, ако Брюксел отхвърли нейния план за излизането на Великобритания от Евросъюза.  Министри от кабинета, сред които този по въпросите на брекзит – Доминик Рааб, външният министър Джереми Хънт и вътрешният Саджид Джавид не са съгласни с намерението на премиера и искат тя да обмисли варианта за свободно търговско споразумение с ЕС, ако той отново отхвърли нейния план. След последната среща на върха в Залцбург Мей заяви, че би предпочела Брекзит без споразумение пред сегашните предложения на Брюксел. Тя подчерта, че Великобритания иска да види контрапредложения от Съюза, за да бъде постигнат напредък в преговорите за Брекзит.", "date": "2018.09.27", "title": "Тереза Мей губи подкрепа в кабинета си за „твърдо излизане” от ЕС"}
{"url": "https://www.faktor.bg/bg/articles/novini/balgariya/ahmed-bashev-ne-sam-razgovaryal-s-nikogo-ot-gerb", "text": "Никога и по никакъв начин не съм говорил с ГЕРБ. Така бившият кмет на Гърмен Ахмед Башев отговори на обвиненията на настоящия кмет Минка Капитанова, че преговаря с ГЕРБ. Той все пак направи уговорката, че ако интересите на хората налагат, ще разговаря и с ГЕРБ. „Аз съм свободен гражданин, политик, мога да разговарям с когото си искам, но до момента не съм разговарял под никаква форма с никого от ГЕРБ. Винаги с тях сме били опоненти”, посочи Башев. Никога не сме преговаряли с Ахмед Башев, увери и председателят на местната структура на ГЕРБ Верхат Ислямов. „Ние сме били най-острият опонент срещу него. Още повече че сега Минка Капитанова и г-н Башев са от една и съща партия – ДПС”, каза Ислямов. Той допълни, че ГЕРБ са оттеглили доверието си от Капитанова, защото по думите му тя е променила вота на избирателите. По повод опасния път от Рибново до Осеново, за който са похарчени 16 милиона лева и вече девета година функционира незаконно, Ахмед Башев изтъкна, че Капитанова не е вложила и един лев в него. „Строи никому ненужен общински хотел за 800 000 лв. бюджетни пари в Огняново и е напът да започне преговори за неговото приватизиране. А няма 20 000 лв. да даде за този път, за да бъде поддържан”, отбеляза Башев. „Сега, за да извади акт 16 за този път, ще бъдат необходими повече от 100 000 лв., за да го приведе във вида, в който го е получила. Иначе никаква държавна комисия не би приела този път”, смята бившият кмет на Гърмен. Башев беше категоричен, че пътят не е некачествен. „Има гаранционни срокове, има акт 15, служителите, които са приели този път, и в момента работят в общината”, изброи той.", "date": "2018.09.27", "title": "Ахмед Башев: Не съм разговарял с никого от ГЕРБ"}
{"url": "https://www.faktor.bg/bg/articles/novini/svyat/rusiya-shte-brani-bregovete-si-sas-svrahzvukovi-raketi", "text": "Руският военен флот проведе първите си учения с ракетния комплекс „Бастион” на остров Котелни в море Лаптеви. То е част от Северния ледовит океан и се намира на бреговете с Якутия. „Бастион” разполага с 4 пускови установки за свръхзвукови ракети „Оникс”. Те могат да поразяват морски цели до 300 километра от брега. Боекомплектът на всяка установка е 32 ракети. Подготовката за пуск на 4 ракети почти едновременно отнема не повече от 4 минути. „Оникс” лети на много ниска височина със скорост от 1100 километра в час. Това я прави на практика неуязвима от противоракетните системи на вражеския флот. След изпитанията „Бастион” ще бъде въведен на въоръжение първо в Северния флот на Русия.", "date": "2018.09.27", "title": "Русия ще брани бреговете си със свръхзвукови ракети"}
{"url": "https://www.faktor.bg/bg/articles/novini/balgariya/ministar-ananiev-zdravnata-sistema-e-nedofinansirana-s-predlozhenata-reforma-pravim-krachka-napred", "text": "„Системата на здравеопазване е доста консервативна и е нужна промяна. Може да се появи и трети вариант, който да е по – добър. Затова се откри такава широка дискусия. Имаме уникален шанс в момента“, заяви министърът на здравеопазването Кирил Ананиев.  „Ние вчера в своята презентация представихме основните принципи, правила, резултати и цели, които очакваме. Основното в реформата е качествен и нов контрол, модернизация на българското здравеопазване и разбира се, премахване на нерегламентираните плащания“, заяви той.  Министър Ананиев обясни какво ще покрива задължителна здравна застраховка от 12 лв.. „Няма конкретен пакет, който да се финансира с тях. С тези 12 лв. ние не само ще осигурим финансирането на основния пакет, а и финансиране на нови дейности, които подобряват здравето на българските граждани. В момента, например, много от клиничните пътеки са неодоценени“, обясни той. „Всичко това, което предлагаме има за цел подобряване на здравеопазването, на качеството, на здравето на българските граждани. В основата на промяната има две неща – конкуренция и силен контрол. Конкуренцията ще бъде между застрахователят гражданите. Контролът ще е нов тип пък. Функцията ще се изпълнява от НЗОК, пациента и застрахователното дружество. Благодарение на контролните функции ще се стигне и до намаляване на цените на лекарствата, които в момента са изключително скъпи“, каза още здравният министър.  На въпрос ще се превърне ли пациентът в парче месо за застрахователните дружества, той отговори, че това е абсурдно сравнение и няма как да се случи. „Наистина здравната система в момента е недофинансирана, но ние с нашето предложение правим крачка напред. Няма държава, в която всичко да е наред, въпросът е как се използват средствата“, заключи Кирил Ананиев.", "date": "2018.09.27", "title": "Министър Ананиев:  Здравната система е недофинансирана, с предложената реформа правим крачка напред"}
{"url": "https://www.faktor.bg/bg/articles/dnes-shte-e-predimno-slanchevo-sas-slab-vyatar", "text": "Днес ще бъде предимно слънчево. Вятърът ще е слаб, в Югоизточна България - до умерен от север-североизток. Дневните температури ще се повишат и максималните ще са между 16° и 21°, в София – около 17°. съобщи „Фокус“.  По Черноморието ще бъде предимно слънчево, с временни увеличения на облачността в южните райони. Ще духа умерен север-североизточен вятър. Максималните температури ще са 17-19°. Температурата на морската вода е 21-23°. Вълнението на морето ще е 3 бала. Над планините ще бъде предимно слънчево. Ще духа до умерен, по високите и открити части – временно и силен североизточен вятър. Ще се затопли, максималната температура на височина 1200 метра ще е около 10°, на 2000 метра – около 4°. Атмосферното налягане ще се понижи, но ще се задържи по-високо от средното за септември.", "date": "2018.09.27", "title": "Днес ще е предимно слънчево, със слаб вятър"}
{"url": "https://www.faktor.bg/bg/articles/borisov-e-poiskal-speshno-da-mu-se-dokladva-za-poboya-nad-zhurnalista-dimitar-varbanov", "text": "Премиерът Бойко Борисов е поискал спешно да му се докладва за разследването на случая с журналиста Димитър Върбанов и виновните за нападението да бъдат най-строго наказани, предаде БНТ. \"Разговарях с Терзийски, директора на полицията. Той е в Хага. Да кажем, че в 2 или 3 през нощта българско време. Дал съм им час и половина срок да ми докладват - арестувани, задържани, съответно, побойниците и с цялата строгост на закона да бъдат наказани. Така че надявам се и прокурорите бързо да повдигнат обвинения, разбира се, по всички правила на наказателния закон. Това е недопустимо. Знаете, аз само за кимване или намек махам от парламентарната група към журналист. Такова нещо не може да се толерира. Не само да се толерира, просто трябва да сме изключително непримирими към подобни деяния\", каза Бойко Борисов. Репортерът Димитър Върбанов е бил пребит, докато е снимал продължение на разследване, свързано със склад за храни с изтекъл срок на годност. В момента е настанен в Неврохирургията на Великотърновската болница с множество травми по главата и ръцете, но без опасност за живота. Полицията и прокуратурата започнаха разследване по случая.", "date": "2018.09.27", "title": "Борисов поиска най-строги наказания за биячите на журналиста Димитър Върбанов"}
{"url": "https://www.faktor.bg/bg/articles/simeon-dyankov-izchezna-izdirvat-go-za-da-kazhe-za-parite-si-v-chuzhbina-i-dohodite-na-zhena-mu", "text": "Издирват бившия финансов министър Симеон Дянков, за да каже колко пари е изкарал в чужбина, съобщиха от Комисията за противодействие на корупцията и отнемане на незаконно придобитото имущество (КНКОНПИ) .  Проверката на имуществото му била приключила, но била непълна, защото в комисията нямали информация за доходите му от времето, когато е работил зад граница. Знае се, че Дянков е работил в Световната банка. През 2013 г. беше ректор на Висшата икономическа школа в Москва, а сега е в Лондон.  Проверката на Дянков започна, след като той стана обвиняем по делото за продажбата на 33% държавен дял в ЕВН. В комисията \"Антикорупция\" нямали никаква информация за доходите на съпругата му, а при такива инспекции се изисква информация и за тях. Освен това нито в нашите, нито в американските регистри можел да бъде открит документа за граждански брак между Дянков и жена му.  Засега Дянков е в неизвестност, нямало го на нито един от  адресите, които се знаят за него.", "date": "2018.09.27", "title": "Симеон Дянков изчезна! Издирват го, за да каже за парите си в чужбина и доходите на жена му"}
{"url": "https://www.faktor.bg/bg/articles/novini/balgariya/evrostat-polovinata-raboteshti-balgari-ne-izpolzvat-nito-edin-chuzhd-ezik", "text": "Повече от половината работещи българи – 50,5 на сто, не ползват нито един чужд език, показват данни от анализ на Евростат относно самооценката на европейците за ползването на чужди езици сред хората в трудоспособна възраст в ЕС между 25-64 г. Българите в тази възрастова категория, които ползват поне един чужд език, са около 33%, с два езика боравят около 14% от сънародниците ни, а с три езика – около 3%, сочат данните на европейската статистика. Най-висок е делът на българите, които не ползват нито един чужд език, сред хората у нас с основно или по-ниско образование – 83 на сто от тях. Около 60 на сто от хората със средно образование у нас също не ползват нито един чужд език. Тази езикова бариера е валидна и за безработните българи – 70 на сто от тях не са учили и не ползват чужд език. Подобна е и ситуацията в българските села – 72 на сто от трудоспособните българи там също не ползват нито един чужд език. Най-висок е статусът на българите с поне един чужд език сред висшистите – близо 1 милион, както и сред хората у нас на възраст 35-54 години, също един милион души. Повече от милион и половина българи, които живеят в градовете ползват също поне един чужд език, толкова са и заетите и работещи българи с чуждоезикови познания. Най-ползваният език в ЕС е английският Най-широко разпространен и най-използван от европейците е английският език – близо 96 на сто от говорещите чужди езици европейци ползват езика на Шекспир. На втора позиция е френският език – 26 на сто от говорещите чужди езици в ЕС, на трето място - немският - 17 на сто, на четвърта позиция е испанският – 13 на сто и др. Най-висок е делът на хората, които знаят поне един чужд език в Швеция – 97%, в Латвия, Дания и Литва – 96%, в Люксембург – 95%, Финландия и Малта – по 92% и др. Най-високо ниво на многоезичие е регистрирано в Люксембург, където близо 50 на сто от жителите в трудоспособна възраст говорят поне три чужди езика.", "date": "2018.09.27", "title": "Евростат: Половината работещи българи не използват нито един чужд език"}
