{"url": "https://www.faktor.bg/bg/articles/novini/balgariya/-demokratichna-balgariya-osazhdame-lakeyskoto-povedenie-na-rumen-radev-po-vreme-na-poseshtenieto-mu-v-rusiya", "text": "„Демократична България“ осъди изключително остро поведението на президента Румен Радев при посещението при неговия руски колега Владимир Путин в Сочи. Ето декларацията: „Демократична България“ осъжда решително лакейското поведение на Румен Радев по време на посещението му в Русия. Предупредихме още преди време, че тази визита е нецелесъобразна, но срамната гледка в Москва и Сочи надхвърли и най-песимистичните ни очаквания. Радев постоянно се извиняваше на руските си домакини, че България е член на НАТО и Европейския съюз и пламенно ги уверяваше в готовността си да им помогне да осъществят корупционните си проекти в България като Белене и „Южен поток“, забравил за конституционното си задължение да представлява с достойнство страната в международните отношения, изгубил чувство за приличие, той си позволи да критикува собствената си страна и своите предшественици за всичко, което бе направено през годините за еманципиране на България от руската опека. След като неотдавна бе унижен от руския патриарх в София, Радев се сблъска с едва прикритото презрение както  на Путин, който го накара да чака четиридесет минути, нечувано неуважение според стандартите на дипломатическия протокол, така и на Медведев, които приеха  с иронична усмивка вероподаническите му декларации като му дадоха да разбере, че очакват истинските услуги към Москва да дойдат от Борисов. Всъщност единствената новина, произведена от визитата на Радев, бе съобщението, че в края на май ще има посещение в Русия и на българския премиер, с което българският президент се изяви в незавидното амплоа на пресаташе на руското правителство. Това на практика  бе не посещение на държавен глава на суверенна страна, а интервю за работа за длъжността генерал-губернатор на Задунайская губерния. Люта е битката между Радев и Борисов за този пост, а за българските граждани остава горчивата истина, че водещите български държавници  се надпреварват за благоволението на батюшка Путин. Време е да сложим край на този срам! „Демократична България“ призовава за гражданска мобилизация срещу путинизацията на България! Не на Белене! Не на „Южен поток“! Да на европейска  и достойна България!\"", "date": "2018.05.23", "title": "„Демократична България“: Осъждаме лакейското поведение на президента Румен Радев в Русия"}
{"url": "https://www.faktor.bg/bg/articles/novini/svyat/podgotovkata-za-sreshta-na-putin-i-tramp-e-zamraznala", "text": "Подготовката за среща на президентите на Русия и САЩ - Владимир Путин и Доналд Тръмп изобщо не е започнала след телефонния  разговор между двамата на 20 март, заяви днес външнополитическият помощник на Кремъл Юрий Ушаков, цитиран от ТАСС.. Тогава президентът на САЩ предложи двамата да се срещнат във Вашингтон или на друго място, Той говори пред журналисти в руската столица. \"Подготовката за такава среща замръзна на стадия 20 март\", отбеляза Ушаков. Той посочи също, че все още не е започнало съгласуване на възможна дата за следващата среща на лидерите на страните от \"Нормандската четворка\" (Русия, Германия, Франция и Украйна). \"В ход са активни контакти, но е необходимо преди да се определя дата, да се извърши щателна подготовка, за да се постигнат някакви споразумения, които да стимулират реализирането на комплексния план от мерки, съгласуван в споразуменията от Минск, и за да не се стигне до провал\", подчерта Ушаков.", "date": "2018.05.23", "title": "Подготовката за среща на Путин и Тръмп е \"замръзнала\""}
{"url": "https://www.faktor.bg/bg/articles/novini/balgariya/ek-balgariya-ne-pokriva-iziskvaniyata-za-vavezhdane-na-evroto", "text": "България не покрива изискванията за въвеждане на еврото. Това показва доклад на Еврокомисията, представен днес в Брюксел.  Вицепрезидентът Валдис Домбровскис подчерта, че за да се осигури стабилност има конкретни финансови критерии, които трябва да се покриват от страните, желаещи да приемат еврото. „Днешният доклад показва, че нито една от 7-те държави, които анализираме, не покрива всички критерии за въвеждане на еврото. Въпреки това България, Хърватия и Швеция не са покрили само едно от изискванията – стабилност на валутния курс. В този смисъл приветстваме работата на българското правителство за влизане в ЕРМ2, което означава да отговорят и на критерия за валутния курс”, каза Домбровскис. В доклад на Европейската централна банка пък е записано, че българското законодателство не съответства на всички изисквания за независимост на централната банка, на забраната за парично финансиране, както и за правна интеграция в евросистемата.", "date": "2018.05.23", "title": "ЕК: България не покрива изискванията за въвеждане на еврото"}
{"url": "https://www.faktor.bg/bg/articles/novini/svyat/polsha-s-razlichna-pozitsiya-ot-es-podkrepya-sasht-za-izteglyane-ot-yadrenoto-sporazumenie-s-iran", "text": "Лидерите на Полша смятат да подкрепят решението на правителството на САЩ за изтегляне от ядреното споразумение с Иран за разлика от общата позиция на Европейския съюз, в който това решение е подложено на силни критики, предаде Асошиейтед прес. Полският премиер Матеуш Моравецки каза, че Полша желае да поеме ролята на \"неформален посредник\" и да обяснява съответно на членките на ЕС и на високопоставени американски официални лица позициите на другата страна. Предложението на полското правителство за посредничество донякъде се отклонява от обединения фронт на лидерите на ЕС, демонстриран миналата седмица на срещата на върха в София, където те обявиха, че продължават да подкрепят ключовото ядрено споразумение с Техеран, отбелязва АП, цитирана от БТА. Полският външен министър Яцек Чапутович каза в понеделник по време на посещението си във Вашингтон, че Варшава подкрепя останалите страни от ЕС в търсенето на начини за ограничаване на икономическите щети от решението на администрацията на Доналд Тръмп, докато \"що се отнася до стратегическите измерения и проблемите на сигурността ние разбираме и американските опасения\".", "date": "2018.05.23", "title": "Полша с различна позиция от ЕС, подкрепя САЩ за изтегляне от ядреното споразумение с Иран"}
{"url": "https://www.faktor.bg/bg/articles/novini/balgariya/maya-manolova-ima-rekorden-broy-zhalbi-sreshtu-zdravnata-sistema-vapreki-5-te-miliarda-za-zdraveopazvane", "text": "Рекорден брой жалби срещу здравната система, въпреки 5-те милиарда за здравеопазване,  отчете тази година омбудсманът Мая Манолова.  Проблеми с достъпа до медицинска помощ и достъпа до лекарства поради техните цени са сред основните оплаквания на гражданите. Жалби са подали и медицински сестри, лекари, както и директори на болници заради новите здравни политики, които по думите им ги ощетяват. България е единствената страна в света, в която лекарите са колкото сестрите, обясни тя в \"Още от деня\" на БНТ. Парите за здраве се увеличиха през тази година, но се увеличиха и проблемите, и жалбите до омбудсмана. Хората се оплакват от услугите на здравеопазването, от цените на лекарствата. Това заяви пред БНТ омбудсманът Мая Манолова. \"Похвално е, че правителството отдели пари за болниците във Враца и в Ловеч, но в същия финансов колапс са поне още 15 болниците със същите проблеми\", обясни Манолова. Тя напомни, че по разпореждане на премиера Бойко Борисов ще бъдат отпуснати пари за заплати за болниците в Ловеч и Враца. \"Но същата е ситуацията в още - по моя информация - 15 болнични заведения. Част от тях са подали жалби пред Главната инспекция по труда - става дума за 12 лечебни заведения - поради факта, че заведенията са в състояние на фактическа несъстоятелност и заради искане на персонала да бъде започната съответна процедура пред съда заради неплатени заплати\", каза Манолова. Тя призова здравния министър да отдели необходимите средства и за останалите болници, които са в тежко финансово състояние.", "date": "2018.05.23", "title": "Мая Манолова: Има рекорден брой жалби срещу здравната система, въпреки 5-те милиарда за здравеопазване"}
{"url": "https://www.faktor.bg/bg/articles/novini/balgariya/shte-izgrazhdame-zavod-za-proizvodstvo-na-visokotehnologichni-produkti-za-samoleti-earbas", "text": "Министърът на отбраната Красимир Каракачанов и вицепрезидентът на \"Еърбъс Хеликоптерс\" Серж Дюран подписаха днес Спогодба, с която се урежда спор, предмет на арбитражно дело за неуредени отношения между Министерството на отбраната и \"Еърбъс Хеликоптерс\" по договор от 2005 г. за доставка на хеликоптери \"Кугар\" и \"Пантер\", съобщиха от пресцентъра на МО. \"С подписването на тази Спогодба издигаме нашето сътрудничество на едно ново, по-високо ниво\", е казал министър Каракачанов. Той е благодарил на екипите от българска и френска страна за успешните усилия да бъде постигнато споразумение за окончателното уреждане на отношенията между Министерството на отбраната и \"Еърбъс Хеликоптерс\". Спогодбата предвижда френската страна да осигури стратегически инвестиции в България за изграждане на завод за производство на високотехнологични продукти за самолети \"Еърбъс\". Първата копка на завода е направена вече в Пловдив. През първите три години ще бъде осигурена заетост на до 300 души като е възможно в следващите осем години тази бройка да нарасне на до 800 души. Освен това френската компания \"Еърбъс Хеликоптерс\" ще предостави един хеликоптер \"Дофин\" за ползване от Военноморските сили. На церемонията, състояла се в Министерството на отбраната, са присъствали посланикът на Франция Ерик Льобедел, заместник-министърът на отбраната Анатоли Величков, заместник-министърът на икономиката Лъчезар Борисов, заместник-началникът на отбраната генерал-лейтенант Пламен Атанасов, командирът на ВМС контраадмирал Митко Петев, както и представители на френската компания \"Еърбъс Хеликоптерс\".", "date": "2018.05.23", "title": "Ще изграждаме завод за производство на високотехнологични продукти за самолети \"Еърбъс\""}
{"url": "https://www.faktor.bg/bg/articles/deputat-ruska-strana-ochakvat-premierat-da-otide-za-da-se-vzemat-resheniya", "text": "Както се видя от визитата на президента в Русия е, че от руска страна очакват премиерът да отиде, за да се вземат решения.   Има два проблема, които ще бъдат предмет на разговори при посещението на премиера Борисов в Русия – бъдещето на проекта и оборудването за АЕЦ „Белене”, което е собственост на Русия. Вторият, разбира са доставките на газ”. Това обяви депутатът от ГЕРБ Христо Гаджев в предаването  \"Денят на живо\" по Канал 3 по повод предстоящата визита на министър-председателя в Русия, която бе обявено, че ще се осъществи на 30 май и изминалото посещение там на президента Румен Радев.  „Безспорно трябва да идва газ от Русия, независимо от къде идва – дали директно до България или по друг начин.  Основен приоритет на всички правителства на ГЕРБ е изграждането на интерконекторните връзки и със Сърбия, и с Румъния и т.н. За да се диверсифицират доставките на газ към България”, допълни Гаджев.  Искам да опонирам срещу омаловажаването на посещението на президента в Русия. Защото такава липсваше и беше невъзможна в последните 5 години.  Има политически сигнал, който е изключително важен – възстановяване на доверието. Очерта се и насоката на бъдещите взаимодействия между България и Русия – икономика, енергетика”, коментира от своя страна народният представител от БСП Петър Витанов.  „Аз просто цитирах Медведев и Путин, които казаха, че очакват Борисов. Те казаха, че няма икономически параметри”, отговори Гаджев и изрази мнение, че каквито и бъдещи сделки с Русия да има,  трябва да стават по европейски правила.  „Ние винаги сме били на мнение, че всички сделки трябва да стават по европейските правила. Срещата на Борисов в Русия са синхронизирани и с европейските лидери”, поясни депутатът от ГЕРБ.  „Резултат от срещата имаше. Не е работа на държавния глава да договаря конкретни икономически проекти. Там само се дава насоката.  Освен това българският президент защити позицията на българския военно-промишлен комплекс”, допълни Витанов. „Трябва да има по-голяма синхронизация на различните институции, а не да неглижираме ролята на президента. Защото по важните теми мисля, че трябва да има единно мнение”, каза още социалистът. „Партньорството с Русия е от стратегическо значение. Икономическите и политически теми не са единствени, тъй като ние сме духовно свързани с Русия. Мисля, че при визитата на премиера трябва да бъдат продължени положените усилия”, добави Витанов и изрази мнение, че реализация на АЕЦ „Белене” едва ли може да бъде осъществена без руската страна. Относно идеята за директна тръба за газ от Русия към България Гаджев коментира: „Каквато и газ да влиза към България, тя трябва да се съобрази с европейското законодателство. Въпросът е дали руската страна е променила мнението си и е решила да се съобрази с третия енергиен пакет. За да можем да имаме диверсификация”.", "date": "2018.05.23", "title": "Депутат: Руската страна очаква премиерът да отиде, за да се вземат решения"}
{"url": "https://www.faktor.bg/bg/articles/novini/svyat/yuliya-skripal-vazstanovyavaneto-ni-beshe-bavno-i-izklyuchitelno-bolezneno", "text": "Юлия Скрипал заяви днес, че с баща си Сергей са \"големи късметлии\", че оцеляха при опита за покушение,  като подчерта, че иска да се върне в родината си в \"по-дългосрочен план\", пише \"Гардиън\". Двойният агент Сергей Скрипал и дъщеря му Юлия бяха открити на пейка в английския град Солсбъри на 4 март.  Обединеното кралство обвинява Русия, че е използвала химически агент Новичок, но Москва отрича, разбира се. Случаят доведе до  безпрецедентн дипломатическа криза и най-голямото експулсиране на руски дипломати от западни държави от Студената война.  Двамата бяха настанени в интензивното отделение в окръжната болница в Солсбъри, където бяха стабилизирани след атаката с Новичок. \"Събудих се с новината, че двамата сме отровени\", добави тя. Юлия се е свързала с \"Ройтерс\" чрез британската полиция. Скрипал говори от тайна локация в Лондон, тъй като е под закрилата на британската държава. \"Големи късметлии сме, че двамата оцеляхме при този опит за убийство. Възстановяването ни беше бавно и изключително болезнено\", разкри тя в съобщение до медията, което е на английски език.", "date": "2018.05.23", "title": "Юлия Скрипал: Възстановяването ни беше бавно и изключително болезнено"}
{"url": "https://www.faktor.bg/bg/articles/novini/balgariya/v-sarbiya-poroyni-dazhdove-i-pridoshli-reki-otkasnaha-desetki-domove", "text": "Поройни дъждове  в съседна Сърбия предивзикаха наводнения.  Десетки къщи са залети и без достъп.  Най-тежко е положението в района на Куршумлия, западно от Ниш. Нанесени са щети на много домакинства, селскостопанска техника и животни.  Заради придошлите води на реките достъпът на спасителните екипи е силно затруднен.", "date": "2018.05.23", "title": "В Сърбия - поройни дъждове и придошли реки откъснаха десетки домове"}
{"url": "https://www.faktor.bg/bg/articles/novini/svyat/zaradi-brekzit-vse-poveche-britantsi-stavat-germanski-grazhdani", "text": "Германия е регистрирала през 2016 и 2017 г. чувствително нарастване на броя на британците, получили германско гражданство, като последица от Брекзита, предаде Франс прес.  Германската статистическа служба съобщи, че ако през 2015 г. само 622-ма британци са се сдобили с германско гражданство, то през 2016 г. те са били 2865, а през 2017 г. - 7493. През 2016 и 2017 г. германско гражданство са придобили общо 10 358 британци - два пъти от всички такива случаи между 2000 и 2015 г., които са 5092. По този начин британците се нареждат на второ място след турците (14 984 случая на натурализация през 2017 г.) по сдобиване с германско гражданство. Поданиците на кралица Елизабет Втора освен това са с по-висока средна възраст от натурализираните от други страни - 52,8 години срещу 34,8 години за сдобилите се с германско гражданство от други държави.", "date": "2018.05.23", "title": "Заради Брекзит все повече британци стават германски граждани"}
{"url": "https://www.faktor.bg/bg/articles/bivsh-shef-na-kat-kamerite-na-patya-pomagat-da-se-namalyat-signalite-za-koruptsiya", "text": "Това, което се направи за полицаите на пътя, да бъдат оборудвани с камери и микрофони, според мен повлия доста силно, защото се загубиха сигналите за корупция на пътя. Друг е въпросът, че тази тема, която сега повдигат за регистрацията на коли и предоставянето на тази специални регистрационни номера, действително там нещата не са регламентирани и позволяват да си стига до такива ситуации, в които се получават подкупи”. Това коментира в студиото на „Здравей, България” Алекси Стратиев, бивш началник на КАТ по повод задържането на шефа на КАТ-Благоевград за получаване на подкупи за регистрацията на автомобили. Той призова хората да не се поддават на подкупи, защото по думите му, наказанието е леко, но е опасно влизането в контакт и даването на пари. „Ако се въведе такова превила процент от глобите на пътя да отиват за заплатите на полицаите, хората ще реагират негативно, тъй като ще решат, че всички работят, за да си увеличат заплатите и си измислят какви ли не нарушения”, добави Алекси Стратиев, бивш началник на КАТ.", "date": "2018.05.23", "title": "Бивш шеф на КАТ: Камерите на пътя помагат да се намалят сигналите за корупция"}
{"url": "https://www.faktor.bg/bg/articles/traycho-traykov-restartat-na-belene-shte-bade-ikonomicheska-bomba-za-darzhavata", "text": "\"Възстановяването на \"Белене\" ще бъде икономическа и екологична бомба. Това заяви в студиото на \"България он Еър\" бившият министър на енергетиката Трайчо Трайков.  Електроцентралата ще трябва да продава години наред няколко пъти по-скъп ток от пазарния. Или частна фирма, или държавата трябва да обезпечава това. Кой ще плаща загубите между пазарната и производствената стойност?\", аргументира позицията си Трайков. Той е категоричен, че рестартирането на проекта е условие за реализиране на газовите амбиции на Русия. \"Уклонът на това правителство е към Кремъл. Това е късогледа политика. Рисковете за атомна централа са изключително големи. Това не е нов ход от руска страна, но не е в полза на България\", поясни бившият енергиен министър. Лидерът на партия АБВ Румен Петков отхвърли аргументите за екологична криза и подчерта, че АБВ подкрепя не само \"Белене\", но и \"Източен поток\".  \"Българската държава обяви намерение да привлече чуждестранни стратегически инвеститори без да се ангажира с изкупуване на тока. Те ще плащат тази разлика. Няма как да са се намерили инвеститори, които да не са проверили опасността от екологична катастрофа. Ако отидем към реализацията на газопровода и атомната централа, говорим за 40-50 хиляди работни места. Северна България е смазана и ако там се направи един такъв проект, то ще върнем хората в този регион\", заяви Петков.", "date": "2018.05.23", "title": "Трайчо Трайков: Рестартът на \"Белене\" ще бъде икономическа бомба за държавата"}
{"url": "https://www.faktor.bg/bg/articles/tsentralata-na-ek-se-prevarna-v-dom-na-kirilitsata", "text": "Министърът на образованието и науката Красимир Вълчев заедно с министъра за Българското председателство Лиляна Павлова ще посетят днес Европейското училище в Брюксел и ще присъстват на официалното честване на българската азбука. А снощи предстоящият празник беше отбелязан в централата на Европейската комисия в Брюксел. Събитието беше организирано от българския еврокомисар Мария Габриел и в него участваха министри, посланици, евродепутати и българи, работещи в евроинституциите. За първи път в Брюксел беше показан и първият Софрониев препис на \"История славянобългарска\", изложбата на старопечатни книги \"Книги, посоки и публики\" и 3D визуализация на пътя на кирилицата.", "date": "2018.05.23", "title": "За първи път показаха в Брюксел Софрониевия препис на \"История славянобългарска\""}
{"url": "https://www.faktor.bg/bg/articles/na-85-godini-izdahna-pisatelyat-filip-rot", "text": "Филип Рот, чиито невероятни, игриви, елегантни и често скандални романи за еврейския живот и секс, смърт и предателство, го направиха един от най-знаменитите романисти в Америка, издъхна на 85-годишна възраст. Рот е лауреат на наградите Pulitzer и Booker. Най-известните му творби са \"Американски пасторален\" и \"Шивашки случай\". Първата творба на блестящия романист е \"Neplevatelstvo\", публикуван през 1962 година. През 2014 г. в интервю за Би Би Си Филип Рот каза, че вече няма да се появява на публични места или да седне на бюрото си.  Последният му роман  \"Немезис\" е неговата тридесет и първата книга.", "date": "2018.05.23", "title": "На 85 години издъхна носителят на \"Пулицър\" Филип Рот"}
{"url": "https://www.faktor.bg/bg/articles/teo-ushev-sreshtna-radev-s-lenin-i-stalin-gubernatorat-na-nay-yuzhnata-guberniya-e-na-poseshtenie-pri-prezidenta", "text": "Световноизвестният български художник и аниматор Тео Ушев публикува на стената си във Фейсбук своя поглед на визитата на президента Румен Радев при колегата му Владимир Путин. Ето какво написа и нарисува Ушев: \"Губернаторът на най-южната губерния е на посещение при президента. Ето и картинка от знаменателното посещение на дачата в Сочи. (по Ал. Герасимов)\"", "date": "2018.05.23", "title": "Тео Ушев срещна Радев с Ленин и Сталин: Губернаторът на най-южната губерния е на посещение при президента"}
{"url": "https://www.faktor.bg/bg/articles/ikonomika/biznes/temenuzhka-petkova-imame-yasen-investitorski-interes-kam-aets-belene", "text": "До този момент най-голямата Китайска държавна компания е заявила своя интерес за възможността да участва в реализацията на проекта АЕЦ „Белене“. Този интерес беше препотвърден и преди броени дни, когато аз и вицепремиерът Томислав Дончев имахме съвместна среща. Това каза пред журналисти министърът на енергетиката Теменужка Петкова за инвеститорския интерес към проекта АЕЦ „Белене“ след откриването на Международната конференция за макрорегионално сътрудничество в областта на туризма и енергетиката, предаде „Фокус“.  „От страна на „Фраматом“, бившата френска компания „Арева“, също е налице заявен писмен интерес по отношение на възможността да участват в реализацията на този проект“, посочи тя. „Очакваме парламентът да се произнесе по предложението, което сме направили, за проекта АЕЦ „Белене“, коментира Теменужка Петкова.  Ако парламентът ни даде мандат, ще започнем подготовката за разработване на процедура за избор на стратегически инвеститор. Това ще бъде доста дълъг процес. Трябва да се разработи такава процедура, която да гарантира максимална публичност, прозрачност, обективни критерии, поясни Петкова.  „В рамките на тази процедура ще проверим до колко реален е този инвеститорски интерес“, заяви тя. Попитана очаква ли интерес от други държави за проекта АЕЦ „Белене“ Теменужка Петкова коментира: „Първо да видим дали ще имаме зелена светлина от парламента. Това е изключително важно“.  „Няма как да се водят преговори, без да сме провели разговори с конструктора на проекта и производителя на оборудването - „Росатом“, каза още енергийният министър.  България и правителството работим изключително целенасочено от години наред за това да запазим стратегическото място и роля на България на газовата карта на Европа, каза Петкова за идеята на президента Румен Радев за „Български поток“, за доставки на руски газ към страната ни през Черно море, която той обяви при посещението си в Русия.  „Смятам, че резултатите са налице. Не бих се ангажирала с това да коментирам думите на президента Радев“, обобщи министър Петкова.", "date": "2018.05.23", "title": "Теменужка Петкова: Имаме ясен инвеститорски интерес към АЕЦ \"Белене\""}
{"url": "https://www.faktor.bg/bg/articles/darzhavata-garantira-50-mln-leva-za-studentski-krediti-za-2019", "text": "Правителството одобри общ размер на държавните гаранции, които могат да се издават през 2019 г. по Закона за кредитиране на студенти и докторанти, в размер до 50 млн. лева, съобщи пресслужбата на кабинета. Средствата ще бъдат планирани в закона за държавния бюджет за следващата година, съобщиха от правителствената пресслужба. Основна цел на програмата за студентско кредитиране е създаването на условия за свободно развитие на висшето образование, както и за достъп до висше образование чрез споделяне на финансовите отговорности между потребителите и държавата. Министърът на образованието и науката подписва от името на правителството споразумения за издаване на държавна гаранция с банки, сключили типов договор с МОН за кредитиране на студенти и докторанти.", "date": "2018.05.23", "title": "Държавата гарантира 50 млн. лева за студентски кредити за 2019"}
{"url": "https://www.faktor.bg/bg/articles/kitay-gotovi-sme-da-privlechem-strategicheski-investitori-v-balgariya", "text": "Китайското правителство е готово да съдейства за привличането на стратегически инвестиции от китайски компании в България, в Западните Балкани и в Централна и Източна Европа. Това заяви държавният съветник и министър на външните работи на Китайската народна република Ван И на среща с българския вицепремиер и министър на външните работи Екатерина Захариева, съобщиха от пресцентъра на Министерството на външните работи. Двамата външни министри разговаряха в Буенос Айрес. Екатерина Захариева и Ван И са в столицата на Аржентина за срещата на първите дипломати на страните от Г-20. Захариева представлява на форума Европейския съюз. “Впечатлен съм от вашата страна. Няма да забравя как по време на визитата ми в България премиерът Бойко Борисов ми показа на картата стратегическото положение на България и транспортните и енергийни коридори\", заяви министър Ван И. \"Бихме искали да насърчим повече китайски компании да инвестират в България, в Западните Балкани и в Централна и Източна Европа. Готови сме да сътрудничим за това”, каза още той. Вицепремиерът Екатерина Захариева информира китайския си колега за Срещата на върха ЕС-Западни Балкани, чийто домакин бе София, и за идеята да се финансират с близо 30 милиарда евро редица инфраструктурни проекти, които ще свържат страните от региона, бизнеса и хора, и ще го направят по-конкурентоспособен. “Лично премиерът Борисов е ангажиран с привличането на финансиране по тези проекти на Балканите. Ние сме мост между Европа и Азия. Вярвам, че срещата в рамките на инициативата “16 плюс 1” в София през юли ще помогне много за развитието на региона, който се нуждае от модерни пътища, жп магистрали, електропроводи, газови връзки. Радвам се, че вашият премиер Ли Къцян ще бъде 4 дни в България”, каза Захариева. В началото на юли българската столица ще е домакин на 7-та среща на правителствените ръководители от Инициативата “16+1”. Програмата включва пленарно заседание на премиерите, бизнес форум, церемония за подписване на документи.  “Надявам се срещата да е много успешна”, заяви Ван И. Китайският външен министър нарече България “надежден партньор” на страната му в Централна и Източна Европа и “наш добър приятел в Европейския съюз”. Той поздрави за външнополитическите успехи Българското председателство на Съвета на ЕС. “България има много силни страни и може да научим много един от друг”, добави той. По време на разговора външният министър на Китайската народна република повдигна въпроса със спасителната операция на българския алпинист Боян Петров. Ван И сподели, че самият той е запален планинар и приел лично задачата да се организира издирването на българина. “Толкова съжалявам за Боян Петров. По нареждане на премиера Ли Къцян организирахме спасители, но метеорологичните условия и височината бяха проблем през цялото време. Неговата съпруга реши да прекрати операцията и вие ни уведомихте за нейното решение. Тази случка обаче е голям символ на приятелството между нашите две държави”, заяви министър Ван И. “Лично и от името на българския народ ви благодаря за помощта за Боян Петров. Бях в непрекъснат контакт със съпругата му. Знам от българи на място, че вашите спасители са действали изключително професионално. Тази акция, която обедини толкова държави, ще остане в историята на Хималаите. Дори със смъртта си Боян Петров ни обедини. Той се намира сега там, където винаги е искал да бъде”, каза вицепремиерът Екатерина Захариева.", "date": "2018.05.23", "title": "Китай ще привлича стратегически инвеститори  в България"}
{"url": "https://www.faktor.bg/bg/articles/zaradi-niskite-dohodi-bryuksel-ni-rezhe-ot-evrozonata", "text": "Европейската комисия ще публикува днес негативни послания към България за стремежа й да влезе в обозримо бъдеще в чакалнята на еврозоната, известна като ERM II. Това съобщи \"Ройтерс\", позовавайки се на собствени източници в Брюксел, пише dir.bg. Според информацията, става дума за неизпълнени критерии, като сред тях е и устойчивото нарастване на доходите в страната. Днес предстои да бъдат представени конвергентните доклади на Европейската комисия и Европейската централна банка, които се публикуват веднъж на всеки две години. В черновите им се съдържали особено негативни обвинения към управляващите в България, сред които липса на независимост на БНБ и притеснения, че корупционната среда заплашва стабилността на банковия сектор. \"С оглед на оценката си относно правната съвместимост и изпълняването на критериите за конвергенция и взимайки предвид допълнителни релевантни фактори, Комисията смята, че България не изпълнява условията за приемане на еврото\", се казва в оценката на Комисията, с която Ройтерс разполага, съобщи \"Инвестор\". Споменаването на критерия за конвергенция означава, че според ЕК няма устойчиво нарастване на доходите. Припомня се също, че за да се откаже тактично на българското правителство, отскоро като условие за ERM II бе поставено и членството в европейския банков съюз, което означава да се започне с така нареченото \"тясно сътрудничество\" с еврозоната. България посочи, че съгласно законодателството на ЕС членството в банковия съюз не е критерий за членство в еврозоната, нито за влизане в ERM II. Но решението за приемане на дадена страна в ERM II е в ръцете на правителствата на страните от еврозоната и на Европейската централна банка.Представители на еврозоната, ЕК, ЕЦБ и други органи ще проведат разговори в София за членството на страната в ERM II в сряда. В общи линии през последните години България покрива всички \"числови критерии\" за членство в самата еврозона (\"Маастрихтските критерии*), което е признато от Европейската комисия и Европейската централна банка в докладите им за конвергентните програми на държавите. Няма краен срок за престоя в ERM ІІ, но датата на която еврото ще смени българския лев може да става все по-далечна, ако страната ни не отстрани макроикономическите дисбаланси или не отбележи напредък в конвергенцията. Освен това още през 2003 г. ЕЦБ излезе със становище, че няма пречка държави с валутен борд, вързан към еврото, да влязат в ERM II и да останат в борда до приемане на еврото. \"Позицията на българското правителство и на централната банка е, че е неприемливо банковият съюз или Mеханизмът за тясно сътрудничество (close cooperation ) да бъде предусловие за членство в ERM II. Готови сме в деня след евентуално одобрение на присъединяването на лева към валутния механизъм да кандидатстваме и в Mеханизмът за тясно сътрудничество\", казва финансовият министър Владислав Горанов в интервю за \"Капитал\" в началото на май. И точно тук е \"препъни камъчето\", заради което толкова се забави кандидатстването за чакалнята. Въпреки че изпълняваме повечето условности и сме сравнително стабилни и предвидими, реалната конвергениция с европейската икономика винаги е била спъвана от опасенията за корупция, слаби институции и неефективна съдебна система. В очите на страните от еврозоната, това изглежда като нова \"Гърция\", която може да се наложи да бъде спасявана с пари от джоба на германците.", "date": "2018.05.23", "title": "Заради ниските доходи Брюксел може да ни пореже за влизане в Еврозоната"}
{"url": "https://www.faktor.bg/bg/articles/turskata-lira-padna-do-rekordno-dano", "text": "Дoлapът pacтe нeзнaчитeлнo в нaчaлoтo нa вaлyтнaтa тъpгoвия в cpядa, дoĸaтo инвecтитopитe oчaĸвaт пyблиĸyвaнeтo нa пpoтoĸoлa oт пocлeднoтo зaceдaниe нa Фeдepaлния peзepв пo-ĸъcнo днec.Дoĸyмeнтът мoжe дa ocвeтли нaмepeниятa нa peгyлaтopa зa пocoĸaтa нa мoнeтapнaтa пoлитиĸa и глaвнo тeмпoвeтe зa вдигaнe нa лиxвитe в CAЩ дo ĸpaя нa гoдинaтa. Cyтpинтa дoлapoвият индeĸc, пoĸaзвaщ cтoйнocттa нa aмepиĸaнcĸитe пapи cпpямo ĸoшницa oт 6 cвeтoвни вaлyти, ce пoĸaчи c 0,05% дo 93,660 пyнĸтa. B пoнeдeлниĸ индeĸcът дocтигнa пиĸoви oт пeт мeceцa cтoйнocти в нивoтo 94,058 пyнĸтa. Eвpo пoeвтинявa c 0,1 пpoцeнтa дo $1,1764, oтнoвo пpиближaвaйĸи ce дo cтигнaтoтo в пoнeдeлниĸ шecтмeceчнo дънo нa oбщaтa вaлyтa - $1,1717. Typcĸaтa лиpa cъщo пpoдължaвa дa пpoпaдa, cлeд ĸaтo peйтингoвитe aгeнции във втopниĸ изpaзиxa oпaceния oтнocнo плaнoвeтe нa пpeзидeнтa Epдoгaн дa зacили ĸoнтpoлa въpxy мoнeтapнaтa пoлитиĸa нa cтpaнaтa.  Cилният дoлap и нecпocoбнocттa нa Typция дa ce cпpaви c инфлaциятa oбeзцeнявaт вaлyтaтa Πpeз нoщтa и днec cyтpинтa ĸypcът нa лиpaтa нa финaнcoвитe пaзapи cпaднa c бeзпpeцeдeнтнитe 2,6%, дocтигнa $4,8203, oбнoвявaйĸи нoв нeгaтивeн иcтopичecĸи peĸopд пo oтнoшeниe cтoйнocттa cи cпpямo дoлapa, пише money.bg. Oбщaтa вaлyтa cъщo ce пoĸaчи coлиднo пo oтнoшeниe нa тypcĸaтa дo нивo 5,698 лиpи зa eднo eвpo. B нaчaлoтo нa ceдмицaтa ĸypcът ТRY/UЅD бe нa нивo 4,5 лиpи. Oт нaчaлoтo нa гoдинaтa тypcĸaтa вaлyтa ce oбeзцeни cпpямo дoлapa c 20,27%, ĸaтo пo тoзи пapaмeтъp oтcтъпвa caмo нa apжeнтинcĸoтo пeco. Oт cpeдaтa нa aпpил дoлapът e пocĸъпнaл c нaд 5 пpoцeнтa, ocнoвнo блaгoдapeниe нa дoбpитe иĸoнoмичecĸи дaнни зa CAЩ. Kĸaтo и нa oчaĸвaнeтo нa пaзapитe Фeд дa вдигнe ocнoвнaтa лиxвa пoнe двa пъти дo ĸpaя нa гoдинaтa. Япoнcĸaтa йeнa в cpядa pacтe, тъй ĸaтo пpeзидeнтът Tpъмп oxлaди нaдeждитe oтнocнo пpoгpeca в тъpгoвcĸитe пpeгoвopи мeждy CAЩ и Kитaй. Дoлapът днec cyтpинтa гyби oт cтoйнocттa cи 0,4 пpoцeнтa cпpямo йeнaтa, cлизaйĸи oт чeтиpимeceчния вpъx в нивoтo 111,395 йeни, дocтигнaт в пoнeдeлниĸ.", "date": "2018.05.23", "title": "Турската лира падна до рекордно дъно"}
{"url": "https://www.faktor.bg/bg/articles/mihail-konstantinov-brani-belene-plashi-che-ostavame-bez-tok", "text": "След 10 години България няма да може да покрие нуждата си от ток. Това предупреди в интервю за Радио „Фокус“ анализаторът проф. Михаил Константинов.  По думите му бързите темпове на автомобилната промишленост не след дълго ще наложат движението на електромобили и по българските пътища, което ще изправи държавата пред проблем. Вариантите за неговото решаване са два – да се внася ток от други страни или да се наблегне на други производства, обясни Константинов. В тази връзка, продължи професорът, в случай, че оборудването на АЕЦ „Белене“ остане неизползвано, ще се наложи да бъде продадено за скрап. „Не може да се компенсира необходимостта от ток. Така че да бъдат така добри тези, които са против АЕЦ, да кажат откъде ще осигурят ток. Още повече ТЕЦ-овете са пред закриване и това трябва да е ясно. Ние трябваше отдавна да сме ги закрили, но правим някакви врътки да ни ги оставят още 10-тина години. След 10 г. ще има 3-4-кратно нарастване на нуждите от ток заради електричките и ще изчезнат ТЕЦ-овете. Ако някой може да ми отговори на този въпрос, да го направи, “обясни той. Без да обяснява дали ядреният Дамоклеев меч е по-доброто решение.  Проф. Михаил Константинов допълни, че другият фундаментален въпрос е свързан с ядрения отпадък. Toва, обаче, е въпрос, чийто отговор търсим не само ние, той е актуален за целия свят, коментира Константинов. Според професора третата въпросителна около АЕЦ „Белене“ е свързана с безопасността на този тип реактори.  Така ли? Никога нямаше да се сетим... И си мислим, че това е най-важното, за да ни има.", "date": "2018.05.23", "title": "Михаил Константинов брани \"Белене\",  плаши, че оставаме без ток"}
{"url": "https://www.faktor.bg/bg/articles/novini/svyat/evrobarometar-53-ot-evropeytsite-smyatat-che-novite-partii-shte-nameryat-po-uspeshni-resheniya-ot-nastoyashtite", "text": "Последното проучване на „Евробарометър“, поръчано от Европарламента и публикувано една година преди европейските избори през май 2019 г., потвърждава постепенно нарастващата подкрепа на гражданите за Европейския съюз.  За пръв път през последното десетилетие мнозинство от анкетираните (48%) вярват, че техният глас се чува в ЕС. Тенденцията сочи, че това положително развитие е започнало през втората половина на 2016 г., което вероятно е свързано с последиците от референдума за излизането на Обединеното кралство от ЕС. За България процентът на анкетираните, които считат че техният глас се чува в ЕС, е 44%, което е значително увеличение със 7 процентни пункта в сравнение с 2017 г. 54% от българите вярват, че членството в ЕС е нещо добро, и 57% са убедени, че страната им е извлякла ползи от членството си в Съюза. По време на предстоящата предизборна кампания европейците очакват от политиците да предложат решения за сигурността в най-широк смисъл, включително и по отношение на имиграцията. В същото време въпроси, свързани с личния просперитет и благополучие, са еднакво важни за дневния ред. 49% от европейците посочват борбата с тероризма като приоритетна тема на кампанията, следвана от борбата с младежката безработица (48%), имиграцията (45%), икономиката и растежа (42%). Около една трета от европейците определят като приоритет борбата с изменението на климата и опазването на околната среда (35%). Насърчаването на правата на човека и демокрацията, както и социалната защита на гражданите на ЕС са важни теми за 32% от анкетираните. За българите приоритетните теми в следващите европейски избори са икономиката и растежът (57%), борбата с тероризма (49%) и социалната защита на гражданите (47%). След тях идват борбата с младежката безработица (44%), защитата на потребителите и безопасността на храните (37%) и имиграцията (35%). Между 2013 г. и 2018 г. в държавите – членки на ЕС, се появиха над 70 нови партии и политически съюзи, някои от които проведоха успешни кампании срещу политическото статукво. Това развитие се възприема като положително от мнозинството европейци. Все пак 70% от анкетираните смятат, че не може да се постигне подобрение в политическата или икономическата сфера само с противопоставяне. В същото време половината от анкетираните в ЕС (50%) считат, че антисистемните партии или движения не представляват заплаха за демокрацията, докато малко повече от една трета (38%) са на противоположното мнение.  53% от гражданите са съгласни с твърдението, че новите партии и движения могат да намерят нови решения по-успешно от настоящите, а 56% вярват, че те могат да донесат реални промени. Данните за България са близки до тези в ЕС: 57% от анкетираните считат, че новите партии и движения могат да донесат реална промяна, а 52% са съгласни с твърдението, че те могат да намерят нови решения по-добре от сегашната политическа класа.  По-ниски от средните са стойностите при нагласите на българите, че с противопоставяне може да се постигне подобрение в политическата или икономическа ситуация (55%) и че антисистемните партии или движения представляват заплаха за демокрацията (20%).", "date": "2018.05.23", "title": "Евробарометър: 53% от европейците смятат, че новите партии ще намерят по-успешни решения от настоящите"}
{"url": "https://www.faktor.bg/bg/articles/novini/svyat/luksozen-mertsedes-prashta-bivshiya-makedonski-premier-za-2-g-v-zatvora", "text": "Бившият македонски министър-председател Никола Груевски беше осъден на две години затвор по обвинение за противозаконно закупуване с бюджетни средства на луксозен автомобил „Мерцедес“ за 600 хиляди евро, съобщават медиите в югозападната ни съседка. По т.нар дело „Танк” консерваторът Груевски се явява подбудител, а извършител е бившият зам.-министър на външните работи Гьоко Поповски, който получи 6 г. и 6 м. затвор. Съдът постанови в срок от 15 дни двамата обвиняеми да заплатят щетите, които са нанесли на държавния бюджет. Присъдата бе произнесена в отсъствието на Груевски, който бе представляван от трима свои адвокати, които обявиха, че ще обжалват.  Поповски бе докаран в съда от следствения арест с белезници на ръцете. Вчера той бе осъден по друго дело на 9 години затвор за злоупотреба със служебно положение при покупка на 300 автомобила за министерството през 2008 г., при която не е избрал най-изгодната оферта и е ощетил държавната хазна с над 450 000 евро. По делото \"Танк\" е обвинена и бившият министър на вътрешните работи Гордана Янкулоска, процедурата срещу която се води отделно поради рискова бременност. Според присъдата Груевски е оказал влияние на другите двама обвиняеми, като поискал от Янкулоска МВР да купи мерцедеса, а тя от своя страна подтикнала Поповски при покупката да даде предпочитание на определена фирма. След прочитането на присъдата депутатите от ВМРО-ДПМНЕ на Груевски напуснаха парламента, а няколко симпатизанти на неговата партия се събраха на протест пред съда. Дългогодишното управление на консерваторите беше белязано от липса на напредък в отношенията с България и Гърция на фона на мегаломански „антични” проекти най-вече в столицата Скопие и СРС скандали и опити за смазване на опозицията в страната.", "date": "2018.05.23", "title": "Луксозен \"Мерцедес\" праща бившия македонски премиер за 2 г. в затвора"}
{"url": "https://www.faktor.bg/bg/articles/novini/svyat/hamburg-vavezhda-ogranicheniya-za-stari-dizelovi-avtomobili", "text": "Хамбург, вторият по големина град в Германия, въвежда частична забрана за стари дизелови автомобили. На колите, които не отговарят на стандарта за вредни емисии Евро 6 ще бъде забранено да минават по част от две основни пътни артерии, съобщава Ройтерс. Едната забрана е за 1,6 км по протежението на „Щреземанщрасе”, което важи само за дизелови камиони, по-тежки от 3,5 тона, а другата обхваща около 600 метра по „Макс Брауер”, където ще е забранено за всички типове стари дизелови автомобили. Макар мярката да не изглежда особено тежка, Хамбург е първият град в Германия, въвеждащ подобни ограничения за дизеловите коли, които са твърде разпространени в страната. Въвеждането ѝ става факт, след като през февруари германският висш административен съд реши, че и градове като Щутгарт и Дюселдорф също трябва да обмислят такива рестрикции. Проблемът с дизеловите коли стана особено чувствителен след т.нар. „Дизелгейт”, при който беше доказано, че модели на „Фолксваген” използват заблуждаващ софтуер, който дава грешни данни за вредните емисии при тестовете. Известно е, че азотните оксиди, които дизеловите автомобили изхвърлят в атмосферата, причиняват респираторни заболявания, но нивата им ще спаднат след въвеждането на по-строгите стандарти за емисии, както и софтуерни обновления на актуалните модели, коментира федералният транспортен министър Андреас Шойрер.", "date": "2018.05.23", "title": "Хамбург въвежда ограничения за стари дизелови автомобили"}
{"url": "https://www.faktor.bg/bg/articles/novini/svyat/semeystvata-na-zaginalite-pri-katastrofata-na-malayziyskiya-boeing-kam-rusnatsite-liderite-vi-sa-vinovni-za-razrushavaneto-na-nashiya-svyat", "text": "Семействата на загиналите при катастрофата на малайзийския Boeing МН17, свален с руска ракетна  установка \"Бук\" над Донбас изпратиха писмо до руските граждани в навечерието на Световното по футбол. В писмото, публикувано в \"Новая газета\",  те призовават да не се забравя, че световното първенство се провежда в страна, чието ръководство те смятат за виновни за гибелна на близките си. \"Болно ни е да осъзнаваме мрачната ирония, че руските лидери, които ще приветстват с отворени обятия света, са тези, които са виновни за разрушаването на нашия свят. Това са същите лидери, които упорито се опитваха да избягнат отговорността още от онзи най-ужасен ден през юли 2014 года\", се казва в писмото. Близките на загиналите са възмутени от реакцията на руските държавни медии. Самолетът Boeing 777 летящ от Амстердам за Куала Лумпер беше свален над Донецка област, където се водеха военни действия между украинската армия и проруските  сепаратисти, загинаха всички 298 души, намиращи се на борда.  През 2017 година членовете на семействата на 25 от жертвите спечелиха дело в американски съд срещу лидера на проруските сепаратисти Игор Гиркин (Стрелков), който в часа на катастрофата, се похвали в профила си във Фейсбук, че са свалили самолет с думите: \"Предупреждавахме ги да не летят в нашето небе\".", "date": "2018.05.23", "title": "Семействата на загиналите в сваления малайзийски Boeing към руснаците: Лидерите ви са виновни за разрушаването на нашия свят"}
{"url": "https://www.faktor.bg/bg/articles/kremal-ochakvame-na-30-may-rabotnoto-poseshtenie-na-balgarskiya-ministar-predsedatel", "text": "Съветникът на руския президент Юрий Ушаков обяви, че визитата на българския министър-председател Бойко Борисов в Русия ще се проведе на 30 май, предава ТАСС, цитирана от \"Фокус\". „Очакваме на 30 май работно посещение на българския министър-председател Бойко Борисов“, заяви Ушаков. Тази седмица на посещение в България бе българският президент Румен Радев.", "date": "2018.05.23", "title": "Кремъл: Очакваме на 30 май работното посещение на българския премиер"}
{"url": "https://www.faktor.bg/bg/articles/novini/svyat/rusiya-platila-patuvane-s-chasten-samolet-na-trima-deputati-ot-alternativa-za-germaniya", "text": "Русия е платила пътуването на трима депутати от крайнодясната \"Алтернатива за Германия\" с частен самолет до Москва и е поела разходите за престоя им, съобщава Frankfurter Allgemeine Zeitung. Това е потвърдено от двама от участниците в пътуването, депутатът от Европарламента  Маркус Претцел и депутатът от германския парламент Юлиан Флак. Третият участник в пътуването заместник-председателят на \"Алтернатива за Германия\" е отказал коментар. Разследването на журналистите от FAZ е установило, че полетът на частния самолет е струвал 25 хил. евро, а Претцел и Флак, са съобщили, че разходите са поети от \"руската страна\". Не е ясно, коя организация или частно лице е било домакин на политиците. Според германското законодателство, това се квалифицира като нелегално финансиране на партии от чужбина, отбелязва изданието. Депутатът от партията на \"Зелените\" Омида Нурипура коментира по този повод, че \"Алтернатива за Германия\" е дългата ръка на Пут в германския парламент\".", "date": "2018.05.23", "title": "Русия платила пътуване с частен самолет на трима депутати от \"Алтернатива за Германия\""}
{"url": "https://www.faktor.bg/bg/articles/novini/balgariya/mvf-zaplatite-v-balgariya-i-ostanalite-novi-strani-chlenki-rastat-po-barzo-spryamo-starite-darzhavi-ot-es", "text": "Заплатите в България и останалите нови страни - членки растат по-бързо спрямо старите държави от Европейския съюз, сочи доклад на Международния валутен фонд. Въпреки това работната миграция е насочена към старите - държави членки, което причинява шок на трудовия пазар на останалите. Въпреки че икономическата активност в Европа се възстановява, ниската инфлация остава проблем, особено за повечето страни в еврозоната. В същото време ЕЦБ няма толкова ходове за подкрепа, затова при следващия икономически шок, вероятно трябва да се действа с фискални инструменти, но Европа трябва да се подготви, смята Силвия Новак от европейския департамент на МВФ: \"Фискалните дефицити и дълговете са все още много високи в някои части на Европа. Икономиките сега са в добро състояние и това ни дава възможност да се подготвим за края на икономическия цикъл. Затова бихме се обърнали към хората, които вземат политическите решения, да направят реформи, да създадат буфери и да увеличат потенциала за икономически растеж\".  Европейският трудов пазар е изключително интегриран, категорична е Фаяз Рея от Европейския департамент на Международния валутен фонд: \"Производството на стоки и извършването на услуги става все по-разделено между страните. Това означава, че търсенето на определен вид работна ръка не е свързано с държавите, към които даден продукт се изнася, а с тези, в които се произвежда\". Като добавим по-ниската инфлация, икономически растеж и производителност на труда се стига до различна степен на нарастване на трудовото възнаграждение: \"Растежът на възнагражденията остава много потиснат, особено в държави като Германия, Австрия, Белгия, Франция, Холандия и Дания. В новите страни-членки като България, Румъния, Чехия и някои от Прибалтийските държави се отчита много сериозен ръст на работната заплата17 май 18 г", "date": "2018.05.23", "title": "МВФ: Заплатите в България и останалите нови страни - членки растат по-бързо спрямо старите държави от ЕС"}
{"url": "https://www.faktor.bg/bg/articles/novini/balgariya/borisov-na-audientsiya-pri-papata-na-24-may", "text": "Министър-председателят Бойко Борисов ще бъде на посещение в Рим на 24 май и на аудиенция при главата на Римокатолическата църква Негово Светейшество папа Франциск на 25 май. Поводът е отбелязването на Деня на българската просвета и култура и на славянската писменост. Българската делегация, ръководена от премиера, включва в състава си представители на вероизповеданията у нас, на академичната общност и дейци на културата. На срещата с папа Франциск ще присъстват Западно и Средноевропейски митрополит на БПЦ Антоний, председателят на БАН акад. Юлиан Ревалски, ректорите на УНСС проф. Стати Статев и на ВТУ „Св. Св. Кирил и Методий\" проф. Христо Бонджолов, директорът на Института по исторически изследвания към БАН доц. Даниел Вачков, директорът на Софийската филхармония Найден Тодоров и ръководителят на националната школа по приложна математика Теодоси Теодосиев. Тяхното участие в аудиенцията е признание за постиженията им и е израз на значението, което българското правителство отдава на образованието, науката и културата. За първи път тази година традиционното поклонение пред гроба на Св. Кирил и посещението на базиликата „Санта Мария Маджоре\", където папа Адриан ІІ благославя славянската азбука и книги, ще бъде осъществено съвместно с делегацията на Република Македония, водена от министър-председателя Зоран Заев. Двете делегации ще участват и в официалния прием, даван в българското посолство в Италия по случай празника на духовността. Съвместното честване на исторически събития, значими за двете държави, и почитането на големи исторически личности, е символ на новия етап в отношенията между София и Скопие след подписването на договора за добросъседство на 1 август 2017 г. При посещението си в Рим българската делегация ще поднесе цветя на паметника на патриарха на българската литература Иван Вазов и ще присъства на молебен за здраве и успехи на българския народ, отслужен в храма „Св. Павел ала Регола\", в който черкуват членовете на Българската православна църковна община. „Аудиенцията във Ватикана е огромен жест на папата към българския народ, към изключителното дело на светите братя Кирил и Методий, към това, че сме дали писменост\", коментира премиерът Борисов при посещението си в Рим на 24 май 2015 г.", "date": "2018.05.23", "title": "Борисов на аудиенция при папата на 24 май"}
{"url": "https://www.faktor.bg/bg/articles/milen-mihov-mayki-piyat-rakiya-v-uchebnitsite-shestvat-predizborni-kebapcheta-i-hamburgeri", "text": "Майки пият ракия и ядат салата в учебниците, шестват хамбургери, марки бира, в задачите по математика се смята колко кебапчета са изядени, колко бира е изпита на предизборни срещи и трябва да калкулираме колко гласове ще се получат, благодарение на това. Това стана ясно от думите на доц. Милен Михов от „Обединени патриоти“, зам.-председател на образователната комисия в Народното събрание.   В учебниците има текстове свързани с миски и мутри, по думите му. Това е криворазбрано търсене на разбираемост, обясни той.   Преди дни доц. Милен Михов изпрати отворено писмо до министъра на просветата Красимир Вълчев, в което настоява да се прочисти съдържанието на учебниците и помагалата от продуктово позициониране, от сгрешена фактология и \"от извращенията, на които станахме свидетели през последните 30 години\". Доц. Милен Михов, който е историк, се опита да оправдае термина робство, който е недопустим в историята, но се оплете.", "date": "2018.05.23", "title": "Милен Михов: Майки пият ракия в учебниците, шестват предизборни кебапчета и хамбургери"}
{"url": "https://www.faktor.bg/bg/articles/novini/balgariya/ivancheva-naznachi-petar-kardzhilov-za-zamestnik-kmet-na-mladost", "text": "Пиарът на столичната община \"Младост\" Петър Кърджилов става заместник-кмет на района на мястото на Биляна Петрова, подсъдима заедно с досегашния кмет Десислава Иванчева. Това съобщи днес Иванчева в началото на съдебното заседание, на което ще бъде гледано отстраняването ѝ от поста. И.д. кмет засега остава Владимир Клисуров, който бе одобрен от СОС на длъжността по искане на Десислава Иванчева. Той обаче подаде предизвестие за напускане, което изтича в началото на юни. В началото на днешното заседание Иванчева и заместничката ѝ Биляна Петрова поискаха да се запознаят с документите по делото, заради което съдията даде един час почивка. Кметицата поиска също така майка ѝ да стане неин защитник, за да може да я посещава в ареста.", "date": "2018.05.23", "title": "Иванчева назначи Петър Кърджилов за заместник-кмет на \"Младост\""}
{"url": "https://www.faktor.bg/bg/articles/ogromni-zadrastvaniya-dupki-vladaytsi-otnovo-na-protest", "text": "Живеещите във Владая отново излизат на протест заради огромните задръствания, които се образуват в пиковите часове в района. Проблемът идва, когато гражданите трябва да се включат в движението по път Е-79 в посока София. Те инициираха петиция за организация на движението чрез конуси в две ленти на път Е-79, която изпратиха до премиера Бойко Борисов и регионалния министър Николай Нанков. \"Положихме много усилия, осъществихме доста срещи с институциите, но няма никаква чуваемост. Абсолютно безхаберно отношение! Настояваме да се предприемат адекватни мерки и то веднага, защото пложението е нетърпимо всяка сутрин. Прави се временна организация на движението само в неделя\", обясни за \"България он Еър\" един от протестиращите - Васил Николов. Той посочи, че има проект за изграждане на реверсивно движение. А от АПИ съобщиха за Bulgaria ON AIR, че върви актуализиране на проекта, при това с работещ светофар. Васил Николов каза още, че два месеца след извършен ремонт на пътя са се появили дупки, а шахтите са пропаднали. Жителите на Владая алармират институциите и за това, но по думите му в момента има разтакаване и правене на нищо. Хората настояват за временна организация на движението всяка сутрин и фирмата изпълнител на ремонта да реши появилите се проблеми.  \"Искаме от 6:30 до 10 ч. движението в посока София от Перник да се извършва в две ленти. Към 8 часа положението става доста сериозно. По наши изчисления 300 човека си губят времето всяка сутрин\", обясни протестиращият в ефира на \"България сутрин\".", "date": "2018.05.23", "title": "Огромни задръствания, дупки... владайци отново на протест"}
{"url": "https://www.faktor.bg/bg/articles/privilegiyata-da-si-kmet-v-arest-ivancheva-se-spira-da-komandva-v-mladost", "text": "Днес Специализираната прокуратура внесе в Специализирания наказателен съд искане за отстраняване от длъжност на кмета на столичния район „Младост“ Десислава Иванчева, задържана по обвинение за получаване на подкуп в особено големи размери. Това съобщиха от пресцентъра на Прокуратура на Република България.  Установено е, че в арестното помещение, където изтърпява мярка за неотклонение, е изготвяла документи в качеството си на кмет, предавала ги е на лица с разрешен достъп за свиждане, след което те са достигали до общинската администрация. По този начин тя е осъществявала от следствения арест действия, насочени към реално упражняване на правомощията на кмет на район, въпреки задържането ѝ под стража.  Иванчева бе арестувана на 17 април заедно със заместничката й Биляна Петрова и бившият районен кмет Петко Дюлгеров.  Според прокуратурата Иванчева и Петрова са взели 70 000 евро от строителния предприемач Александър Ваклин като първа вноска от общо 250 000 евро, за да му издадат документ за строеж.", "date": "2018.05.23", "title": "Привилегията да си кмет в ареста: Вижте как Иванчева не спира да управлява \"Младост\" и от килията"}
{"url": "https://www.faktor.bg/bg/articles/vodnite-zagubi-v-bloka-veche-shte-se-nachislyavat-na-neredovnite-abonati", "text": "Водните загуби в блока ще бъдат начислявани на нередовните абонати. Това може да стане факт до месец с промяна в наредбата за ВиК услугите, съобщи зам.-министърът на регионалното развитие и благоустройството Малина Крумова пред \"Телеграф\". \"Нередовни\", според наредбата се водят домакинствата без водомер, с повреден или с изтекъл срок на годност уред, както и неосигурилите достъп за отчет. Промените се правят на база жалби на граждани, предложения на ВиК операторите и потребителските организации, подчертава Крумова. След разпределянето на неотчетената вода се начислява според ползването на имота. Домакинствата с повече членове, които са консумирали и повече кубици получават по-голяма част от общите загуби и ползване на вода във входа, отколкото техен „нередовен“ съсед. В момента последните плащат вода на база по 5 кубика на човек. Сега идеята е тази несправедливост да бъде премахната. Предлага се и обратното – ако ползването на общия водомер е по-малко от сумата от показанията на индивидуалните водомери, разликата да се възстановява само на редовните абонати, обясняват от „Софийска вода“. Друга идея е да не се прави засичане на водомерите и изравняване на сметките на всеки три месеца, а веднъж годишно, каквато практика имат топлофикациите. Така щяло да има по-точно отчитане и разпределение на ползваната вода.", "date": "2018.05.23", "title": "Водните загуби в блока ще се начисляват на нередовните абонати"}
{"url": "https://www.faktor.bg/bg/articles/gratskata-politsiya-arestuva-dvama-balgari-izdirvani-v-stranata-na-granichniya-punkt-promahon", "text": "Гръцката полиция арестува двама българи на граничния пункт \"Промахон\". Единият от българите е мъж на 39 години, за когото има издадена заповед за арест от прокуратурата в град Лариса. Той е обвинен в нанасяне на тежка телесна повреда. Арестувана е също българка на 40 години, издирвана със заповед за арест от властите в Солун. Обвиненията срещу нея са за кражби.  Двамата задържани български граждани са предадени на властите.  Недоумение буди сред полицаите защо издирваните лица се връщат отново в Гърция. \"Явно са подценили възможностите на гранична полиция\", коментират полицаите, извършили ареста, и признават, че подобен случай не са имали.  Проверките на граничния пункт \"Промахон\" са денонощни, посочват властите и предупреждават да не се пренасят акцизни стоки.", "date": "2018.05.23", "title": "Гръцката полиция арестува на \"Промахон\" двама българи, издирвани в страната"}
{"url": "https://www.faktor.bg/bg/articles/mon-se-otkaza-ot-sporniya-vapros-7-ot-maturata", "text": "От просветното ведомство са категорични, че граматична грешка няма, но все пак, заради създалото се обществено напрежение, са решили да считат за верен въпроса на всички явили се на матурата.", "date": "2018.05.23", "title": "МОН отстъпи - всички отговори на въпрос 7 от матурата носят 1 точка"}
{"url": "https://www.faktor.bg/bg/articles/sofronieviyat-prepis-na-istoriya-slavyanobalgarska-beshe-pokazan-v-bryuksel", "text": "Зам.-главният прокурор Пенка Богданова отмени постановлението на прокурор Стойчо Ненков от Апелативна прокуратура София, с което е образувано досъдебно производство срещу главния архитект на Столична община Здравко Здравков за престъпление по чл. 296 НК, съобщи бТВ. Наказателното производство срещу Здравков беше заради отказа му да изпълни съдебно решение, което дава зелена светлина за строителството на небостъргач в столичния квартал „Стрелбище”. То се позовава на следния текст: \"Чл. 296. (1) Който попречи или осуети по какъвто и да е начин изпълнението на съдебно решение или не изпълни заповед за защита от домашното насилие или Европейска заповед за защита, се наказва с лишаване от свобода до три години или глоба до пет хиляди лева. (2) Който с цел да попречи или да осуети изпълнението на съдебно решение унищожи, повреди, укрие или отчужди вещ, за която се отнася това решение, се наказва с лишаване от свобода до три години или глоба от хиляда до десет хиляди лева, ако извършеното не съставлява по-тежко престъпление. (3) Който наруши забрана за посещение на спортни мероприятия в страната или в чужбина, в срока на забраната, наложена по реда на Закона за опазване на обществения ред при провеждането на спортни мероприятия, след като е наказан за същото деяние по административен ред, се наказва с лишаване от свобода до три години или с пробация.\" След анализ на събраните материали е установено, че апелативната прокуратура се е произнесла при неизяснена фактическа обстановка, която не позволява да бъде направен обоснован извод относно това, налице ли е вече наложено административно наказание за същото деяние. Затова зам.-главният прокурор е указал на Софийската района прокуратура да извърши допълнителна проверка по случая. Постановлението на прокурор Ненков, както и още един негов акт, са отменени и поради допуснати съществени нарушения на процесуалния закон, изразяващи се в следното: – въпреки че от 09.08.2016 г. разпоредбата на чл. 213, ал. 2 НПК е отменена и горестоящ прокурор няма право да указва на по-ниска по степен прокуратура да образува досъдебно производство, с постановление от 11.04.18 г., той е разпоредил на СРП да образува дело. – въпреки че от 05.11.2017 г. действа новата разпоредба на чл. 214, ал. 3 НПК, според която в акта за образуване на досъдебно производство не се посочват имената на лицето (а само престъплението), с постановлението от 09.05.2018 г., прокурорът от АП София е образувал делото срещу конкретно лице. Тъй като тези пропуски поставят въпроса дали е налице задълбочено познаване на актуалното законодателство, прокурор Богданова предлага на Апелативната прокуратура в София да прецени дали да не извърши извънредно атестиране на прокурор Ненков, което се прави при наличие на данни за трайно влошаване на качеството на работта на магистрата.", "date": "2018.05.23", "title": "Спряха съдебното преследване срещу главния архитект на София, но подхващат прокурора"}
{"url": "https://www.faktor.bg/bg/articles/obshtestvo/ulitsata/todor-yanev-poema-predsedatelstvoto-na-worldcom-za-evropa-blizkiya-iztok-i-afrika", "text": "Тодор Янев, управител на Янев и Янев, поема председателството на борда на световната ПР група WorldCom Public Relations Group за Европа, Близкия Изток и Африка (https://worldcomgroup.com/ ). Избран е да поеме поста на 30-ата годишна среща на групата в Торонто, Канада. Агенция Янев и Янев има 25-годишна история. Консултира български и международни компании, представени в страната, и е единственият член на международната група от България. Вече 10 години агенцията реализира успешни партньорства с мрежата WorldCom.  През последните три години Тодор Янев беше член на борда на WorldCom за Европа, Близкия Изток и Африка с ресор развитие на млади кадри и като такъв отговаряше за обученията на млади професионалисти от групата. В края на месец май тази година в София ще се проведе поредната младежка среща с 23-ма участници от 14 държави. Тодор Янев има магистърска степен по политическа икономика от London School of Economics and Political Science и бакалавърска степен по бизнес и икономика от University College London. Преди да поеме поста управител на Янев и Янев, има 8-годишен опит във финансовия бранш. WorldCom е водещата световна мрежа за независими ПР агенции, тя обединява 132 компании в 113 града, на шест континента. Групата има общ оборот от над 273 милиона долара за 2016 г. и над 2300 служители в цял свят. Сред клиентите на групата са компании като: Coca-Cola, Warner Bros, ABC, Lidl, Fitbit и др. Основната цел на организацията е да създава дългосрочни партньорства между членовете й и да предоставя висококачествени услуги на клиентите си, независимо къде по света се намират.", "date": "2018.05.23", "title": "Тодор Янев поема председателството на WORLDCOM   за Европа, Близкия Изток и Африка"}
{"url": "https://www.faktor.bg/bg/articles/obshtestvo/zakon-i-red/spetssadat-osvobodi-ot-dlazhnost-desislava-ivancheva", "text": "Спецсъдът освободи от длъжност задържаната с подкуп кметица на \"Младост\" Десислава Иванчева. Искането е на прокуратурата. Според обвинителите Иванчева е използвала свижданията, за да предава на доверени лица документи, които после стигали до администрацията на общината. Тя отрича да е правила нещо нередно. Днес преди заседанието стана ясно, че Иванчева е освободила заместника си Румен Русев, а пиарът на общината Петър Кърджилов влиза в управлението й. Заловената с Иванчева зам.-кметица Биляна Петрова също е отстранена.", "date": "2018.05.23", "title": "Спецсъдът освободи от длъжност Десислава Иванчева"}
{"url": "https://www.faktor.bg/bg/articles/obshtestvo/zakon-i-red/shefat-na-kat-blagoevgrad-s-tri-obvineniya", "text": "Три обвинения за шефа на КАТ – Благоевград след вчерашната показна акция срещу длъжности престъпления. С него в ареста остава и соченият за „помагач” Бойко Шарков, собственик на пункт за застраховки и плащане на екотакси. Останалите разпитани и задържани лица бяха освободени. Данаил Стоицов и Бойко Шарков са обвинени в корупция и за участие в схема за взимане на пари от граждани, за да бъдат регистрирани автомобилите им по-бързо. На шефа на КАТ обаче прокуратурата повдигна още две обвинения - за незаконно притежание на оръжие и боеприпаси, както и за престъпление по служба, а именно, че в началото на месеца е осигурил конвой на извънгабаритен товар без плащане на пътна такса. Шефът на КАТ бил наблюдаван от около 4 месеца. През това време чрез сересета била установена и потвърдена корупционната схема. „5 300 лева бяха открити във вчерашния ден в неговата служебна каса, за които считаме, че представляват част от подкупите, които е получавал”, заяви Румяна Арнаудова, говорител на главния прокурор. За по-бърза регистрация на автомобил или избор на специален номер се плащало горница от 100 - 200 лева през посредници, които редовно стояли в двора на КАТ, разказва подалият сигнал в МВР журналист Иван Хамбарджийски. „Посрещат ги, идва човекът, дава си документите, предава автомобила, казват му каква е сумата, минават, регистрира се колата, обаждат му се да си вземе колата, взима си колата, плаща си всичко и всичко става много бързо. На ден регистрират около 10-15 коли”, разказа Иван Хамбарджийски, собственик на информационен сайт в Благоевград. „Факт е, че тази схема, за която и вие узнахте, ние към този момент можем да я потвърдим, че шефът на КАТ Благоевград се е облагодетелствал от нея”, заяви Арнаудова. В следващите дни ще стане ясно дали двамата обвиняеми ще останат за постоянно в ареста, или ще се разминат с по-лека мярка.", "date": "2018.05.23", "title": "Шефът на КАТ – Благоевград с три обвинения"}
{"url": "https://www.faktor.bg/bg/articles/politika/hlyab-i-pasti/zashto-pravoslavnite-strani-se-okazaha-v-zadanena-ulitsa-na-demokratsiyata", "text": "Авторът на есето за разрива между теологичната традиция на православието и западното християнство Леонид Бершидски признава, че дълго е обмислял думите и изводите на тезата си. Ето какво пише той: \"Източното православие има по-голям принос във формирането на бившите комунистически страни, отколкото самия комунизъм. Също така се смята, че православието не е донесло щастие на хората и ги е превърнало в противници на капитализма. Тази теория имаше голяма популярност през 90-те години, а сега отново изплува в доклад на Световната банка.  Неговите автори, бившият министър на финансите на България Симеон Дянков и Елена Николова от  University college London в Лондон, анализират данните от The World Values Survey и отчета на Европейската банка за възстановяване и развитие \"Животът в прехода\", за да открият и изучат корелацията между религиозната принадлежност и поведението на хората и обществата. Те стигат до извода, че православието е направило от определени страни благодатна почва за комунизма и като цяло е формирало техния път, различен от страните, които са възприели западните християнски традиции. \"Западното християнство, от което произлизат католицизмът и протестантството, поставя акцент върху рационализма, логическото изследване, индивидуализма и отрицанието на авторитетите. Източното християнство, от което възниква източното православие, се асоциира с мистични и емпирични процеси и в по-голяма степен се основава на любов към ближния и общината, а също така отделя по-малко внимание на законите, разума и критичното отношение към властта. Трябва да се отбележи, че тези дългосрочни разногласия в позициите са се запазили и след почти 30 години след падането на комунизма. Комунистическите управници не са се отнасяли особено блогослклонно към църквата, но по думите на Дянков и Николова, те са използвали особеностите на православния мироглед, които сметнали за полезни, например, акцентът върху традициите, общинността, \"по-слабото умение да използват закона в своя полза\" и голямото уважение към властта. По този начин   намиращо се под гнета на властите, се запазвало, подтискайки уважението към върховенството на закона, иконоборството, творчеството и новаторството. Ако и вие сте от моето поколение, то сега ще чуете повторение на това, което руснаците, българите, украинците и гражданите на бивша Югославия  (с изключение на гърците), разказваха за новите елити през 90-те - в пълно съответствие с работата на покойния германски философ и политолог Макс Вебер, че капитализмът е тясно свързан със западната религиозна традиция, особено с протестантската етика, и с това се обясняваше успехът на такива страни като Полша и Чехия по време на техните посткомунистически реформи. За това можем да прочетем и в академични публикации от този период: работата на социолога Андреас Бус от 1989 е класическа в това отношение.   Но традицията, особено за руснаците, е много по-стара: корените и са в трудовете на философа \"западник\" от XIX век Пьотър Чаадаев, който смятал, че за разлика от европейските стран, Русия е възприела неправилния тип християнство.  \"Макар че сме християни, не за нас узря плодът на християнството. В нашата кръв има нещо, което отхвърля истинския прогрес\", пише Чаадаев. През 90-те години, когато Русия направи опит да се присъедини към цивилизования свят, Чаадаев отново стана популярен. Тогава Русия и нейните православни съседи, изглежда, бяха намерили своято място в света и в голяма степен следваха траекторията на ръста и взаимодействието, а свързаната с това дискусия в обществото направи пауза. Сега отказът на Русия да се присъедини към западния свят и тревогата по повод икономическата криза в Гърция, в Украйна и в другите православни страни, изглежда, предизвикаха оживление сред стария начин на мислене. Дянков и Николова откриват доказателства за тезата си в социологическите данни. Те сочет, че православните християни са по-малко доволни от живота си, а техният социален капитал е по-малък, отколкото при католиците или протестантите, но е съразмерен с капитала на нерелигиозните хора. Също така те са по-малко склонни да подкрепят нови идеи, да рискуват или да работят в големи частни компании. Те в по-голяма спетен подкрепят идеята за задълженията на държавата и държавната собственост.  С други думи - по-слабо подхождат на капитализма. \"Теологическите разлики между различните християнски конфесии, може би, са поставили страните на различни пътища на развитие много преди идването на комунизма\", пишат в изводите си Дянков и Николова. Преди 20 години просто щях да забравя за тази идея, дори само защото интуицията ми би я възприела като невярна. Това звучи дори донякъде унизително, защото заради изчезването на уважението към властта мнозинството от хората се опитаха да се приспособят към новата икономическа реалност, по някои твърде \"предприемчиви\", да не кажа незаконни начини. Трудно беше да се съпоставят православните традиции с формиращия се безпощаден капитализъм, въпреки че  Но .... сега ми е трудно да не се съглася с изследването на Дянков и Николова, особено когато става дума за Русия. Подхождайки към проблема от съвършено друг ракурс, руският социолог, който работи в един от православните университети в Русия и получи правителствен грант за своите изследвания, достига до аналогичен извод:  \"Спецификата на православието е в това, че то разглежда не призванието или професионалната дейност като средство за спасение, а послушанието и смирението спрямо този, който е по-опитен или е по-високо в йерархията\". Древните корни и религиозните основи на културата могат действително да окажат под-силно влияние върху пътя, който ще избере страната, отколкото каквито и да било рационални, геополитически или икономически съображения\".  Представителите на Запада често забравят, че мнозинството от православните страни векове са живели под мюлюлманско робство. Византия пада през 1453 година, а Гърция се освобождава чак през 19 век. Същото се отнася и за православните Балкани.  Монголите нахлуват в Русия през 13 век и тя успява да се освободи едва през 16 век. Русия не е преживяла Реформацията, благодарение на която Европа получава несравнимо с нищо друго в историята ускорение по пътя си към съвременната епоха.  Православните страни не преживяват епохата на Просвещението: опитите на Петър Първи да натрапи Просвещението на Русия са груби и само частично се увенчават с упех.  В тези страни не е имало и индустриална революция. Съвременната епоха започва в Русия едва през 1917 година след травмите от болшевишката революция. Русия, както и голяма част от православните страни провежда голяма част от века  който почти успява да унищожи православната църква и вярата, унищожава гражданското общество и общественото доверие, неоходимо за върховенството на закона и функционирането на капитализма.  Източноевропейските страни, попаднали под съветско иго след Втората световна война, също се сблъскват с унищожаането на техните религиозни традиции и институции на гражданското общество. Моя приятелка унгарка веднъж ми каза, че нейната страна трудно се приспособява към демокрацията, защото и досега не се е оправила от моралния упадък при комунизма: на хората им е безкрайно трудно да се доверяват един на друг, защото при комунизма никой не е можел да си позволи разкоша да се довери на някого. Затова, когато хората виждат връзка между теологичната \"изостаналост\" на православните страни и начина, по който се борят за икономическа стабилност, разбирам какво имат предвид.  Аз също смятам, че културните промени могат да имат религиозни или философски обяснения. Но е невъзможно те да бъдат \"хирургически\" отделени от икономическите и технологичните промени, както и от социално-историческите условия.  Казвам това не като оправдание на православните култури, но и защото твърдо смятам, че не можем да съдим за религията само в зависимост от това дали тя помага на хората да станат успешни капиталисти или либерални демократи.", "date": "2018.05.23", "title": "Защо православните страни се оказаха в задънената улица на демокрацията?"}
{"url": "https://www.faktor.bg/bg/articles/novini/svyat/propublica-sasht-planirali-da-obyavyat-rusiya-za-sponsor-na-terorizma", "text": "След отравянето с нервно-паралитичен агент на бившия полковник от ГРУ Сергей Скрипал и дъщеря му в Солсбъри, квалифицирано от британските власти като химическа атака, Държавният департамент на САЩ е бил готов да обяви официално Русия за страна, спонсор на тероризма. Два дни по-късно администрацията на Тръмп се отказва, за да може да бъде продължена политиката по отношение на Русия като към партньор в борбата с тероризма, съобщава сайтът ProPublica.  По данни на изданието, скоро след покушението, тогавашният държавен секретар Рекс Тилърсън разпоредил подчинените му да подготвят изявление, в което се обвинява Кремъл в спонсорство на тероризма в съответствие със законодателството на САЩ. Експертите започнали подготовката му, но два дни по-късно Тилърсън съобщил за отказ от инициативата. По думите на източник на сайта, в администрацията на Тръмп решили, че тъй като съществуват множество нерешени проблеми, по които Вашингтон трябва да работи съвместно с Русия, подобно изявление ще бъде пречка. Според официални лица, нежеланието на Държавния департамент \"не свидетелства за симпатии към президента на Русия Владимир Путин\". Тилърсън беше уволнен няколко дни по-късно, припомня ProPublica.", "date": "2018.05.23", "title": "ProPublica: САЩ планирали да обявят Русия за спонсор на тероризма"}
{"url": "https://www.faktor.bg/bg/articles/novini/svyat/stachkite-vav-frantsiya-prodalzhavat", "text": "Протестите във Франция продължават и днес. Снощи държавните железници започнаха двудневна стачка срещу плановете на президента Макрон за реформирането им. Преподаватели, държавни чиновници, сметосъбирачи, както и хора от много други професии протестираха вчера. Те настояваха за по-високи заплати и за по-голяма защита на работните места в държавния сектор. В някои райони на Париж се стигна до сблъсъци между демонстранти и полицаи.", "date": "2018.05.23", "title": "Стачките във Франция продължават"}
{"url": "https://www.faktor.bg/bg/articles/novini/svyat/es-dava-na-turtsiya-oshte-1-5-mlrd-evro-za-bezhantsite", "text": "Европейският съюз ще отдели през 2019 г. допълнителни 1,5 млрд. евро за Турция за справяне с миграционната криза, предвидени в бюджета за следващата година, „Ще бъдат отделени допълнително 1,5 млрд. евро за помощ за бежанците в Турция, за да продължи обезпечаването на бежанците от Сирия и други места с прехрана, образование и жилища“, се казва в документа. На срещата на върха ЕС-Турция на 17-18 март 2016 г. Брюксел и Анкара подписаха споразумение, което очертаваше мерките за ограничаване и намаляване на миграционния поток. Тогава ЕС се ангажира да осигури на Турция 6 млрд. евро, да въведе безвизов режим за гражданите на Турция, а също така да придвижи преговорите за турското членство в Евросъюза. В замяна на това всички нелегални мигранти, добрали се до гръцките острови от турска територия, трябваше да бъдат връщани обратно в Турция. ЕС трябва да приема директно от турска територия бежанци, които вече са били проверени от турските миграционни власти, да са получили легален статут и да притежават съответните документи. Брюксел изпълни само тази част от обещанието, засягаща отпускането на 3 млрд. евро.  По останалите точки ЕС замрази действията си поради позицията на Турция по редица въпроси, които предизвикаха възмущение в Европа.", "date": "2018.05.23", "title": "ЕС дава на Турция още 1,5 млрд. евро за бежанците"}
{"url": "https://www.faktor.bg/bg/articles/novini/svyat/desislava-ivancheva-i-zamestnichkata-i-zaplashvat-mediite-sas-sad", "text": "Кметът на район \"Младост\" Десислава Иванчева и заместничката й Биляна Петрова ще съдят медиите заради обиди и клевети, става ясно от писмо, изпратено до медиите от пресцентъра на столичния район \"Младост\".  \"Множество медии, противно на журналистическите принципи на Етичния кодекс на българските медии, коментираха г-жа Иванчева и г-жа Петрова като „очевидно виновни“, като тиражираха в публичното пространство редица клевети, лъжи и обиди по техен адрес. Срещу всички тях г-жа Иванчева и г-жа Петрова ще заведат дела в съда\", информират от пресцентъра на столичния район \"Младост\".   Това се случва след отказа на наблюдаващия прокурор да даде правото на кмета на район „Младост“ г- жа Десислава Иванчева и зам. кмета г-жа Биляна Петрова да свикат пресконференция. Те отправиха искането си и до главния прокурор Сотир Цацаров.  \"Надяваме се главният прокурор Сотир Цацаров да уважи искането им предвид правото им на отговор срещу огромните манипулации, които рушат тяхната репутация като гражданки и обществени личности, предвид принципа за свободата на словото, гарантиран от Конституцията на Република България\", пишат още от район \"Младост\".", "date": "2018.05.23", "title": "Десислава Иванчева и заместничката и заплашват медиите със съд"}
{"url": "https://www.faktor.bg/bg/articles/evakuiraha-bankovi-sluzhiteli-v-rim-zaradi-signal-za-bomba", "text": "Полицията в Рим евакуира клона на „Credito Artigiano“, разположен в центъра на града поради анонимно обаждане за бомба, съобщиха италианските медии. Няколко полицейски служители са пристигнали на място. Те са отцепили периметъра и са в очакване на пристигането на кучета и сапьори.", "date": "2018.05.23", "title": "Отцепиха центъра на Рим заради сигнал за бомба"}
{"url": "https://www.faktor.bg/bg/articles/shofyorat-na-tir-pomel-avtobus-may-bil-zadryamal", "text": "Най-вероятно е, че шофьорът на турския ТИР, който помете градски автобус №7 на автомагистрала \"Тракия\" е заспал. Официално все още не са съобщени причините за катастрофата.  Припомняме, че рано тази сутрин ТИР с турска регистрация удари отзад автобус, движещ се по линията Долни Лозен-гара Искър на автомагистрала \"Тракия\". Сигналът за инцидента е подаден малко след 7:20 часа тази сутрин, съобщават от МВР. При тежката катастрофа двама бяха тежко ранени и други 12 от пътниците в автобуса са отърваха с по-леки травми. Мъж на 60 години е с черепно-мозъчна травма и гръдна травма, с подобни травми е жена на 54 години. Двамата са с опасност за живота. 7 от пострадалите са транспортирани в \"Св. Анна\", сред тях има пациенти с фрактури, други са откарани в \"Пирогов\". В момента на катастрофата повечето от пътниците са били заспали и са се събудили от силния удар. А представител на фирмата превозвач заяви, че ТИР-ът е ударил автобуса отстрани.", "date": "2018.05.23", "title": "Шофьорът на ТИР, помел автобус на АМ \"Тракия\", май бил задрямал"}
{"url": "https://www.faktor.bg/bg/articles/ek-s-tri-preporaki-kam-balgarskata-ikonomika", "text": "Европейската комисия представи днес икономическите си препоръки за отделните държави в ЕС, посочва dir.bg. Към България са отправени три основни препоръки за тази и следващата година. Първата е да се подобри събираемостта на данъците и ефективността на бюджетните разходи, включително чрез действия за ограничаването на \"сивата\" икономика. Препоръчва се подобряване на управлението на държавните дружества, на основата на международния опит. Втората препоръка е да бъдат предприети последващи действия за осигуряването на надзор и сигурност на финансовия сектор. Препоръчва се осигуряването на необходимата оценка на активите, включително банковите обезпечения, чрез подобряване на процесите на оценяване и одит. ЕК препоръчва да бъде завършена реформата на правилата за несъстоятелност и да бъде насърчена работата на вторичния пазар за необслужвани заеми. На трето място се препоръчва да бъде увеличи заетостта сред хората в неравностойно положение чрез повишаване на уменията им. Брюксел предлага да се подобри предоставянето на качествено общо образование, особено за ромите и други групи в неравностойно положение. Препоръчва се нашата страна да подобри достъпа до здравни услуги и да се справи с недостига на здравни работници. ЕК предлага въвеждане на постоянна и прозрачна схема за определяне на минималния доход.", "date": "2018.05.23", "title": "ЕК с три препоръки към българската икономика"}
{"url": "https://www.faktor.bg/bg/articles/pravosudov-rusiya-ne-mozhe-da-postroi-nito-edin-savmesten-proekt-s-balgariya", "text": "Русия не може да построи нито един съвместен проект с България, тъй като българската страна не изпълнява обещанията си. Такова заявление направи директорът на Института за национална енергетика на Русия Сергей Правосудов, в коментар за думите на българския президент Румен Радев, че страната се нуждае от директни доставки на руски газ през Черно море, предава „ТВ Звезда“, цитираена от \"Фокус\". Един леко неадекватен коментар, бихме допълнили.  „Изначално, както помним, преди „Турски поток“ се планираше „Южен поток“, който трябваше да отиде директно в България. Но се получи така, че България отначало даде разрешение за строителството на този газопровод, а след това оттегли това решение – след като американците им казаха, че е по добре да не правят това. Русия не може да направи нито един проект с тази страна, защото отначало те обещават, че ще направят всичко, а след това не правят нищо“, заяви Правосудов в хода на разговор с кореспондент на „Звезда“. Директорът на Института за национална енергетика отбеляза, че „този проект е абсолютно нереален в този случай“, тъй като първата тръба на „Турски поток“ вече е положена, а втората в момента се намира в стадий на строителство. „Разбираемо е, че българите се опомниха късно и всичко това се прави, за да се покаже пред вътрешните избиратели, че ръководството на страната се грижи за националните интереси“, заключи експертът.", "date": "2018.05.23", "title": "От Москва: Русия не може да построи нито един съвместен проект с България"}
{"url": "https://www.faktor.bg/bg/articles/novini/svyat/ek-prizna-che-vavezhda-novi-iziskvaniya-za-priemaneto-na-balgariya-v-evrozonata", "text": "Заместник-председателят на Европейската комисия Валдис Домбровскис призна на пресконференция днес, че за приемането на България в еврозоната се поставят нови, допълнителни изисквания.  \"Действително вече има ново изискване - присъединяването към еврозоната се обвързва с включване в Банковия съюз. Това се дължи на поуките, които извлякохме от кризата - трябва да осигурим устойчивост не само на обществените разходи, но и на финансовия сектор. Затова банковият сектор е подложен на строг надзор в държавите, които очакват да въведат общата валута\", поясни Домбровскис. \"ЕК приветства желанието на България да се присъедини към \"чакалнята на еврозоната\" и работата на българското правителство в тази посока\", добави той.  \"Готови сме да предоставим финансова помощ за тази цел със следващия бюджет на ЕС. Следващите стъпки трябва да бъдат определени от Европейската централна банка\", допълни Домбровскис.", "date": "2018.05.23", "title": "ЕК призна, че въвежда нови изисквания за приемането на България в еврозоната"}
{"url": "https://www.faktor.bg/bg/articles/tsvetanov-1-24", "text": "Зам. – председателят на ГЕРБ и председател на ПГ на партията Цветан Цветанов се срещна днес с кмета на Община Русе Пламен Стоилов. Те обсъдиха напредъка в осъществяването на редица мащабни инфраструктурни и социални проекти на територията на общината. В разговора участваха още народният представител от ГЕРБ-Русе и областен координатор на партията Пламен Нунев, зам. – кметът по европейско развитие Страхил Карапчански и зам. – кметът по хуманитарни дейности Иван Григоров. „Над 2000 ученици и деца от детските градини ще се възползват от създадените нови условия за обучение и игри в ПМГ „Баба Тонка“ – Русе, СУ „Христо Ботев“ – Русе и детските градини „Пинокио“ 1 и 2 и „Русалка 2““, обясни кметът Стоилов. По думите му се предвижда завършването им през есента тази година. „Благодарение на активността на Община Русе и подкрепата на Министерски съвет е създадена необходимата координация за завършването им в срок. Въвеждат се нови технологии за енергоспестяване в обектите от образователната инфраструктура, което ще понижи разходите за издръжка“, подчерта зам.-председателят на ГЕРБ. „Над 12 млн. лева е размерът на безвъзмездно финансиране от европейските програми по тези проекти“, каза Цветан Цветанов, който оцени високо работата на Общината за европейския облик на Русе. Кметът Пламен Стоилов изтъкна, че Русе е един от малкото градове със стартирала на 100 процента реализация на инвестиционната програма „Региони в растеж“. Европейските средства, които ще се инвестират в икономиката и инфраструктурата на града, са на стойност над 56 млн. лева. Основните мащабни проекти, по които Община Русе работи, са реконструкцията и рехабилитацията на четири улици, които свързват центъра с кея на града, който също предстои да бъде благоустроен.  Вторият етап на проекта за интегрирана система на градски транспорт предвижда изграждане на пешеходна връзка–надлез между кварталите „Родина 3“ и „Чародейка“, реконструкция и рехабилитация на участъци от бул. „Придунавски“ и  ул. „Шипка“, изграждане на пешеходни зони и надграждане на интелигентната транспортна система. С европейско финансиране се предвижда и рехабилитация на кейовите страни и подобряване на навигационните условия на три корабни места. Към момента се изпълнява и реконструкцията на пет общински учебни заведения и дворните им пространства и стартира ремонта на 1/3 от улиците и тротоарите в целия град.", "date": "2018.05.23", "title": "Цветанов: Русе променя своя облик с над 12 млн. лв. безвъзмездно финансиране от европейски програми"}
{"url": "https://www.faktor.bg/bg/articles/vazhni-promeni-na-dvizhenieto-v-sofiya-zaradi-shestvieto-na-24-may", "text": "Столичната дирекция на вътрешните работи осигурява охрана и постове за контрол и регулиране на движението на възловите кръстовища, като съвместно с линейния контрол на \"Център за градска мобилност\" ЕАД ще спират и възстановяват поетапно движението на пътните превозни средства в зависимост от преминаването на участниците в шествието. Организация на движението за провеждане на тържествено шествие по повод Деня на българската просвета и култура и на славянската писменост на 24 май. Забранява се престоят и паркирането на пътни превозни средства, от 13.00 часа на 23 май до приключване на мероприятието на 24 май, както следва: - на ул. \"Оборище\" между ул. \"Кракра\" и бул. \"Васил Левски\" от страната на Националната библиотека, с изключение на автомобилите на снимачния екип. - на ул. \"Шипка\" между ул. \"Кракра\" и бул. \"Васил Левски\" от страната на Националната библиотека; - на паркинга зад Националната библиотека. От 07.00 часа до приключване на мероприятието на 24 май. - всички паркинги на пл. \"Княз Александър І\"; - паркинга на пл. \"Атанас Буров\"; - паркинга на ул. \"Княз Александър І\" между бул. \"Цар Освободител\" и ул. \"Московска\". Празничното шествие ще се проведе от 10.00 часа на 24 май по следния маршрут: от площада пред Археологическия музей по бул. \"Цар Освободител\", бул. \"Васил Левски\" до паметника на \"Св. Св. Кирил и Методий\" пред Националната библиотека. Забранява се влизането в двете посоки на пътни превозни средства, както следва: От 8.00 до 11.00 часа на 24 май по: - бул. \"Цар Освободител\" между бул. \"В. Левски\" и пл. \"Независимост\"; - ул. \"Аксаков\" между ул. \"Г. Бенковски\" и ул. \"Дякон Игнатий\"; - ул. \"Г. Бенковски\" между ул. \"Аксаков\" и бул. \"Цар Освободител\"; - ул. \"Леге\" между ул. \"Съборна\" и пл. \"Атанас Буров\"; - ул. \"Дякон Игнатий\" между ул. \"Аксаков\" и бул. \"Цар Освободител\"; - ул. \"15 ноември\" между бул. \"Цар Освободител\" и пл. \"Св. Ал. Невски\"; - ул. \"Кн. Александър І\" между ул. \"Съборна\" и пл. \"Кн. Александър І\". От 9.00 до 10.30 часа на 24 май, с изключение на колите на масов градски транспорт, по: - бул. \"Васил Левски\" между бул. \"Цар Освободител\" и бул. \"Янко Сакъзов\". - ул. \"Оборище\" между ул. \"Кракра\" и пл. \"Св. Ал. Невски\"; - ул. \"Шипка\" между бул. \"Васил Левски\" и ул. \"Кракра\". От 10.30 до 12.00 часа на 24 май, включително и колите на масов градски транспорт, по: - бул. \"Васил Левски\" между бул. \"Цар Освободител\" и бул. \"Янко Сакъзов\". - ул. \"Оборище\" между ул. \"Кракра\" и пл. \"Св. Ал. Невски\", с изключение на тролейбусите; - ул. \"Шипка\" между бул. \"Васил Левски\" и ул. \"Кракра\". За времето от 10.30 до 12.00 часа на 24 май се променят частично маршрутите на автобусни линии №№ 9, 280 и 306 както следва: - автобусна линия № 9 (в посока ул. \" Ген. Гурко\"): от бул. \"Евлоги и Христо Георгиеви\" обратен завой на Национален стадион \"Васил Левски\", бул. \"Евлоги и Христо Георгиеви\" и по маршрута. - автобусни линии №№ 280 и 306 (в посока ул. \"Шипка\"): от бул. \"Цариградско шосе\" наляво по бул. \"Евлоги и Христо Георгиеви\", ул. \"Ген Гурко\", бул. \"Васил Левски\", бул. \"Цар Освободител\" и по бул. \"Цариградско шосе\" по маршрутите; Маршрутите на тролейбусни линии № 1, 2, 4 и 11: - тролейбусни линии № 1 и 2 в посока съответно ж.к. Левски Г и ж.к. \"Хаджи Димитър\": от Пета градска болница и ж.к. \"Бъкстон\"по маршрутите до кръстовище бул. \"Васил Левски\" - бул. \"Цар Освободител\", надясно по бул. \"Цар Освободител\", надясно по бул. \"Евлоги и Христо Георгиеви\", надясно по ул. \"Ген. Гурко\" и наляво по бул. \"Васил Левски\" по маршрутите; - тролейбусни линии №№ 4 и 11 в посока съответно ж.к. \"Хаджи Димитър\" и площад \"Сточна гара\": от ж.к. \"Дружба 1 и 2 по маршрутите до кръстовище бул. \"Цар Освободител\" - бул. \"Васил Левски\", наляво по бул. \"Васил Левски\", наляво по ул. \"Ген. Гурко\", наляво по бул. \"Евлоги и Христо Георгиеви\" и надясно по бул. \"Цариградско шосе\" по маршрутите; - тролейбусите от линия №№ 1, 2 и 4, преминали преди затваряне на участъка, да се движат по маршрут: от ж.к. \"Левски Г\" и ж.к.\"Хаджи Димитър\" по маршрутите си до кръстовище ул. \"Оборище\" - бул. \"Васил Левски\", надясно по бул. \"Васил Левски\" и надясно по бул.\"Княз Александър Дондуков\" по маршрутите; - тролейбусите от линия № 11, преминали в участъка между площад \"Васил Левски\" и площад \"Сточна гара\" преди затварянето, изчакват на площад \"Сточна гара\".", "date": "2018.05.23", "title": "СДВР с важно съобщение за движението в София от 13 часа днес до приключване на празничното шествие утре"}
{"url": "https://www.faktor.bg/bg/articles/koruptsiyata-v-kat-blagoevgrad-taksata-za-barza-registratsiya-bila-tvarda", "text": "Таксата за бърза регистрация е била твърда, имаме такава информация. Имаме сигнал за подобна схема от началото на годината, тези твърдения са били потвърдени и с помощта на СРС-та, затова и Окръжната прокуратура в Благоевград образува досъдебно производство за искане на откупи. Това коментира в \"Денят започва\" по БНТ говорителят на главния прокурор Румяна Арнаудова. По време на вчерашния ден бяха изпратени 16 следователи, ръководени от директора на Националната следствена служба. Сумата, която е трябвало да се заплати в полза на държавата е била завишавана от посредници, които са съобщавали, че трябва да се даде горница от 100-200 лв. над дължимата такса. \"Към момента се знае за най-малко 3 лица, които са участвали - началникът на Сектор Пътна полиция в Благоевград и двама т.нар. \"регистратори\". Задържани са 4 лица, в рамките на днешния ден ще бъдат предприети действия по повдигане на обвинения. До този момент няма доказателства за наличието на организирана престъпна група\", посочи Румяна Арнаудова. У шефа на КАТ-Благоевград са били намерени 5300 лв. и незаконно притежаван пистолет \"Макаров\", каза още Арнаудова.", "date": "2018.05.23", "title": "Корупцията в КАТ-Благоевград: Таксата за бърза регистрация била твърда"}
{"url": "https://www.faktor.bg/bg/articles/lineyki-hvarchat-kam-am-trakiya-tir-obarna-patnicheski-avtobus", "text": "Автобус се преобърна на автомагистрала „Тракия” след сблъсък с тир. Инцидентът е станал на 4-и км от входа на София. Един човек е тежко пострадал, има ранени. Автобусът е пътувал от Нови хан към столицата. По първоначална информация тежкотоварният камион е ударил автобуса отзад, влачил го е 30 метра и го е извхърлил от пътя.  Седем линейки пътуват към мястото на инцидента. Движението е района е силно затруднено. Очаквайте подробности", "date": "2018.05.23", "title": "Седем линейки хвърчат към АМ \"Тракия\" близо до входа на София"}
{"url": "https://www.faktor.bg/bg/articles/zadarzhaha-61-godishna-zhena-za-krazhbata-ot-priyuta-na-otets-ivan", "text": "61-годишна жена беше задържана от полицията в Дупница заради кражба на дарения от храма в приюта на отец Иван в Нови хан, съобщава bTV. Кражбата е била извършена в събота. На обяд храмът е празен. В приюта, разплакана, влиза непозната жена. „Съобщава със сълзи в очите, облечена в траурни дрехи, как дъщеря ѝ е починала преди няколко дни, по време на раждане на дете. Сега, тя щяла да отглежда сама детето, заедно със зет си. И как щяла да дойде да ни дари дрехи на дъщеря си”, разказва отец Григорий.  Непознатата прекарва в храма над 25 минути. Камерата е запечатала неуспешните ѝ опити да отвори една от кутиите с дарения, както и сполучливото разбиване на касата с пари от свещи и дарения – с отвертка, с която монахинята, отговаряща за църквата, почиства свещниците. „Със сигурност е обиграна тази история, за да втълпи някакво съчувствие, състрадание. Човек не може да предположи, че тя ще влезе с нещо лошо в храма. Виждате сами, тя дори пали за упокой”, казва още отец Григорий. Тази е втората кражба, документиран от камерите в храма. Първата е била разкрита. Сега не е ясно колко пари липсват. Кутията е отваряна за последно след Великден.  „Ако е дошла и ми каже: „Гладна съм”, щях да ѝ дам пари и продукти. А сега...  аз ѝ прощавам. Ама дали Бог ще ѝ прости – не знам. От църква не се взима никога”, каза отец Иван. В приюта ползват събраните от свещи и дарения пари, за да платят сметката си за ток.", "date": "2018.05.23", "title": "Задържаха крадлата, отмъкнала парите от храма към приюта на отец Иван"}
{"url": "https://www.faktor.bg/bg/articles/ekspert-v-maturata-po-balgarski-ezik-i-literatura-e-dopusnata-semantichna-greshka", "text": "„Всяка година около матурите настава истерия. Предизвиква се свръхреакция от това, че трябва да дебнем учениците. Този изпит е важен нза зрелостниците и се създава цялото това напрежение“, заяви Цвета Брестничка, председател на управителния съвет на организация Асоциация „Родители“, в ефира на бТВ.  \"В матурата по български език и литература е допусната семантична грешка. Словосъчетанието в седми въпрос от теста е членувано\". Това каза от своя страна езиковедът доц. Борислав Георгиев. „Стандартният процент, възприет в света при техническа грешка, е една точка“, каза Георгиев. „МОН имат лошия навик да си измислят нова граматика. \"Комисията\" е членувано. Авторът на задачата издава по-скоро мислене на руски и чешки език, отколкото на български“, коментира още той и разкри: „Аз въведох системата с тестовете в изпитите. Понякога се случват грешки, колкото и да гледаш. Сензацията този път се получи заради този господин, който е допуснал грешката, а се обяснява по най-безумния начин.\"  Припомняме, че според условието в теста трябва да се посочи изречението, в което няма допусната граматична грешка. Изречението \"Убедително написаното мотивационно писмо на младия и амбициозен кандидат впечатли КОМИСИЯ\" с неестественото си звучене и липсата на членуване на съществителното \"комисия\", което българският език изисква, разгневи ученици и родители. Същият отговор \"б\" обаче е посочен като верен от МОН. Той е грешен граматически, от което следва, че в цялата задача няма нито един верен отговор и съответно зрелостниците са подведени от съставителите на изпитните задачи. Това би трябвало да доведе до незачитане на точките от тази задача, както и да са отговаряли на нея абитуриентите.  „Проблемът е нашето отношение към грешката. Не учим децата да вадят изводи от грешките си и да продължат напред, а се санкционират. Допусналият грешката не признава за нея. Нормалният подход е да се признае и да се направи така, че да не се допуска. Въпросът не е коректен и децата трябва да бъдат компенсирани“, подчерта Бресничка. „Не може децата да тълкуват какво е искал да каже авторът“, допълни тя.  „Самото изречение образува контекст. Изречението обрисува много точен момент“, допълни езиковедът.", "date": "2018.05.23", "title": "Цвета Брестничка: Нормално е да се признае грешката в матурата и децата да бъдат компенсирани"}
{"url": "https://www.faktor.bg/bg/articles/kremal-putin-i-radev-ne-sa-dogovaryali-dostavki-na-gaz", "text": "По време на вчерашните си преговори президентът на Русия Владимир Путин и българският му колега Румен Радев не са си поставяли задача да договорят доставки на газ. Това заяви днес говорителят на Кремъл Дмитрий Песков, цитиран от ТАСС и БТА. \"Вчера нямаше задача да се договорят за газа, всъщност никой не се и опита\", уточни той пред журналисти. Песков припомни констатацията на двамата лидери, че \"след проточила се пауза е бил подновен контактът на най-високо равнище, който ще бъде продължен\". \"Русия и България имат много общи теми за икономическо сътрудничество, също както преди, личи интересът на България да бъде съпричастна към големи международни енергийни проекти, но това е отделна тема, изискваща гаранции от българска страна. Знаете, че има проекти, които се осъществяват в момента, личи известен интерес от българска страна, но вчера не са водени никакви конкретни разговори по въпроса\", заяви още говорителят на Путин. Още преди да отиде на първата си визита в Русия, Румен Радев заяви в интервю за вестник \"Комерсант\", че България е атомна страна и трябва да остане такава, за което се нуждае от преки доставки на руски газ. Да наречем това \"Български поток\", каза българският държавен глава.", "date": "2018.05.23", "title": "Гласът на Кремъл: Путин и Радев не са договаряли доставки на газ"}
{"url": "https://www.faktor.bg/bg/articles/burudzhieva-poseshteniyata-na-radev-i-borisov-v-rusiya-shte-izgradyat-trayna-ramka-na-dvustranni-otnosheniya", "text": "Посещението на президента Румен Радев и предстоящото на премиера Бойко Борисов в Русия ще изградят трайни рамки на двустранните отношения, като покажат техните стабилност и перспектива. Това каза за радио „Фокус“ политологът Татяна Буруджиева. Тя обясни, че знакът за размразяване на обтегнатите отношения идва именно от президентската институция.  „В доста обтегнати отношения с Русия бяхме, първо защото като страна членка на ЕС сме част от политиката на Европа към Русия; на второ място България като държава с излаз на Черно море и като европейска граница има своите интереси; от трета страна – имаме исторически основи на тези отношения. Беше много важно да се направи тази първа крачка след 10-годишно прекъсване. От друга страна, „Южен поток“ беше много напреднал проект в България и фактът, че не можахме да бъдем част от него, трябва да бъде компенсирам. Силно се надявам да може да се възстанови, по същия начин, по който ни се струваше невъзможно и проектът АЕЦ „Белене“ да бъде рестартиран“, коментира Татяна Буруджиева, като обясни, че въпреки информационно равнище на отразяване на срещата в руските медии, първоначалните коментари издават до каква степен Русия е била засегната от липсата на добри двустранни отношения.  Политологът допълни, че възобновяването на българо-руските отношения е очаквана крачка, към която се пристъпва по-предпазливо, след като веднъж вече отношенията са били разрушавани. Оптимистичните прогнози на Буруджиева обаче влизат в дебат с въпроса - доколкото това ще бъде в интерес на българската държава и нейните граждани. Защото последните почти 30 години, в които страната ни остана в хватката на руските, преди всичко, икономически интереси, особено в някои сектори на националното ни стопанство, поставиха българските данъкоплатци в абсурдни и тежки ситуации. Дали \"стоплянето\" на отношенията с Русия няма да се окаже поредния опит на Кремъл да засилва евроспептицизма у българите и все повече да ни отдалечава от нашите партньори - ЕС и НАТО, респективно - да ни отклонява от нашия евроатлантически път на развитие.", "date": "2018.05.23", "title": "Буруджиева: Визитите на Радев и Борисов в Русия ще изградят трайна рамка на двустранни отношения"}
{"url": "https://www.faktor.bg/bg/articles/boyko-borisov-dobre-e-che-radev-poseti-rusiya-az-zaminavam-za-ukrayna", "text": "Добре е, че президентът Радев беше на посещение в Русия, защото България като държава води балансирана политика. По тази причина аз ще замина на посещение в Украйна, защото и с Украйна, и с Русия трябва да се поддържат добри отношения. Това обяви на днешното правителствено заседание министър-председателят Бойко Борисов, цитиран от БТА. Той отново подчерта, че България води балансирана външна политика и поддържа добри и приятелски отношения с всички страни. И заяви, че цял свят е признал, че срещите на върха в София са били много успешни. Премиерът припомни също, че вчера е имал среща и с правосъдния министър и главен прокурор на САЩ, като първата основна цел, която ще бъде поставена от целия Европейски съвет, ще бъде отпадането на американските визи.  \"Нека да приемем, че всички институции - и президентството, и ние, правим неща, които са в полза на държавата\", подчерта Борисов. Министър-председателят добави, че и руснаците, и американците, и турците, като основни геостратегически играчи освен Европа са добре дошли на Балканите, за да бъдат използвани като \"мост на дружбата\".", "date": "2018.05.23", "title": "Бойко Борисов: Добре е, че Радев посети Русия, аз заминавам за Украйна"}
{"url": "https://www.faktor.bg/bg/articles/sblasak-mezhdu-es-i-sasht-zaradi-subsidiite-za-earbas", "text": "САЩ и Европейският съюз се сблъскаха отново в масивен спор относно субсидирането на самолетостроителния бизнес, след като Вашингтон отхвърли твърдението на компанията \"Еърбъс\", че е удовлетворила изискванията на Световната търговска организация (СТО) посредством ново европейско споразумение за кредитирането, съобщава \"Уолстрийт джърнъл\". Европейският самолетостроител заяви във вторник, че е променил условията по заемите за производството на самолети A380 superjumbo и на самолетите от модела A350, отпускани от Франция, Германия, Испания и Обединеното кралство, след като СТО определи през миналата седмица, че тези кредити представляват незаконна субсидия, която вреди на американския конкурент \"Боинг\". \"Еърбъс\" отбеляза, че Европейският съюз е уведомил Световната търговска организация за направените промени. \"Ние сме уверени, че вече постигнахме пълно съответствие\", заяви главният съветник на \"Еърбъс\" Джон Харисън. Трябва да се има предвид, че СТО все още не е разгледала направената промяна, но въпреки това Вашингтон отхвърля твърдението, че търговският спор е решен, посочвайки, че няма да се откаже от делото, заведено срещу Европейския съюз. \"Вместо сериозно да се заеме с изразените от САЩ опасения, твърдението на ЕС е просто най-новото усилие за пренебрегване на процеса по уреждане на спорове в рамките на СТО и за продължаване на този 14-годишен съдебен спор\", обяви офисът на американския Търговски представител. Офисът на Търговския представител на САЩ също така заяви, че действието, предприето по отношение на \"Еърбъс\", \"очевидно не представлява сериозно усилие за справяне с дългогодишните нарушения на правилата на СТО и огромната вреда, която тези нарушения са причинили на Съединените щати\". Сблъсъкът идва в момент на засилено политическо напрежение между Европа и президента на САЩ Доналд Тръмп относно налагането на американски митнически тарифи за вноса на стомана и алуминий. Тръмп също така изтегли САЩ през миналата седмица от иранска ядрената сделка от 2015-а година въпреки европейските си съюзници, които остават страна по споразумението. Също през миналата седмица Световната търговска организация разчисти пътя пред САЩ да налагат ответни търговски мерки спрямо европейски стоки и услуги в търговската битка, датираща от 2004-а година. Трябва да се има предвид, че отне години, преди атакуваната от САЩ държавна помощ, която получава \"Еърбъс\" от европейските правителства, да мине през съответните процедури на СТО. Според американския конкурент \"Боинг\" търговските санкции в случая с държавната помощ за \"Еърбъс\" могат да бъдат оценени на милиарди долари годишно. Междувременно ЕС заведе насрещно дело срещу САЩ относно държавна финансова подкрепа за \"Боинг\", като този случай все още се разглежда от Световната търговска организация.", "date": "2018.05.23", "title": "Сблъсък между ЕС и САЩ заради субсидиите за \"Еърбъс\""}
{"url": "https://www.faktor.bg/bg/articles/speshno-operiraha-gratskiya-prezident", "text": "Гръцкият президент Прокопис Павлопулос претърпя успешна сърдечна операция, предаде ТАСС, като се позовава на новинарския портал \"Грийк обзървър\". Лекарите днес са поставили стент на сърцето на 67-годишния държавен глава, предава БТА. Операцията е била направена в кардиологичния център в Атина. Очаква се Прокопис Павлопулос утре да се върне на работа в президентския дворец.", "date": "2018.05.23", "title": "Спешно оперираха гръцкия президент"}
{"url": "https://www.faktor.bg/bg/articles/kabinetat-predlaga-radostin-iliev-za-shef-na-shtaba-na-otbranata", "text": "Правителството предлага на президента на Република България да назначи полк. Радостин Илиев за директор на Щаба на отбраната и да го удостои със званието бригаден генерал, съобщиха от правителствената информационна служба.  Полк. Илиев в момента е заместник военен представител във Военния комитет на ЕС в постоянното представителство на България в Брюксел. Като директор на Щаба на отбраната той ще координира дейността на административните му звена и ще организира взаимодействието с останалите административни структури от Министерството на отбраната.", "date": "2018.05.23", "title": "Кабинетът предлага полк. Радостин Илиев за шеф на Щаба на отбраната"}
{"url": "https://www.faktor.bg/bg/articles/izbirame-sledvashtiya-evropeyski-parlament-mezhdu-23-i-26-may-2019", "text": "Следващите избори за Европейски парламент ще се проведат между 23 и 26 май 2019 година, реши Съветът на ЕС. Това ще са първите избори, проведени без Великобритания. Очаква се промяна е местата в парламента. Предложението е 27 от 73-те места на Обединеното кралство да бъдат разпределени към 14 държави членски в отговор на демографски промени. Като цяло Европарламентът предлага броят на депутатите да бъде редуциран от 751 на 705. Досега европейските избори се провеждаха в дните между четвъртък и неделя в първата пълна седмица от месец юни.", "date": "2018.05.23", "title": "Избираме следващия Европейски парламент между 23 и 26 май 2019"}
{"url": "https://www.faktor.bg/bg/articles/sanarodnitsite-ni-ot-chuzhbina-shte-vlizat-v-universitet-s-test-po-balgarski-ezik", "text": "Кабинетът прие промени в Наредбата за държавните изисквания за приемане на студенти във висшите училища. Целта е да се актуализират направените промени в Закона за висшето образование и други нормативни актове. Освен процедурите и сроковете в кампаниите за кандидат-студенти, е оптимизиран и приемът за български и чуждестранни студенти. Създадена е възможност чуждестранни граждани от български произход да кандидатстват за обучение във висшите ни училища, като докажат знанията си по български език чрез полагане на тест. Той трябва да бъде одитиран от европейската езикова организация – партньор на Съвета на Европа. Когато в дипломата за средно образование няма оценка по български език и литература, по решение на академичния съвет на съответното висше училище и за отделни специалности оценката от теста, с минимално ниво на владеене на езика В2, може да я замени при пресмятането на състезателния бал. Дава се също така възможност, когато в дипломата за средно образование на кандидат-студента няма оценка по учебен предмет, участваща в балообразуването, кандидатът да валидира компетентности в съответствие със Закона за предучилищното и училищното образование при условията на Наредбата за оценяване на резултатите от обучението на учениците.", "date": "2018.05.23", "title": "Българите от чужбина ще влизат с тест по български език в университета"}
{"url": "https://www.faktor.bg/bg/articles/bozhidar-dimitrov-ninova-da-se-osvobodi-ot-tasko-ermenkov", "text": "Това, което направи Таско Ерменков, е много сериозно. То можеше да доведе до истерия, бунтове и т.н. Крайно време е Корнелия Нинова да се освободи от този човек, защото това не е първият път, в който прави гаф“, каза пред Novini.bg проф. Божидар Димитров. „През 1942 година четирима водачите на БЗНС, сред които и бащата на последния външен министър Виктор Вълков, Георги Вълков, бяха осъдени на смърт и екзекутирани за извършване на атентат в София“, припомни той. По отношение на визитата на президента Румен Радев, Божидар Димитров каза: „Винаги при посещение на такова равнище, независимо в коя епоха и в кои държави, отношенията се затоплят. Определено отношенията с Русия в последните 10 години не бяха много добри. Сега се създават условия да станат и по-добри“, заяви историкът. „Путин показа на нашия президент, че те знаят за парламентарното устройство в България и затова ще чакат визитата на Бойко Борисов. На тях им е ясно, че по всички въпроси могат да разчитат на министър-председателя, а не на г-н Радев, който има по-скоро протоколни функции“, посочи той. По отношение на коментарите, че президентът Радев не е достатъчно подготвен за преговори по енергийни проекти, проф. Димитров заяви: „Никой държавен глава не е подготвен по всички въпроси, някои са специалисти в различни сфери. Затова са съветниците му“. По думите на проф. Божидар Димитров, не е добре за вътрешната политика това, че президентът Радев не бе придружен от никой представител на Министерския съвет или представител на политическа сила по време на визитата си в Русия. Според него не изглежда добре отношението между него и управляващите, още повече че инициативата идва от него.", "date": "2018.05.23", "title": "Божидар Димитров: Путин показа на нашия президент, че знае парламентарното устройство в България, затова чака визитата на Борисов"}
{"url": "https://www.faktor.bg/bg/articles/metalni-ogradi-pred-sada-i-moshtni-protesti-predi-prisadata-na-nikola-gruevski", "text": "От вторник вечерта пред Съда в Скопие започнаха да поставят метални огради. В социалните мрежи кръжат призиви за протести пред сградата на съда. В сряда трябва да бъде прочетена присъдата на бившия македонски премиер Никола Груевски по случая „Тенк“, пише скопското електронно издание „МКД“, цитирано от \"Фокус\". Бившият министър-председател Груевски ще чуе първата присъда по обвинението на прокуратурата по случая „Тенк“, в който заедно с бившия заместник-министър на вътрешните работи Гочо Поповски са обвинени за придобиване на луксозен мерцедес. Съдия по делото е Добрила кацарска, която вече произнесе присъда от 9 години лишаване от свобода на Поповски по случая „Триста“ за злоупотреба със служебно положение, припомня изданието. \"Исках да се сдобия с бронирано превозно средство, защото исках да се возя в него. Получих полза, защото ме возиха, не в една, а в друга кола, от една и съща марка. Поколения наши потомци ще се чудят в какво е обвинен бившият премиер, преди да разберат, че това е политическо преследване \", каза наскоро Груевски. Прокуратурата иска осъдителни присъди за двамата обвинени, а защитата иска освобождаване поради липса на доказателствата. Съдия Кацарска ще произнесе присъдата си днес. По същия случай е обвинена и бившият министър на вътрешните работи Гордана Янкуловска, но делото срещу нея бе отложено, защото е бременна.", "date": "2018.05.23", "title": "С метални огради пред съда и мощни протести очакват присъдата на Никола Груевски"}
{"url": "https://www.faktor.bg/bg/articles/boris-dzhonsan-imam-nuzhda-ot-samolet-za-da-napravya-brekzit-uspeshen", "text": "Британският министър на външните работи Борис Джонсън заяви, че би било добре неговото министерство да разполага със собствен самолет, за да пътува по света и да увеличи шансовете за сключване на търговски сделки след Брекзит, като се оплака, че сега не може да ползва самолета на премиера.  В изявление в Буенос Айрес, където Борис Джонсън е в рамките на южноамериканска обиколка, външният министър обяви, че ведомството му има нужда от самолет, за да направи Брекзит успешен. Той освен това се оплака, че не може да използва за целта самолета на премиера Тереза Мей. На всичко отгоре не му харесва цветът на правителствения „Вояджър“.  „Какво да кажа за „Вояджър“-а? Хубаво е, че го има, но е трудно да се добереш до него. Не знам кой го ползва, но изглежда никога не е свободен. И също, защо трябва да е сив?“, заяви Борис Джонсън в Буенос Айрес.  Джонсън посети Перу, след което участва на срещата на Г-20 в Аржентина, а днес се очаква да бъде в Чили. За първи път след Фолкландската война има признаци на затопляне на британско-аржентинските отношения.", "date": "2018.05.23", "title": "Борис Джонсън: Ще направя Брекзит успешен, но ми трябва самолет"}
{"url": "https://www.faktor.bg/bg/articles/kak-se-bori-velikobritaniya-s-falshivite-novini-sled-sluchaya-skripal", "text": "Борбата с фалшивите новини не трябва да се води на дребно – по-важното е да се разкрие пред обществото тактиката на актьора, който ги разпространява. Този съвет дава Хенри Колис, заместник-директор на комуникациите на британския премиер.  Той детайлно разказва как Лондон е действал по отношение на руската пропаганда в случая \"Скрипал\", пише \"Дневник\". Двойният агент Сергей Скрипал, който бе получил убежище във Великобритания, бе отровен заедно с дъщеря си в началото на март с нервнопаралитичното вещество \"новичок\". Разследването на британските власти хвърли вината върху Русия – нещо, което Кремъл отрече, и предизвика тежък дипломатически конфликт между двете държави. В знак на подкрепа към Великобритания повечето нейни европейски партньори прогониха руски дипломати от столиците си. (България не беше сред тях.) Историята какви мерки в сферата на публичната комуникация е предприела Великобритания, Колис разказа по време на международния семинар \"Хибридни войни и дезинформация - новите (стари) заплахи за Европа\", който се организира от Софийски форум за сигурност, посолството на Великобритания в София, Медийната програма на Фондация \"Конрад Аденауер\" и Центъра за изследване на националната сигурност към БАН. Когато бъде извършено нарушение на международните норми, виновникът обикновено използва 4-те О-та (отхвърляне, объркване (на информациите), опорочаване (на вниманието на обществото) и обезсърчаване), за да се покаже като невинен и да всее съмнение с активна кампания, каза той, давайки пример с нападението в Солсбъри. (бел.ред. В оригинал концепцията звучи като 4 Д-та - dismiss, distort, distract and dismay). Правителството се стреми към цялостен отговор, обясни Колис – в момент на криза, то трябва да се занимае с преките последствия от дезинформацията, със заплахата и с уязвимостите си. За да се обединят тези неща, е нужен един основен наратив, нещо, което да покаже на какво се крепи държавата. За Великобритания това е бил удачен момент да излъчи послание, което да говори за ценностите, които крепят обществото и точно по тази причина е създадена речта на Тереза Мей, в която тя директно обвини Русия в престъплението. В нея премиерът говори за свободата на мисълта, върховенството на закона, демократичните избори, гражданското общество, изобщо за устоите на държавата. Междувременно службата на Колис се занимава с втория аспект – овладяване на кризата – да успокои обществото, че замърсяване с опасни вещества няма. (Двамата Скрипал бяха открити на публично място, а заради досега си с тях пострадал бе и един полицай). Третата стъпка на комуникационния екип е борбата с дезинформационната кампания, която започва след това. \" От опит знаем, че да се борят дезинформациите една по една е безпредметно. Много е трудно да се спечели спор по този начин, ще се удавиш в спора и няма да си преборил последствията\", каза той. Кабинетът залага на друг подход – да посочи цялостната тактика на кампанията, вместо да се опитва да контрира отделните ѝ послания. По думите на Хенри Колис проблемите с фалшивите новини не е нов, новото е скоростта, с която те се разпространяват.", "date": "2018.05.23", "title": "Как се бори Великобритания с фалшивите новини след случая \"Скрипал\""}
{"url": "https://www.faktor.bg/bg/articles/predizvikatelstvoto-pred-makron-kak-da-podbori-zhivota-v-bednyashkite-kvartali-na-frantsiya", "text": "Президентът на Франция Еманюел Макрон обяви намерение да \"промени метода\", за да се намери решения за жителите на бедняшките квартали, предаде \"Франс прес\", цитирана от БТА. \"Няма да обявя градоустройствен план, план за предградията\", каза държавният глава. Макрон посочи, че досегашният метод на планиране е от 70-те години и му е връстник, бил е полезен, но се е изчерпал и днес е нужно да се продължи напред с нова стратегия за по-добри резултати. Предградията нямат нужда от помощ, а от своето място в държавата, заяви преди това бившият министър Жан-Луи Борло, автор на доклад за бъдещето на 1300 приоритетни бедни квартали в големите градове, където живеят 5 милиона души. Планът за тези квартали, където живеят повече млади хора, където положението е по-сложно и се влагат по-малко средства, е насочен към създаване на заетост и към връщане в тях на държавата, изтъкна Борло и каза, че е нужна радикална промяна. Целта на нашата политика е да направим така, че всеки, навсякъде в държавата, да си възвърне достойнството, заяви президентът Макрон. Президентът припомни, че в понеделник полицаи са били заплашени от мъже с автомати \"Калашников\" в проблемния югоизточен град Марсилия и каза, че през юли ще обяви план за борба с трафика на наркотици. Макрон изтъкна, че в предградията живеят хора с таланти, но там има и много насилие и затова те са опасни и експлозивни. Президентът каза на кметовете на предградия, които очакват новия подход, че целта ще бъде гарантиране на сигурността и по-добро образование. Той съобщи, че най-големите 120 френски компании ще бъдат проверени през следващите три години дали прилагат дискриминация при наемането на работа. Според председателя на дясната опозиционна партия \"Републиканците\" Лоран Вокие Еманюел Макрон прави \"зрелищна политика\" без съдържание.", "date": "2018.05.23", "title": "Макрон готви нова стратегия, за да подбори живота в бедняшките квартали на Франция"}
{"url": "https://www.faktor.bg/bg/articles/borisov-se-sreshtna-s-dimitris-avramopulos", "text": "Министър-председателят Бойко Борисов се срещна с еврокомисаря по миграция, вътрешни работи и гражданство Димитрис Аврамопулос. Двамата обсъдиха напредъка в областта на миграционната реформа, както и борбата с тероризма и сътрудничеството в киберпространството. Това съобщиха от правителствената информационна служба. Комисар Аврамопулос подчерта, че България отлично охранява външната граница на ЕС с Турция и заяви, че страната ни трябва да бъде приета в Шенгенското пространство.", "date": "2018.05.23", "title": "Борисов и Димитрис Аврамопулос обсъдиха напредъка в миграционната реформа и борбата с тероризма"}
{"url": "https://www.faktor.bg/bg/articles/ns-prie-okonchatelnite-promeni-v-kodeksa-za-sotsialno-osiguryavane", "text": "Народното събрание прие окончателните промени в Кодекса за социално осигуряване, с които се гарантират допълнителни пенсионни права за работници от Европейския съюз при постъпването им на работа в която и да е страна-членка.  Промените предвиждат работодателите, които осигуряват работниците и служителите си в доброволен пенсионен или доброволен професионален пенсионен фонд, да започнат да осигуряват по същия начин и новопостъпили работници или служители до 6 месеца от наемането им.  С промените в Кодекса за социално осигуряване се въвеждат изискванията на Европейска директива за повишаване мобилността на работниците между държавите-членки на Европейския съюз чрез подобряване на придобиването и запазването на допълнителни пенсионни права. Пенсионноосигурителните дружества и работодателите се задължават да предоставят точна информация в писмена форма за условията за придобиване на допълнителни пенсионни права и размера на полагащите се средства на наследниците на починало осигурено лице или пенсионер във фондовете за допълнително доброволно пенсионно осигуряване.", "date": "2018.05.23", "title": "НС прие окончателните промени в Кодекса за социално осигуряване"}
{"url": "https://www.faktor.bg/bg/articles/premierat-razporedi-bolnitsite-v-lovech-i-vratsa-da-rabotyat-personalat-da-si-poluchi-zaplatite", "text": "Кметовете на Враца и Ловеч са тук. Да предадат на хората, че заплатите ще се получават, болниците ще работят. Другото си е наша работа. Това каза в началото на правителственото заседание министър-председателят Бойко Борисов, предаде репортер на Агенция „Фокус“.  „Министерство на здравеопазването, правете си реформите. Те не могат да са за сметка на лекари, санитари, сестри. Те си вършат работата и трябва да получават заплатите. Доста операции се подготвят. Работа на държавата е да хваща тези, които ги източват. Работа на държавата е да не допуска в двора на държавната болница да има частна. Плащаме заплати на маса служби“, коментира премиерът.  Относно АЕЦ „Белене“ - какви ли не теории чух. Става въпрос за следното – в момента имаме стока и площадка, в която българския данъкоплатец е вложил над 3,5 млрд. лв., каза министър-председателят. „Ако не вземем някакви мерки за тази стока, тя не е домати и краставици, а ядрени ректори, а платените за тях милиарди ще станат милиони и те ще отиде за скрап. Не сме толкова богати, че да можем да си го позволим. Продажбата става с разрешение на производителя. Ако ще ги пращаме в музей, значи трябва да направим специален музей, където да ги закараме. Това ще е най-скъпия музей за над 3,5 млрд. лв. Хипотезата, че реакторите са много скъпи, се оказа невярна. И руският производител ни ги докара и ни ги стовари в двора. Осъди ни в Париж да ги платим с лихвите. Лихвите ги опростиха“, заяви Борисов.  Той изрази учудване защо има протест срещу него, че ще има среща в Русия при положение, че президентът е там.  „Не можах да схвана. Президентът е в Москва, а протестът е срещу мен. Има логика. Не се вкарвайте в тези диалози, обиди, подмятания и крайности дали Съвета в София има успех. Безспорно има успех – цял свят го призна. Това, че президентът е в Москва, пак е добре. Не случайно Хашим Тачи и Вучич си стиснаха ръцете. Гърция и Македония даваха пресконференции в страната“, каза още Бойко Борисов.", "date": "2018.05.23", "title": "Премиерът: Ако ще правим музей с реакторите за Белене, той ще се окаже най-скъпия - 3.5 млрд. лева"}
{"url": "https://www.faktor.bg/bg/articles/ruski-medii-za-vizitata-na-radev-dobre-e-che-rusiya-ne-hlopna-vratata-pred-balgariya", "text": "Президентът на Русия Владимир Путин и неговият български колега Румен Радев решиха да възстановят диалога между двете страни. Така \"Росийская газета\" обобщава вчерашната среща между двамата лидери, \"подробно обсъдили\" в Сочи \"отношенията между Москва и София в различни сфери, включително проблемни\", посочва БТА. Под заглавие \"Насрещни стъпки\", изданието представя позицията на президента Путин, изтъквайки:  \"Самият факт, че се състояха такива преговори, е добър сигнал за подновяване на руско-българските отношения в пълен формат.\"  Вестникът отбелязва интереса на журналистите в Москва към \"газовия въпрос\" след предложението на Румен Радев към руския премиер Дмитрий Медведев предния ден \"да се преразгледа възможността за преки доставки на газ от Русия през Черно море\". След разговори на четири очи и между делегациите, Радев и Путин обаче не се спряха на тази тема, добавя \"Росийская газета\". \"Президентът на България покани Путин на гости\" - на ответно посещение в страната си, пише Нюз.ру и заключава: \"България много иска пак да се сприятели с Русия.\" Българският лидер \"пристигна при Путин за тръбопровод - в Сочи бе обсъдено възраждането на газопровода \"Южен поток\". \"Едва-що долетял в Русия\", Румен Радев \"веднага хвърли козовете на масата с изявлението, че много иска да възкреси\" проекта, отбелязва в. \"Комсомолская правда\". Преди няколко години българите под натиск от ЕС погребаха този проект, крайно изгоден за всички от икономическо гледище, като забраниха на Русия да прокара газопровода до техния бряг. В България тъй си останаха да лежат тръбите, докарани, за да започне строежът, а Русия се пренасочи към другия край на Черно море и почти завърши вече \"Турския поток\", напомня всекидневникът. Според \"Комсомолская правда\" Путин фактически изтъкнал на срещата, че \"през последните години България не полагала особени усилия да се обръща към Русия\". Същевременно вестникът определя енергийната сфера като приоритет във взаимните интереси, както показвало присъствието на руския енергиен министър Александър Новак и на промишления министър Денис Мантуров на срещата в Сочи. \"Най-интересното е, че въпреки всичко Русия не хлопна вратата пред България. И отговаряйки на журналистически въпроси, Путин каза, че проектът все още е възможен\", коментира вестникът. Изданието уточнява, че Путин поискал \"абсолютно железни гаранции с юридически характер\". Руският лидер обеща да продължи дискусиите за газопровода с българския премиер Бойко Борисов, който след няколко дни ще посети Москва, добавят изданията. Българските власти направиха сериозна грешка с отказа да строят газопроводи в рамките на проекта \"Южен поток\". Сега е твърде късно той да бъде подновен, смята руският политолог Николай Топорнин според изданието \"Икономиката днес\". Шансовете за подновяване на този проект според него са \"крайно малки\". Не се знае кой ще отпусне пари за строежа. Ако ЕС се откаже, България не ще може да го плати, убеден е експертът. \"Според мен влакът вече е заминал, защото Русия строи друг газопровод\", цитира коментар на Топорнин сп. \"Политическа експертиза\".", "date": "2018.05.23", "title": "Руски медии за визитата на Радев: Добре е, че Русия не хлопна вратата пред България"}
{"url": "https://www.faktor.bg/bg/articles/gerb-s-deklaratsiya-za-24-may", "text": "В навечерието на 24 май, този най-светъл в нашата история ден е и Денят, нека  да си спомним завета на Светите братя -  той  е този, на който „България остана вярна на достославний тоз завет – в  тържествуванье и в страданье и извърши подвизи безчет.“ Това се казва в нарочна декларация на ГЕРБ по случай деня на българската просвета и култура и славянската писменост 24 май. Това не са просто думи от химна, който ще пеем утре на тържествата, уважаеми колеги. Това е заветът, който ни държи като народ и ни прави нация, за да ни има! Нека не го забравяме дори когато спорим, грешим или се борим заедно за общото ни бъдеще чрез грамотност, знание и наука за Светли бъднини!  Нашият път е ясен и няма друг, защото чрез книжовността съдбините ни ще бъдат подновени, се казва още в нея.  ДЕКЛАРАЦИЯ НА ПГ НА ГЕРБ ПО СЛУЧАЙ 24 МАЙ УВАЖАЕМА ГОСПОЖО ПРЕДСЕДАТЕЛ, УВАЖАЕМИ НАРОДНИ ПРЕДСТАВИТЕЛИ, УВАЖАЕМИ УЧИТЕЛИ И ПРЕПОДАВАТЕЛИ,  УЧЕНИ И ТВОРЦИ, МУЗЕЙНИ, ЧИТАЛИЩНИ И БИБЛИОТЕЧНИ ДЕЯТЕЛИ, СКЪПИ ДЕЦА И УЧЕНИЦИ, „Народността не пада там, дето знаниьето живей“ – утре, на 24 май, тези думи от всенародния училищен химн на Стоян Михайловски ще звучат из цялата страна. Наричаме този празник най-български и най-истински. Тачим го и само в този ден цял народ пее като един „Върви, народе възродени, към светла бъднина върви“.  На този ден поднасяме венци и славим делото на Светите братя Кирил и Методий и ясно заявяваме, че то е нашето велико минало и  настояще, чрез което градим своето бъдеще. Казваме го всеки ден, а в месеците на Българското председателство на Съвета на Европейския съюз показахме, че не само сме част от европейското семейство, а наследници на онези, които създадоха нашата писменост и тя „обходи целий мир; за все световната просвета, тя бе неизчерпаем вир“. На този ден благодарим и се покланяме пред делото на учителите ни, на многобройните просветители и културни деятели. Защото знаем, че само хора с духовна сила могат да разпространяват знанието, което „възкресява народния гений“.   За ГЕРБ това е денят, в който отново ще напомним, че образованието е приоритет на нашата управленска програма и ние продължаваме да го отстояваме. Постигнахме консенсус, че без нова философия не можем да вървим напред. Наша първостепенна грижа са учителите, защото без тях знанието не може да се разпространява. Чухме родителите, учениците, учените, бизнеса, работодателите, синдикатите какви трябва да са децата на нашето бъдеще и започна промяната на модели и методи на преподаване и обучение за поколенията, които са твърде различни. И за новото време, което е време на революционни промени. Без да отстъпваме от разбирането си, че българщината е над всичко, искаме да научим наследниците си, че светът няма граници, а духът, който знае къде са неговите корени, няма пречки да бъде свободен. Затова всяко дете трябва да е в класната стая и трябва да има право на достоен и неотменен избор за своето образование. Преодоляхме предизвикателството с качеството на преподаване в университетите и постигнахме съгласие, че ученият няма място в аудиторията или в научната лаборатория, ако не е повече от достоен и не е най-добрият сред най-добрите професионалисти в своята област. Защото знаем, че неговото дело разпръсква тъмата на безпросветието.  Уважаеми колеги, ГЕРБ нямаме намерение да отстъпим пред статуквото, което брани не дотам добри практики в системата на образованието, натрупани във времето. Често ни се налага да мълчим, за да не създаваме излишен обществен шум, когато опозицията говори за хаос и беди. Дори сега си замълчахме, когато само преди дни 12-те съдии в Конституционния съд единодушно постановиха, че Законът за предучилищното и училищното образование отговаря на върховните норми и не е нито кух, нито  създава противоречия, нито има недъзи – все определения отляво. Защото какво се постигна през тези месеци на партийни популистки атаки – създаване на смут и обслужване на статуквото! Това ли е нашето национално разбиране?! Сигурни сме, че не е и затова в ГЕРБ трудно приемаме партийните заигравки на тази тема.  Казваме го днес, в навечерието на 24 май, защото този най-светъл в нашата история ден е и Денят, в който трябва да си спомним завета на Светите братя -  той  е този, на който „България остана вярна на достославний тоз завет – в  тържествуванье и в страданье и извърши подвизи безчет.“ Това не са просто думи от химна, който ще пеем утре на тържествата, уважаеми колеги. Това е заветът, който ни държи като народ и ни прави нация, за да ни има! Нека не го забравяме дори когато спорим, грешим или се борим заедно за общото ни бъдеще чрез грамотност, знание и наука за Светли бъднини!  Нашият път е ясен и няма друг, защото чрез книжовността съдбините ни ще бъдат подновени.  И нека помним написаното от Черноризец Храбър: „Бог е дал разум на славяните, комуто слава и чест, и власт, и поколение сега и винаги в безкрайните векове, амин.“", "date": "2018.05.23", "title": "ГЕРБ: Народността не пада там, дето знаниьето живей!"}
{"url": "https://www.faktor.bg/bg/articles/pravitelstvoto-otpusna-2-23-mln-leva-za-zaplati-za-bolnitsite-vav-vratsa-i-lovech", "text": "Правителството предоставя на Министерството на здравеопазването безлихвена възмездна помощ, с която да се платят дължимите заплати в болниците в Ловеч и Враца. Премиерът Бойко Борисов още веднъж призова здравното ведомство да продължи с реформите, но те да не бъдат за сметка на медицинския персонал и пациентите. Премиерът е категоричен, че двете болниците ще работят и заплатите ще се получават: \"Доста операции в момента се подготвят, водят се по аптеки, по болници. Работа на държавата е да хваща тези, които ги източват и да не допуска в двора на държавната болница да има частна и частната да печели, и да е в много добро финансово състояние, а държавната да е губеща. Плащаме заплати на маса служители. Така, както в Пловдив с фиктивните плащания на лекарства милиони левове се източват. Ще се справим с тази работа\".    В началото на правителственото заседание премиерът коментира и размразяването на проекта АЕЦ \"Белене\". Той призова да спрат спекулациите по темата, като още веднъж подчерта, че няма да се позволи да се издава държавна гаранция и да има преференциални цени за изкупуване на произведената енергия. По думите на премиера, в момента имаме стока и площадка за 3 и половина милиарда лева и трябва да се вземат мерки: \"Ние можем да участваме в съвместно дружество в рамките на това, което сме похарчили до момента. Интерес има от доста държави, от най-големите им и държавни, и частни компании, само че за да изпратя Томислав Дончев или Теменужка Петкова да разговарят, да водят преговори и да ги чуем какво искат, те първо казват: \"Вие трябва да имате съответния мандат\". Не мога да разбера каква е тази истерия\".", "date": "2018.05.23", "title": "Правителството отпуска безлихвена помощ на МЗ за заплатите в болниците в Ловеч и Враца"}
{"url": "https://www.faktor.bg/bg/articles/novini/svyat/v-rusiya-pri-stranni-obstoyatelstva-umrya-poreden-general-ot-fsb", "text": "В Русия при извънредно странни обстоятелства умря още един генерал. В нощта на 21 май, в Хабаровски край на РФ след твърдо кацане на частен хеликоптер е умрял от инфаркт бившият заместник на директора на ФСБ генерал-полковник Анатолий Ежков. За това информира разследващата платформа  Частният хеликоптер, на който генералът е пътувал за риболов е кацнал твърдо и се е запалил в горски пояс на около 600 км от Хабаровск. Генералът успял да напусне машината, но скоро след това умрял от инфаркт. През 2016 година доброволците от международната разследваща общност InformNapalm направиха статистика на загадъчните смърти на руски генерали и адмирали. Визуализацията на данните в инфографика показва,  че смъртността сред високопоставените руски офицери се увеличава в годините след приключване на военни конфликти на РФ зад граница. Интересно е, че генерал-полковник Анатолий Ежков е напуснал поста заместник директор на ФСБ през юли 2004 година. Той е уволнен след разгласяването на инцидентите от 21юни 2004 година, когато чеченските и ингушските въстаници нападнаха едновременно сградата на МВнР в Ингушетия, базата на 137-и граничен отряд на ФСБ в Назран, градския отдел и складове на МВР, базата на ОМОН и гара Слепцовская.", "date": "2018.05.23", "title": "В Русия при странни обстоятелства умря пореден генерал от ФСБ"}
{"url": "https://www.faktor.bg/bg/articles/slantse-sledobed-v-zapadnite-rayoni-shte-prevali", "text": "Атмосферното налягане е и ще остане по-високо от средното за май. Днес времето ще е слънчево. След обяд над западните и планинските райони ще се развива купеста и купесто-дъждовна облачност и на много места там ще има краткотрайни валежи с гръмотевици. Ще духа слаб до умерен вятър предимно от изток. Максималните температури ще са между 25 и 30°, съобщи „Фокус“.  По Черноморието ще бъде предимно слънчево. Ще духа слаб до умерен вятър от север-североизток. Максималните температури ще са 21°-23°. Температурата на морската вода е 19°-23°. Вълнението на морето ще бъде около 2 бала. В планините ще преобладава слънчево време. Около обяд в масивите от Западна България ще се развива купеста и купесто-дъждовна облачност и главно в следобедните часове ще има краткотрайни валежи с гръмотевици, в отделни райони - значителни. Ще духа слаб до умерен вятър от изток-югоизток. Максималната температура на височина 1200 метра ще е около 18°, на 2000 метра – около 11°.", "date": "2018.05.23", "title": "Слънце, следобед в западните райони ще превали"}
{"url": "https://www.faktor.bg/bg/articles/55-000-zrelostnitsi-na-vtora-zadalzhitelna-matura", "text": "Изпитният вapиaнт зa втopия зaдължитeлeн зpeлocтeн изпит пo избop мeждy 13 yчeбни пpeдмeтa беше изтеглен в 6:30 ч. в Mиниcтepcтвoтo нa oбpaзoвaниeтo. Изтeглeният нoмep вaжи зa вceĸи пpeдмeт. Над 55 000 дванадесетокласници днес се явяват на вторите задължителни матури. Кой изпитен вариант ще се падне на втория задължителен зрелостен изпит по предмет по избор? Тя ще продължи 4 астрономически часа. Матурата започва в 8 часа и ще продължи 4 астрономически часа. А за учениците със специални образователни потребности - 6  часа. На изпит днес са и седмокласниците. 57 000 деца отиват на националното външно оценяване по математика. Какво се падна на матурата по Български език и литература? Техният изпит започва в 10 часа, като час преди това ще бъде изтеглен изпитният вариант. За първият от двата модула седмокласниците ще имат точно 60 минути, а за втория – 90 минути.", "date": "2018.05.23", "title": "Изтеглиха Вариант 1 на втората матура по предмет по избор"}
{"url": "https://www.faktor.bg/bg/articles/sled-12-dni-v-neizvestnost-dvete-balgarki-v-chikago-se-varnaha-u-doma", "text": "Българските момичета, които изчезнаха преди дни в Чикаго, са се завърнали невредими в домовете си, съобщи БТВ. 12 дни след като изчезнаха от домовете си в Чикаго 16-годишната Натали Наскова и 18-годишната Велина Шентова се завърнаха. Момичетата са живи и здрави, не са били отвличани, нито замесвани в латиноамерикански банди, разказаха родителите. Децата се прибраха, живи и здрави са, добре са.  Искам да благодаря на всички хора по целия свят, които бяха с нас и бяха съпричастни с нашата мъка, каза Наталия Пенчева, майката на Натали. В момента от Граничната полиция в Чикаго работят по изчистване на имената на момичетата от списъка за издирване, за да може Велина Шентова да се прибере в България за абитуриентския си бал.", "date": "2018.05.23", "title": "След 12 дни в неизвестност двете тийнейджърки в Чикаго се върнаха у дома"}
{"url": "https://www.faktor.bg/bg/articles/pet-ministerstva-slagat-nachaloto-na-noviya-programen-period-na-evrofinansirane", "text": "Пет министерства слагат началото на новия програмен период по Финансовия механизъм на Европейското икономическо пространство и Норвежкия финансов механизъм 2014-2021 г. В София в присъствието на вицепремиера Томислав Дончев и държавния секретар на Кралство Норвегия Ингвилд Стуб ще бъдат подписани споразумения за четири програми от новия период. Споразуменията са в областта на културата, сигурността, образованието и правосъдието. В началото на май стартира и програмата към министерството на околната среда и водите. Четирите програми, които стартират днес, са с общ бюджет над 113 милиона и половина евро.", "date": "2018.05.23", "title": "​Пет министерства слагат началото на новия програмен период на еврофинансиране"}
{"url": "https://www.faktor.bg/bg/articles/biser-petkov-uvelichavame-pensiite-ot-1-yuli-sredno-s-14-leva", "text": "От 1 юли предстои ново увеличение на пенсиите, съобщи пред бТВ социалният министър Бисер Петков. „Актуализацията на пенсиите през тази година е значително по-висока. Предвидена е актуализация и на нетрудовите пенсии. Социалната пенсия за старост ще нарасне с 3,8% и ще се увеличи на 125,58 лева. Минималната пенсия се увеличава на 207,60 лева. Средното увеличение е с около 14 лева“, посочи министърът. След 6-ия пореден протест на майки на деца с увреждания и провеждане на среща с техни представители, поискахме да бъде изготвен нов закон за хората с увреждания. Не само националните представителства, но и протестиращите имаха възможност да участват в работната група по изготвянето му. В него се предвижда лична помощ. Тя се финансира за първи път със 70 милиона от бюджета. Средствата ще се управляват по-ефективно.  „Средствата, които се насочват към хората с уреждания, не е достатъчна, но е голяма. Целта е така да се преструктурира подкрепата на държавата, че ефектът да е по-голям“, подчерта той. По думите му системата се променя така, за да помага на хората с увреждания, да ги подкрепя и да им дава по-добър живот.  Той коментира и промените в ТЕЛК, които пряко ще се отразят върху инвалидните пенсии. „Реформа има и в момента. Министерството на здравеопазването е публикувало промени в правилника за работата на медицинската експертиза. Предвижда се да се въведе по-голям контрол. Целта е да се разграничи увреждането от неработоспособността. Това пречи на интеграцията на лицата. Целта на реформата е не да се спестят пари, а системата да стане по-справедлива“, подчерта социалният министър.", "date": "2018.05.23", "title": "Бисер Петков: Увеличаваме пенсиите от 1 юли средно с 14 лева"}
{"url": "https://www.faktor.bg/bg/articles/novini/balgariya/desislava-atanasova-vizitata-na-radev-be-kato-na-podgryavashta-grupa-predi-poseshtenieto-na-borisov-v-moskva", "text": "Визита в рамките на 10 дни на президент и премиер е безспорно успех в областта на дипломацията, и в контекста на двустранните отношенията и отношенията ЕС-Русия. Дано да гледат в една обща посока – интересът на българската държава и граждани. Какво ще си кажат Путин и Борисов – ще видим. Това каза в студиото на Нова ТВ депутатът от ГЕРБ Десислава Атанасова. По думите й по време на визита на българския президент  акцентът е бил върху отношенията, но сериозни разговори за големи проекти – не са били водени. Голямата новина от срещата на Радев с Путин вероятно е – че очакват да посрещнат Борисов на 30 май в Москва. Атанасова отхвърли твърденията, че е имало замразени отношения с Русия.  Борисов има добри отношения с всички водещи политици в света. Европа беше у нас преди дни и Москва ясно разчита тези знаци. Не мисля, че Радев топи ледове. Ако използвам неговата стилистика  – сега неговата визита ми изглежда като подгряваща група преди големия концерт, който ще е визитата на Борисов. Да се опитаме да разчетем знаците в тази посока. Президентът Путин не посети България за 3-ти март, а дойде патриарх Кирил и знаем как завърши визитата му, припомни Атанасова. Тя коментира и горещата тема за проекта Белене, който отново раздели обществото и предизвика поредните протести „за“ и „против“ изграждането на втора атомна централа.  Правителството трябва да бъде прагматично по отношение на Белене – да се рестартира, единствено и само, ако има частен интерес. България няма да дава никакви пари за този проект. Трябва да не бъде ощетяван повече българския данъкоплатец, това е позицията на ГЕРБ, подчерта Атанасова. Депутатът Стоян Мирчев от БСП изтъкна, че със срещата на Румен Радев с Путин е започнало размразяване на отношенията между двете страни.  Президентът Радев направи най-важната стъпка – размразяване на отношенията между България и Русия. През последните години ние се бяхме превърнали в ястреби и русофоби. Радев направи най-трудното  - стопляне на тези отношения. А за това се иска смелост и визия. 40 миниту Путин и Радев са си говорили на четири очи, без преводач. Тоест, разговорите между България и Русия вече са започнали, в това число вероятно и за големите проекти, коментира Мирчев. Що се отнася до проекта „Белене“, от БСП са категорични, че Борисов трябва да махне мораториума за изграждането на Белене. Така ще покаже на Кремъл, че наистина сме готови да бъде рестартиран проекта, в който е редно да участва и българската държава.", "date": "2018.05.23", "title": "Десислава Атанасова: Визитата на Радев в Русия бе като на подгряваща група преди големия концерт"}
{"url": "https://www.faktor.bg/bg/articles/fandakova-izvinenieto-na-tasko-ermenkov-za-otrovnata-voda-ne-e-dostatachno", "text": "Кметът на София Йорданка Фандъкова заяви в ефира на БНТ, че не приема извинението на депутата от БСП Таско Ерменков за поста му във Фейсбук, в който се твърди, че водата в София е отровна заради изсипано голямо количество химикали в река Искър. \"Извинение за подобно поведение не е достатъчно. Това твърдение на политика се появи в момент, в който информация вече имаше. Когато в петък започнаха да излизат слуховете за замърсената вода в София, веднага бяха направени подробни анализи и информацията като резултати и анализи от \"Софийска вода\" беше качена още в събота. Така че е недопустимо като отговорен политик да правиш такава публикация във Фейсбук\", подчерта Фандъкова. Подадох официален сигнал до прокуратурата, искам да бъдат проверени източниците на тази информация, защото хората са притеснени - това е най-важният ресурс. Надявам се да се спре с подобни опити да се заиграва със страховете на хората, особено от политици, посочи столичният кмет.  Тя заяви, че договорите с фирмите, изпълняващи пътните ремонти в София, са изключително строги. Гаранционните договори са минимум 5 години. При най-знаковия ремонт за това лято – на ул. \"Граф Игнатиев\", гаранционният срок е 8 години. \"Надявам се това да накара фирмите да работят прецизно\", каза още Йорданка Фандъкова. \"Започнахме работа и на квартални улици с цялостна реконструкция\", добави тя. За мен инвестициите в образованието са абсолютен приоритет и резултатите от този приоритет са много показателни, посочи Фандъкова. \"Вече построихме 92 нови детски градини, увеличихме местата с над 16 000. Продължаваме със строителството – тази година ще бъдат готови район \"Витоша\" - Драгалевци, \"Младост\" и \"Красно село\". Усилията ни се насочват към възрастта на детските ясли. Увеличихме обхвата на децата в тази възраст двойно, но имаме още работа. В детските градини обхватът на децата е 98%. Недостиг има в няколко района, а в някои райони има дори свободни места.\" Фандъкова разкри още, че е започнало инвестиране в усилено строителство и разширение на училища. \"В момента изграждаме 22 нови учебни зали. Те позволяват работа в групи. По програма \"Региони в растеж\" разработихме програма за ремонт. По програмата започва строителство и ремонт на 17 училища и детски градини. Говорим и за енергийна ефективност, и за модернизация на училищните дворове\", обясни столичният кмет.  Приемам идеята да има пилон с българското знаме във всяко училище и детска градина. Готови сме да помогнем на директорите на учебните заведения в тази насока, посочи Йорданка Фандъкова.  Тя коментира и темата за завода за изгаряне на битовите отпадъци. \"Производството на енергия от отпадъци е много важна част от кръговата икономика и решаване на проблемите с битовите отпадъци в цял свят. Около 450 са подобните инсталации само на нашия континент. Във Виена има четири подобни инсталации, дори в самия център на града, като е туристическа атракция там\", каза Фандъкова и добави: \"Винаги, когато става въпрос за подобни големи проекти, има много спекулации и манипулации, включително и от политически партии. В последните дни бяхме свидетели на такъв случай – с водата на софиянци. И при завода за изгаряне на битовите отпадъци има заиграване със страховете на хората, заяви кметът на София. Тази система е подкрепена от Европейската комисия още през 2012 г. Правят се всички възможни проучвания. Тук живеят моите деца и внуци, така че за мен този въпрос е изкючително важен. Това е трайно и устойчиво решение на проблема за десетилетия напред, каза Фандъкова. В завода на Яна се отделя всичко, което може да се отдели, в момента депонираме 16% от отпадъците, при 100% само преди няколко години, допълни Фандъкова.", "date": "2018.05.23", "title": "Фандъкова: Извинението на Таско Ерменков не е достатъчно, искаме проверка на източниците на информацията"}
{"url": "https://www.faktor.bg/bg/articles/toma-bikov-premierat-shte-poseti-ne-samo-rusiya-no-i-ukrayna", "text": "Не знам каква крачка е направена от президента Румен Радев при посещението му в Русия. Президентът придава по-голямо значение на срещата, но каква е причината да се тръгне в посока на истеричност, не знам. Това каза депутатът от ГЕРБ Тома Биков.  „Това е първата среща между държавни глави на България и Русия след 10 години. Отношенията ни през тези години бяха трудни. Това посещение разчупва отношенията ни и ще доведе до прагматични и регулярни отношения между двете държави“, категоричен бе Крум Зарков от БСП.  „Ние от Обединени патриоти винаги сме искали да имаме добри отношения с Руси“, увери Искрен Веселинов.  „По отношение на това кой пръв тръгна да разчупва ледовете с Русия, да си спомним, че г-н Марешки беше единственият, който присъства на военния парад на 9 май“, припомни Андон Дончев от партия „Воля“. На въпрос какви са шансовете да се стигне до проект „Български поток“, Тома Биков коментира: „Затова съм учуден, това е много сложен технически и политически разговор, който не може да се води от президента. Той се осъществява от правителството. Не е толкова лесно да си стиснем ръсете и да кажем: \"Давайте\". „Турски поток“ няма да е ефективен, ако няма тръба и към България и в Русия го знаят. Разговорите предстоят. Срещата с премиера предстои и тя е подготвяна доста дълго време. Ролята на президента е друга. Сегашното правителство показва, че държи да има прагматични отношения не само с Русия, но и с другите държави“.  Крум Зарков добави, че правителствата на ГЕРБ досега са заемали доста крайни позиции по отношение на Русия. „Много е важно институциите да действат в рамките на своите правомощия, но в защита на националните интереси. Радев се ангажира да извади тези отношения от ледниковия период, в който се намираха и го направи. Президентът даде старт на едни отношения на високо ниво“.  „В делегацията на президента Радев не присъстваха представители на нито една политическа партия или на правителството. Това не беше добър знак. Подчертавам, че всички проекти, които бяха поставени по тях, се работи усилено от година“, смята Веселинов.  Дончев добави, че президентът е отишъл без нито един представител на Министерски съвет, защото вероятно никой не е пожелал. „До тук сме загубили над 1 млрд. евро от това, че „рски поток“ ни заобикаля.  На въпрос дали Румен Радев е достатъчно подготвен за подобна среща, Зарков каза, че визитата е успяла, тъй като в довела до прагматичност и сътрудничество между двете държави. „Сега премиерът трябва да използва това“.  „Премиерът ще посети не само Русия, но и Украйна в качеството си на председателстващ срещата на ЕС. Отношенията ни бяха добри и преди посещението на президента. Проектите се развиват“, каза Тома Биков.  „Има ясна позиция за \"Белене\", но проблемът е, че тя се променя през няколко години и то коренно“, изрази мнение Зарков. „Това трябва да се промени и веднъж-завинаги България да заяви дали ще продължи проекта“.  Биков напомни, че „Белене“ е бил хипотеза. „Бяхме осъдени и според ситуацията заемаме съответната позиция. Другият вариант е хвърляме реакторите някъде и 3,5 млд. лева се хвърлят“. „Договорите за „Белене“ бяха изключително неизгодни“, припомни той.  Зарков добави, че ако проектът 2018 г. трябваше да започне да работи. Биков го попита, но при какви условия. От БСП са категорични, че проектът трябва да се възстанови. От Воля също са съгласни. ГЕРБ и ОП обаче държат да е ясно при какви условия това ще се случи.", "date": "2018.05.23", "title": "Тома Биков: Премиерът ще посети не само Русия, но и Украйна"}
{"url": "https://www.faktor.bg/bg/articles/dimitris-avramopulos-balgariya-e-pred-praga-na-shengenskata-zona", "text": "България е напълно готова да влезе в Шенген, заяви еврокомисарят за миграцията, вътрешните работи и гражданството Димитрис Аврамопулос в специално интервю за Българската национална телевизия. По думите му, България отдавна е изпълнила всички критерии за членство. Аврамопулос изрази надежда, че реформата на т.нар. \"Дъблински регламент\", който определя разпределението на мигранти в Европа, да бъде реформиран до края на юни, какъвто е крайният срок. \"Нямаме повече време за губене. Трябва да положим още усилия, за да изпълним договорката между лидерите на ЕС: те решиха до края на юни да бъде финализирана реформата на Дъблинския регламент. Да, краят на юни е крайният срок за това, но както вече съм казвал, ние трябва да положим повече усилия, защото не става въпрос само за Дъблинския регламент. Трябва повече действие в областта на връщането и реадмисията, презаселването на мигранти и охраната на нашите външни граници. Трябва да работим много, много здраво\", посочи еврокомисарят. \"Всъщност ние сме на финалния етап на реформата, която ЕК започна. Реформата цели по-добро управление на границите, но ние трябва да направим повече в полето на убежището, защото, ако не приемем нова общоевропейска миграционна система, няма да сме подготвени за нови предизвикателства, каквито имахме през 2015 година. Така че трябва да бъдем по-добре подготвени\", коментира Аврамопулос и добави: \"Искам да Ви кажа следното: Българското председателство на Съвета на ЕС допринесе много да постигнем тази цел. Искам да изразя открито и публично моите поздравления към България за това, че направи толкова много неща през последните 5 месеца. Но юни е почти тук, така че трябва да увеличим усилията си.\" На въпрос могат ли България и Румъния да бъдат приети в Шенген скоро, еврокомисарят отговори: \"Общият знаменател е как управляваш границите. От момента, в който станеш член на Шенгенската зона, една от отговорностите ти е да пазиш по-добре общите ни европейски граници, което е задължение за всички страни. И, както съм казвал преди, България е изпълнила всички изисквания и вярвам, че много скоро ще можем да идваме в България, без да показваме паспортите си на границата и българите ще се радват на свободното пътуване в Европа.\" Димитрис Аврамопулос разкри и дали е притеснен за миграционната политика на Италия заради новото правителство. \"Неколкократно съм заявявал, че нещата в Италия няма да се променят драстично, според мен. Италия е една от най-важните европейски страни. Тя е страна основател на ЕС. Техният принос да намерят решение на тези проблеми е повече от добре приет. Остава да изчакаме и да видим, но аз лично вярвам, че Италия ще продължи да върви по своя европейски път и ще има нашата пълна подкрепа в управлението на миграцията, защото Италия е също поставена под огромен натиск. Бил съм там и с италианците постигнахме доста по отношение сътрудничеството с трети страни - страните от Западна и Източна Африка, районът на Сахел, защото мнозинството от хората, които успяват да прекосят Либия безконтролно, са незаконни мигранти в Италия. И вярвам, че Италия се нуждае от Европа, и, разбира се, Европа се нуждае от Италия, за да посрещнем тези предизвикателства заедно, както сме го правили в миналото.\"", "date": "2018.05.23", "title": "Димитрис Аврамопулос: България е пред прага на Шенгенската зона"}
{"url": "https://www.faktor.bg/bg/articles/novini/svyat/italiya-mozhe-da-vzrivi-es-otvatre", "text": "По принцип италианците нямат доверие на своите политици, които презрително наричат \"каста\". Италианските политици много рядко правят това, което са обещали в изборната борба. Веднъж докопали се до властта, те мислят само за собствената си изгода. Горе-долу така изглеждат железните правила на политическия живот в Италия. Сега на власт дойдоха националистическите популисти от ляво и от дясно. Те обещават историческа промяна, революция и истинска грижа за гражданите. Дали пък вече железните правила не важат? Или пък новата неопитна, но много самоуверена коалиция бързо ще забрави своите амбициозни и отчасти опасни цели от коалиционния договор и ще се съсредоточи единствено върху запазването на властта си. Колкото и странно да звучи, по-добре би било ако старите механизми отново влязат в сила и националистическата революция се провали. Това би било в интерес на Италия и на Европа. Безизвестният адвокат по административно право вероятно ще се погрижи да притъпи най-радикалните представи на популистите. Ако обаче професор Джузепе Конте не успее да овладее тънката граница на компромиса между двете екстремни политически сили, той ще бъде сменен доста скоро. Двамата лидери на движението \"Пет звезди\" и националистите от \"Северна лига\" обещаха на своите привърженици невероятни неща: ниски данъци, социални услуги, по-ранно пенсиониране, по-изгодни европейски правила, стопански ръст, по-малко бюрокрация. И всичко това наведнъж. Двамата партийни лидери - Луиджи Ди Майо и Матео Салвини ще се опитат да превърнат премиера в своя марионетка и да го използват като смокинов лист за популистиките си властови игрички. Новият боен вик на господарите в Рим гласи \"Италия на първо място!\". И този боен вик кара умерените европейци да потръпнат. Ако всеки настоява за това, от солидарността между народите няма да остане и помен. \"Никой не бива да се страхува от нас\", подчертава дясноекстремисткият партиен председател Матео Салвини. Обаче трябва! ЕС би трябвало да се страхува, защото с безотговорната си фискална политика, популистите могат бързо да разклатят еврозоната. \"Италия не е Гърция\", гръмогласно тръбят коалиционните партньори в Рим. И това е вярно. Съоснователката на ЕС Италия е значително по-голяма от Гърция, но също има огромни дългове. Би било почти невъзможно италианците да бъдат спасени чрез европейски спасителен чадър, както гърците. В изборната си борба популистите обявиха еврото и германските \"комисари по икономиите\" за източник на всички злини. Не е изключено те съзнателно да залагат на финансова криза, за да се освободят от еврото. Италия може бързо да въведе паралелна валута и да излезе от еврозоната. Финансовите пазари искаха просто да игнорират популистите. ЕЦБ все още подкрепя Италия и другите закъсали страни с капиталови потоци. Въпросът е - докога? Най-късно когато ЕЦБ повиши лихвите, за Италия бързо ще настъпят неприятни времена. Националистическата \"Северна лига\" може да торпилира всички решения на ЕС със своята миграционна политика и политика за предоставяне на убежище. Лигата иска да затвори външните граници и да прогони всички чужденци. Е, как да не се страхува човек? Обещанието на Матео Салвини звучи като куха фраза. Италия ще се промени и ще се опита да промени и ЕС. Възможни ли са компромиси с новите радикали? Във всеки случай ЕС не трябва да реагира панически. Превъзбудените атаки като тази на френското министерство на финансите от уикенда, предизвикват обратен ефект. Италианците реагират извънредно раздразнително на критики отвън. И то всички италианци, а не само популистите. Това също е железен закон в италианската политика.", "date": "2018.05.23", "title": "Италия може да взриви ЕС отвътре"}
