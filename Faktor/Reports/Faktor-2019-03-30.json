{"url": "https://www.faktor.bg/bg/articles/zaradi-signal-za-vzriv-oprazniha-targovski-tsentar-v-moskva", "text": "Евакуираха около 800 души от търговски център в Москва заради опасност от взрив. Посетители и работещи в сепурмаркет са били изведени принудително заради анонимен сигнал за бомба, съобщиха руски медии. Неизвестен е съобщил за опасност от взрив в 16-етажна жилищна сграда, чиито първи три етажа са магазини, съобщи източник от службите за извънредни ситуации. След евакуацията специалистите проверяват за наличие на взривно устройство.", "date": "2019.03.30", "title": "Паника в Москва: Заради сигнал за взрив евакуираха 800 от търговски център"}
{"url": "https://www.faktor.bg/bg/articles/algafari-tsvetanov-e-dostatachno-silna-figura-bez-da-e-parvi-v-gerb", "text": "Аз смятам, че Цветан Цветанов е достатъчно силна фигура и ще си има мястото и позицията, без да е първи в ГЕРБ, или в парламента дори. Тази позиция изрази пред Канал 3 политическият PR Нидал Алгафари.  Вместо да се занимава да тича да види на всеки сърдитко какъв му е проблема, ще се занимава с избори. Това, което направиха в ГЕРБ е много голям жест, но за мен ако ще подаваш оставка, трябва да излезеш от политиката, а Цветанов ще бъде много голяма фигура на изборите, заяви  още той. Алгафари коментира и скандала с апартаментите. Той е убеден, че когато си на висока  позиция във властта, е добре да си правиш елементарна сметка. Не може например чиновници, които би трябвало да живеят на заплата, да ходят с костюми за по 3, 4 хиляди лева, или да карат коли за хиляди, отбеляза той. По думите му когато хората са във властта, допускат грешки и сега дали ще избухне нещо преди два месеца или сега, винаги ще има нещо, което да излезе наяве. На опозицията това й е работата- да търси.  Аз мисля, че сега от ГЕРБ би трябвало да извадят сделки с апартаменти, защото много от опозицията живеят в много хубави жилища. Има много неща, които могат да се появят, но ако тръгнем на тази махленска история, ще стане много грозно. С този огромен медиен интерес и бълването във Фейсбук, закриваме важните неща. Всяко чудо е за 3 дни- минава и заминава. Хората по нашите географски ширини, имат завист и много ги е яд като съседа му има по-хубав апартамент, или кара по-хубава кола и това ги пали , обясни простичко ситуацията Надал Алгафари.", "date": "2019.03.30", "title": "Алгафари: Цветанов е достатъчно силна фигура без да е първи в ГЕРБ"}
{"url": "https://www.faktor.bg/bg/articles/novini/svyat/dugin-liberalizmat-tryabva-da-umre", "text": "Актът на доверие в глобалните медии трябва да се разглежда като престъпление срещу разума, истината и човешкото достойнство. Признаването, че Тръмп е невинен по обвиненията за връзки с Русия по време на изборите е изключително важно. Всички, които настояваха за това, заглушиха възгледите на противниците или се надсмиваха над аргументите и твърденията на опонентите, които определяха като тоталитарни параноични маниаци. В десетки интервюта - Си Ен Ен, Би Би Си и т.н. , аз твърдях: Няма тайни споразумения. Никое от тях обаче не беше излъчено в ефир. Това изтъква в свой коментар идеологът на путинизма Александър Дугин. Според него глобалните либерални медии са репресивна идеологическа машина: ако не си либерал, не си човек, а извратен нацистко-комунистически боклук и всичко, което казваш, е лъжа и всяване на омраза. Няма дебати, няма аргументи, няма логика, чиста проба користен йерархичен монолог: ние знаем, вие не знаете, затова ме чуйте, повярвайте ми и се опитайте да повторите чутото. Това е тоталитарна форма на масова хипноза, предупреждава Дугин.  Случаят с Тръмп е изключително фрапиращ: години на оркестрирана, повтаряща се многократно световна лъжа - в края на всеки ден: Няма  тайни споразумения. Нищо няма. Това е истинският смисъл на това, което всеки ден чуваме, виждаме и четем. Чиста проба световна лъжа. Така че отсега нататък актът на доверие в глобалните медии трябва да се разглежда като сговор между идеологически предубеден процес и съзнателна дезинформация. Един вид престъпление срещу разума, истината и човешкото достойнство. Либерализмът трябва да умре.", "date": "2019.03.30", "title": "Дугин: Либерализмът трябва да умре!"}
{"url": "https://www.faktor.bg/bg/articles/zaradi-skandali-ninova-otlozhi-redeneto-na-evrolistata-za-14-april", "text": "За 14 април се отлага реденето на листата на БСП за предстоящите избори за Европейски парламент. След критичен за социалистите пленум се взе решение Елена Йончева да поведе листата. Останалите имена се очакват. Самата Корнелия Нинова обаче заяви, че Сергей Станишев, който иначе беше сочен за водач, не трябва да е в листата. Станишев се ползва със силна подкрепа от едно от крилата в левицата, което създава освен напрежение в партията и проблем за ръководството. По тази причина датата за редене на листата е била отлагана вече няколко пъти. Първоначално се очакваше Националният съвет на БСП да избере останалите кандидати следващия уикенд. Преди избухването на т.нар. \"Апартаментгейт\", социалистите решили да изтеглят пленума за тази неделя, когато и ГЕРБ ще обявяват листата си, за да може кандидатите да се съпоставят в медиите. След развихрянето на аферата с апартаментите и последвалите оставки на Цецка Цачева, Цветан Цветанов и двама зам.-министри, БСП пак променили дата и в крайна сметка решили пленумът да е на 14 април. Зад паравана на доброто намерение, че Станишев „имал много ангажименти като председател на ПЕС“, Нинова се опитвала да изчисти името му от първите редици. ,,В БСП силово се налагат еднолични решения\", заяви самият Станишев в коментар на позицията на Нинова, цитиран от БНР преди ден. Според него това се правело вместо да „има диалог, и обединяване“. Той се надявал на „поправителен“ на предстоящото заседание на националния съвет, защото така трудно се печелят гласове и избори, като цяло. За последното отлагане на съвета е допринесло и избухването на скандала с апартаменти, купувани на преференциални цени от политици. БСП искала да се възползва максимално дълго време от вдигнатия медиен шум покрай основните си опоненти.   По-важната причина за отлагането обаче е, че двете крила в партията не могат да се разберат дали лидерът на Партията на европейските социалисти (ПЕС) Сергей Станишев да е в листата и ако да – на кое място. По брой на номинациите той излиза втори след Йончева и би трябвало да заеме второто място, макар че според опонентите на Нинова е имало манипулации при вота за първото място.", "date": "2019.03.30", "title": "Заради скандали в БСП Нинова отложи реденето на евролистата за 14 април"}
{"url": "https://www.faktor.bg/bg/articles/i-mareshki-obedinyava-volya-s-tri-partii-za-evrovota", "text": "През идната седмица ще се подпише коалиционното споразумение между \"Воля\", партия \"Обединена социалдемокрация\", Българската социалдемократическа партия и БЗНС \"Александър Стамболийски\". Четирите формации ще се явят с обща листа за евроизборите, като всяка от тях ще разчита на преференциалния вот. Това обяви в Пловдив икономистът Кольо Парамов, който ще е кандидатът на Обединените социалдемократи за Европейския парламент, съобщи БНТ. Новото обединение ще търси контакти и с други формации от демократичното пространство, както и с многобройните организации на запасните офицери в България. Целта е да се възроди социалдемократичната идея и тя да бъде представена с нов подход на изборите. \"За да успеем чрез преференцията да се преброим дали има място в България за социалдемокрация, по какъв начин трябва социалдемокрацията да се изяви\", каза още Парамов.", "date": "2019.03.30", "title": "Марешки обединява \"Воля\" с три партии за евровота"}
{"url": "https://www.faktor.bg/bg/articles/novini/svyat/cnn-sasht-izpratiha-v-evropa-bombardirovachi-s-yadreno-orazhie-kato-preduprezhdenie-kam-rusiya", "text": "Американските военновъздушни сили наскоро разположиха в Европа шест бомбардировачи, който може да носи ядрено оръжие В-52, с цел учения за \"театрална интеграция и летателно обучение\" с регионалните съюзници и партньори от НАТО. Този ход се разглежда като отправяне на силно послание към Русия, която празнува 5-годишнината от военната анексия на Крим. Оперативна група бомбардировачи B-52 Stratofortresses, летци и екипировка от военновъздушната база \"Барксдейл\", Луизиана, пристигнаха в РАФ Феърфорд в края на миналата седмица за участва в различни обучителни мисии в Европа.  В понеделник четири бомбардировачи B-52 \"извършиха полети до няколко места в Европа, включително до Норвежко море, Балтийско море / Естония и Средиземно море / Гърция\", заявиха от военновъздушните сили. Бомбардировачи от В-52 от военновъздушната база \"Андерсен\", Гуам и РАФ Феърфорд също така проведоха \"обучения в Индо-Тихоокеанския регион и Европа\", където бомбардировачите \"летяха на север до район на изток от полуостров Камчатка\", близо до Русия. \"Колективно полетите в Индо-Тихоокеанския регион и Европа са демонстрация на ангажираността на САЩ към съюзниците и партньорите в НАТО чрез глобалната заетост на военните сили\", се казва в съобщение на американските военновъздушни сили до медиите.", "date": "2019.03.30", "title": "CNN: САЩ изпратиха в Европа бомбардировачи, които могат да носят ядрено оръжие, като предупреждение към Русия"}
{"url": "https://www.faktor.bg/bg/articles/iznasilvane-po-ruski", "text": "Сюжет за холивудски трилър. Стас Дмитриевски пише: „Едно от най-мръсните и скандални дела на Комитета срещу изтезанията: 19-годишен свидетел, призован за разпит, е бил изнасилен в продължаване на три часа от едно пияно ченге и трима пияни сътрудници на прокуратурата. Похотливите насекоми се оказаха синковци на областния съд и деканът на юридическия факултет към Държавния университет на името на Лобачевски, поради което цялата съдебна система се втурна да ги брани.  Ето защо, след почти 20 години, въпреки обезщетението на жертвата в размер на 70 000 евро, платени от Русия (т.е. нас) след решение на Европейския съд, насилниците останаха ненаказани. Днес някои от тях вече са нижновгородски преуспяващи адвокати \". Ако всичко това се е случило не в руската действителност, а в някой холивудски филм, успешните адвокати щяха да се измъчват от мисълта за извършеното престъпление към младежта. Някои от тях щяха да се обесят, други - да отидат в затвора по своя воля, да посветят живота си на благотворителност или ще изберат друга форма за искрено покаяние. Но руският \"елит\" не е склонен към размисъл. Тези хора спят добре нощем, съвестта им не ги тормози. На класическия въпрос: \"Нищожество ли съм или имам право?\" - отдавна са си отговорили: \"Имам право!\" (на убийство, изнасилване, ограбване, изтезание на хора, които не са от моята черга). Ако някой насилник от Нижни Новгород тъгува или съжалява, това е само защото по невнимание е изхвърлил през прозореца на кабинета си използвани вече презервативи. Но кой знае, може пък някоя от жертвите да има куража да се опита да го накаже. Тогава, преди 20 години, се случи друго изнасилване. Руският управляващ елитът изнасили страната, довеждайки на власт \"наследника\": корумпиран офицер от КГБ, петербургска мафиот, крадец и убиец. У онези, които му помогнаха да изнасили Русия, няма дори и сянка на угризения. И сега повечето от тях са \"в играта\". В продължение на двадесет години, заедно с шефа си изнасилват душите и мозъците на населението на страната, които отдавна са болни от синдрома на Стокхолм. Нито един европейски съд обаче никога няма да изплати компенсация на руснаците за това изтънчено престъпление.", "date": "2019.03.30", "title": "Изнасилване по руски"}
{"url": "https://www.faktor.bg/bg/articles/rastat-vaprositelnite-okolo-razsledvaneto-na-malar-za-ruskata-vrazka-na-tramp", "text": "Въпросителните около разследването на специален прокурор Робърт Мълър дали президентът Тръмп е възпрепятствал правосъдието нарастват на фона на очакванията за публикуване на доклада, пише американският вестник The Hill, цитиран \"Фокус\".  Докато писмото на главния прокурор Уилям Бар до Конгреса в неделя заглушава подозренията, че Мълър ще обвинява Тръмп или членовете на неговата кампания в заговор с руското правителство, неговото съдържание само засили мистерията около разследването за възпрепятстване на правосъдието.  Остава неясно защо Мълър отказа да вземе решение дали по един или друг начин Тръмп е възпрепятствал разследването му, а демократите все по-скептично се отнасят към позицията на главния прокурор Уилям Бар, че доказателствата са недостатъчни, за да обвинят Тръмп в възпрепятстване на правосъдието. Те също така твърдят, че той не е неутрален арбитър.  Конгресмените едва ли ще получат отговори в рамките на седмици, тъй като Министерството на правосъдието разглежда доклада на Мълър от 400 страници, за да определи какво може да бъде публично оповестено.  Бар каза пред Конгреса в петък, че очаква докладът да бъде подготвен за публично оповестяване до средата на април, след като длъжностните лица го изчистят от материалите на журито, чувствителната информация за националната сигурност и подробности, които биха могли да повлияят на продължаващите разследвания.  Някои правни експерти са описали решението на Мълър да не повдига обвинение за възпрепятстване на правосъдието като много необичайно. Правилникът, уреждащ назначението на Мълър, изискваше от него да представи доклад на Бар, който излага причините, поради които е решил да повдигне или не обвинения за определени престъпления.  „По-необичайно е за прокурор да казва, не знам, или не знам достатъчно, за да стигна до твърдо заключение ”, каза Джак Шарман, адвокат на „Лайтфут, Франклин и Уайт“ и бивш специален прокурор на Конгреса по време на разследването на аферата „Уайтуотър“.  Някои казват, че е възможно Мълър да е искал да изложи фактите и да позволи на Конгреса да реши дали Тръмп е възпрепятствал разследването.  Робърт Мълър също е наясно с политиката на Министерството на правосъдието да не повдига обвинение срещу действащ президент, което може да е повлияло на разсъжденията му.  Някои твърдят, че Бар е превишил правомощията си, като е направил собствена преценка за възпрепятстване на правосъдието, без да публикува доклада на Мълър или доказателствата, които го подкрепят.  Най-общо правните експерти са съгласни, че доказването на възпрепятстване на правосъдието е трудно; изисква да се установи, че извършителят е действал, за да възпрепятства официалното производство и че лицето е действало с „престъпно намерение“.  По този начин почти сигурно щеше да се наложи Мълър да разпита Тръмп, за да стигне до дъното на причините за уволнението на бившия шеф на ФБР Джеймс Коми или да предприеме други действия, като публикации в социалните мрежи, които призовават тогавашния главен прокурор Джеф Сешънс да прекрати разследването.  Мълър никога не е постигнал споразумение с адвокатите на Тръмп за интервю и в крайна сметка не е изпратил призовка, за да получи свидетелските му показания. Защо той не е призовал Тръмп е друга мистерия.  „Фактът, че накрая сме стигнали до неяснота дали има възпрепятстване на правосъдието, подчертава колко важно е било Мълър да интервюира или призове Тръмп“, казва Ели Хониг, адвокат на \"Лоуенщайн - Сандлър\" и бивш федерален прокурор.", "date": "2019.03.30", "title": "Растат въпросителните около разследването на Мълър за руската връзка на Тръмп"}
{"url": "https://www.faktor.bg/bg/articles/novini/svyat/nasochi-samoleta-nagore-kreshtyal-edin-ot-pilotite-na-razbiliya-se-boeing-737-max", "text": "\"Насочи самолета нагоре!\" Това е крещял единият пилот на другия малко, преди самолетът Boeing 737 Max на Етиопските авиолинии да се разбие. След това сигналът се губи. Детайли за последните минути преди катастрофата започнаха да се появяват в медиите. Те бяха огласени от Wall street journal, съобщава news.bg. Вероятната причина е техническа неизправност. Малко след излитането на машината е деактивирала системата за контрол на полета. Разкритията до момента показват една катастрофална повреда. Самолетът на Етиопските линии катастрофира след излитане от Адис Абеба, при което загинаха всички 157 души на борда. Припомняме, че по-рано този месец стана ясно, че анализът на данните от черните кутии на катастрофиралия самолет Boeing 737 Max 8 на Етиопските авиолинии показва \"явни сходства\" с инцидента в Индонезия, при който през октомври се разби лайнер от същия модел, собственост на компанията Lion Air. Очаква се в рамките на месец да бъде огласен експертният доклад по случая, съобщи министърът на транспорта на Етиопия - Дагмауид Могес. Анализът на черните кутии беше възложен на експерти от френското Бюро за разследване и анализ на сигурността на гражданската авиация BEA. След катастрофата в Етиопия компанията \"Боинг\" препоръча спирането на полетите с всички самолети Boeing 737 Max. Към момента експлоатацията им е под забрана в 50 държави. През октомври 2018 г. в Индонезия се разби същият тип самолет със 181 пътници на борда и 8-членен екипаж.", "date": "2019.03.30", "title": "Насочи самолета нагоре! - крещял един от пилотите на разбилия се Boeing 737 Max"}
{"url": "https://www.faktor.bg/bg/articles/novini/balgariya/rumen-hristov-dali-shte-prodalzhi-satrudnichestvoto-s-gerb-zavisi-ot-rezultatite-na-evroizborite", "text": "Г-н Кисьов не беше кандидат по лични причини и така коментара, че се е оттегли не е истина. Що се отнася до г-н Йорданов, ние имаме начин за номинации и той получи значителен брой. Ние търсихме знакова фигура за СДС. По нашия устав, ни номинираме само членове на партията.  СДС от самото начало се бори за свобода на словото. Ние още от самото начало настоявахме, ние сме свободни граждани. Александър Йорданов е критикувал и други министър-председатели, каза в предаването \"Офанзива с Любо Огнянов”, лидерът на СДС, Румен Христов. Ние сме най-старата партия член на ЕНП и гарантираме, че нашите депутати също ще бъдат. Ние говорим за европейски избори. На срещите, които имахме с ГЕРБ, констатирахме, че във външната политика нямаме разминавания. Аз не искам да отменям правото на Александър Йорданов да има свое мнение за управлението на страната. След като партията има едно виждане за определена политика, той ще я защитава, защото това е партийно мнение , каза още той. Оценка на лидери на други партии не искам да давам. Що се отнася до скандала с апартаментите, аз смятам, че политиците трябва да внимаваме много с решенията си, но това не са големите скандали на България. Утре ще разбера кой е водачът на листата на ГЕРБ. Дали ще продължи сътрудничество с ГЕРБ зависи от успеха на европейските избори, заяви лидерът на СДС. За нас важно е да се направи интерконекторна връзка с Гърция, защото това е важно за България. Ние трябва да се опитаме да транзитираме газ, защото имаме нужда от тези такси. Много добре трябва да преценим дали има полза от изграждане на трасе, или можем по друг начин да си доставяме газ, каза Румен Христов.", "date": "2019.03.30", "title": "Румен Христов: Дали ще продължи сътрудничеството с ГЕРБ - зависи от резултатите на евроизборите"}
{"url": "https://www.faktor.bg/bg/articles/s-akustichen-kontsert-i-izkachvane-na-cherni-vrah-otbelyazvame-chasa-na-zemyata", "text": "Днес е Часът на Земята, най-мащабната природозащитна инициатива в света. Тя се провежда винаги в последната събота на март от 20:30 до 21:30 ч., напомнят от WWF. През тези 60 минути милиони хора по целия свят символично гасят осветлението в домовете си, а знакови сгради притъмняват фасадите си. Кулминацията на проявата в България ще бъде акустичният концерт пред Народния театър \"Иван Вазов\" от 20:30 до 21:30 ч. Софиянци и гостите на столицата са поканени на традиционното проследяване на изгасяването на осветлението и съпътстващото огнено шоу. Мотото на инициативата и през тази година е \"Свържи се с природата\". Часът на Земята традиционно акцентира върху връзката с природата, която прави живота ни възможен. По-данни на доклада \"Жива планета\", природната среда ни осигурява услуги на стойност 125 трилиона долара годишно, които сме свикнали да приемаме за даденост. Сред тях са жизнено важният достъп до въздух, прясна вода, храна, енергия и лекарства. Не на последно място природата ни предоставя и среда за почивка и приятни разходки. Часът без електричество е символичен призив за отговорно отношение към ресурсите на планетата, за по-устойчиво бъдеще. Този жест е знак за това какво влияние могат да имат малките постъпки върху нашата планета. Във връзка с Часа на Земята, наред с акустичния концерт, са предвидени редица събития. Едно от тях е фермерският пазар \"От нашата ферма - с любов за вас!\", в рамките на който са организирани няколко тематични работилници - за производство на сладко, играчки от восък, сурови крекери, както и за разпознаване на сирене. Пазарът ще се проведе днес в градинката на Народния театър \"Иван Вазов\" в София, между 10 и 18 ч. За трета поредна година WWF, заедно с Българската асоциация за ски в свободен и екстремен стил (БАССЕС), организира нощно изкачване на Черни връх за Часа на Земята. Целта е да се привлече вниманието на хората към опазването на горите, въздуха и чистата вода както на Витоша, така и на останалите природни и национални паркове. До пазара, на паркинга на площад \"Батенберг\", ще бъдат разкрити и мобилни пунктове за събиране на текстил и стара техника - електрическо и електронно оборудване. Зелените светлини на 50 пешеходни светофара в града ще светят във формата на сърце - отправяйки ясно послание за любов към природата. В зелено ще свети и НДК. Организацията на българските скаути също се включва в Часа на Земята като мобилизира деца и младежи да се грижат за опазването на планетата. В клубовете из страната ще се проведат различни инициативи - засаждане на дървета, уроци от големите към малките скаути за разделно изхвърляне на отпадъци и образователни игри.", "date": "2019.03.30", "title": "С акустичен концерт и изкачване на Черни връх отбелязваме Часа на Земята"}
{"url": "https://www.faktor.bg/bg/articles/mik-dzhagar-vliza-v-bolnitsa-roling-stoun-otlaga-turneto-si", "text": "Легендарната група \"Ролинг стоунс\" отложи турнето си в САЩ и Канада, за да даде възможност на вокалиста си Мик Джагър да се подложи на лечение, съобщи Ройтерс, цитирана от БТА. \"Разочараван съм, че отлагаме турнето, но ще направя всичко, което е по силите ми, за да се върна възможно най-бързо на сцената - заяви Джагър в Туитър. - Съжалявам за феновете в Америка и Канада, които са си купили билети.\" \"Очаква се 75-годишният Мик да се възстанови напълно - заяви говорител на бандата. - Лекарите го увериха, че очакват пълното му възстановяване, така че да се върне колкото е възможно по-бързо на сцената.\" Северноамериканското турне на \"Ролинг стоунс\" бе планирано да продължи от 20 април до 29 юни.", "date": "2019.03.30", "title": "Мик Джагър влиза в болница, \"Ролинг стоунс\" отлага турнето си"}
{"url": "https://www.faktor.bg/bg/articles/dzheni-sushi-mozhe-da-izpishe-vezhdi-na-kobrata-zaradi-tseluvkata", "text": "Не може да става и дума за сексуално насилие при целувката на Кубрат Пулев. Това каза адвокатът Рада Лилова в ефира на Нова Тв по повод на целувката, с която завърши интервюто на Кобрата с местна журналистка Джени Равало, по-известна като Джени Суши. „Не става въпрос изобщо за сексуални отношения. Не смятам, че е обида, макар че е направено уж против нейната воля, да те целуне един мъж в еуфория, покачен адреналин. Не смятам, че има някакъв, макар и малък намек, за физическа близост и сексуалност”, добави тя. Жени Калканджиева изрази мнение, че цялото това нещо е единствено и само за да се печелят пари. Тя допусна, че заведеното дело може и да спомогне за популярността на българския боксьор.  \"Може тя, без да иска, да му изпише веждите на Кубрат. По-скоро тя ще му помогне той да стане още по-популярен\", коментира тя. Станислав Недков смята, че ситуацията с целувката се използва и преекспонира, за да се спечелят някакви дивиденти. „едва ли една целувка може да притесни жена, която се снима гола за списание с наредено суши по тялото си. Оказва се, че това не е еднократен случай, а е неин бизнес. Тя има фирма за кетъринг на голо суши”, обясни той. Журналистът Деян Веселинов изрази притеснението си, че е възможно да пострада професионалната кариера на Кубрат Пулев. Той обясни, че предстои изслушване на 14 май. \"Вратите за Кубрат не са по-затворени, отколкото преди една седмица. Мисля, че поука може да си вземе всеки\", каза още Веселинов. Тервел Пулев, братът на Кобрата, разпространи в социалните мрежи кадри, направени часове, след като Кубрат целуна репортертката Джени Суши. На тях се вижда как тя танцува в скута на мъж, гост на афтърпартито след победата на българския боксьор.  В клипа се вижда, че Кубрат Пулев близо до Джени и нейния партньор, но присъствието му по никакъв начин не притеснява репортерката.  Кадрите са публикувани с текст \"03:00 ч. сутринта, няколко часа след прословутата целувка, Джени Суши в контекста на сексуално тормозената жена!\".", "date": "2019.03.30", "title": "След целувката: Вратите за Кобрата никога не са били по-затворени"}
{"url": "https://www.faktor.bg/bg/articles/federer-se-pretseli-v-101-vata-si-titla-na-finala-v-mayami", "text": "Роджър Федерер ще опита да вземе титла №101 в кариерата си в АТП. Швейцарецът е на финал на турнира \"Маями оупън\" от серията \"Мастър 1000\" след победа на полуфинала срещу Денис Шаповалов (Канада) - 6:2, 6:4. Маестрото има три титли в щата Флорида. По-рано този месец Федерер загуби от Доминик Тийм в прекия спор за най-голямото отличие на Мастърса в Индиън Уелс. Преди това той закръгли отличията си на 100 в Дубай. Съперник на бившия №1 утре ще бъде шампионът от миналата година Джон Иснър (САЩ).  Американецът спря друга канадска надежда - Феликс-Оже Алиасим - 7:6(3), 7:6(4). Той е на финал без загубен сет. Стигне ли се до тайбрек - няма грешка. Канадски тийнейджър е на полуфинал в Маями 18-годишният Алиасим вече влезе в историята на турнира - той е най-младият му полуфиналист. А в понеделник ще запише историческо постижение и в ранглистата на АТП, като стане първият тенисист, роден след 2000 г., попаднал в топ 50.", "date": "2019.03.30", "title": "Федерер се прицели в 101-вата си титла на финала в Маями"}
{"url": "https://www.faktor.bg/bg/articles/kam-tets-varna-dogan-shte-pribavi-i-targovsko-pristanishte", "text": "Бизнес експанзията на Ахмед Доган във Варна продължава. Както стана ясно покрай строежа на морския му палат и придобиването на ТЕЦ \"Варна\", когато цяла редица институции се активизират, за да свършат бързо нещо, обикновено предстои нов проект на почетния лидер на ДПС, съобщава Капитал. През последните месеци се проправя път към изграждането на ново търговско пристанище във Варненския залив. То ще бъде на мястото на въглищния терминал на ТЕЦ \"Варна\" - централата, която от миналата година е собственост на почетния лидер на ДПС и чрез която в началото на 2019 г. той придоби официално т.нар. Боянски сараи. Точно както ТЕЦ \"Варна\" се настани в схемата за студен резерв и измести държавната \"Марица-изток\", така новото пристанище иска да се намеси ударно в обработването на контейнерни товари и зърно, като изземе немалка част от дейностите на държавното \"Пристанище Варна\". 12.5 м ще е дълбочината за маневриране в новия порт. Общата използвана площ ще бъде 181 653 кв.м на сушата и около 380 000 кв.м в езерото Паралелно се движи и обновяването на самия ТЕЦ, така че от следващата година да може да участва с три пъти по-голям капацитет в търговете за предоставяне на студен резерв, от които вече спечели над 27 млн. лева. За да се случи това пък, \"Булгартрансгаз\" ще реконструира газопровода до централата, за да може да осигури доставките на необходимите за работата му количества природен газ. В края на 2017 г. тогавашният купувач на централата - близкият до ДПС бивш транспортен министър Данаил Папазов, заяви за \"Капитал\", че морското пристанище е най-ценният, но труден за използване актив на ТЕЦ \"Варна\". Самият Папазов е бил изпълнителен директор на държавното \"Пристанище Варна\" в периода 2001 - 2013 г., като точно там пътят му се пресича с Делян Пеевски, който за две години влиза в съвета на директорите на пристанището. Проблемът при пристанището на ТЕЦ-а е преди всичко нормативен - то не е приемало кораби от октомври 2013 г. и на практика не може да се използва за несвързани с електропроизводството цели, а именно доставката на въглища. Необходимо е да се получат редица разрешения, така че пристанището да може да се реконструира и използва и за търговски цели. След като в началото на август 2018 г. Папазов прехвърли на Доган централата (30% дял в дружеството запазиха децата на Папазов, а той стана изпълнителен директор), държавните институции бързо се активизират за изпълнение на плановете.  Така за по-малко от две години неработещият енергиен комплекс и пристанището му ще станат гореща бизнес точка, която генерира приходи от десетки милиони.", "date": "2019.03.30", "title": "Към ТЕЦ \"Варна\" Доган ще прибави и търговско пристанище"}
{"url": "https://www.faktor.bg/bg/articles/obshtestvo/ulitsata/s-moshtno-bramchene-iz-sofiya-startira-motosezon-2019", "text": "Мотосезон 2019 г. в София стартира официално днес в 10:00 часа под надслов \"Бъди разумен на пътя, започни от себе си“. Сборният пункт ще бъде на площада пред храм-паметник \"Св. Александър Невски”. Мотошествието ще премине по ул. \"Оборище, булевардите \"Васил Левски”, ”Цар Освободител”, \"Цариградско шосе”, \"Алея Яворов”, \"Никола Вапцаров”, ”Черни връх” и ”България” до пътен възел Бояна, където празникът ще продължи. От МВР напомнят, че всички участници в движението трябва да спазват правилата и да бъдат толерантни един към друг. За взаимно уважение на пътя и дисциплина - основни фактори за безпроблемен мотосезон, призова и президентът на столичния мотоклуб \"Джентълмен” - Иван Саздов.", "date": "2019.03.30", "title": "С мощно бръмчене из София стартира мотосезон 2019"}
{"url": "https://www.faktor.bg/bg/articles/ognebortsi-potushiha-pozhar-na-pl-slaveykov", "text": "Огнеборци потушаваха пожар, обхванал ремонтно-строителни материали на площад \"Славейков\". Пламъците вероятно са тръгнали от опаковъчните кашони на метални съоръжения, на пръв поглед приличащи на кошчета за смет.", "date": "2019.03.30", "title": "Огнеборци потушиха пожар на пл.\"Славейков\""}
{"url": "https://www.faktor.bg/bg/articles/ognen-ad-v-roman-izgorya-bashtata-na-itso-tsarya-tarsyat-trupa-mu", "text": "Страшна трагедия е станала тази нощ в Роман, съобщи BulNews. При голям пожар е загинал възрастен мъж, а трупът му все още не може да бъде открит от пожарникарите. Сигнал за бедствието в къщата на Христо Илиев-Ицо Царя е подаден на тел.112 около 1.30 часа след полунощ. За съжаление, въпреки бързата реакция на пожарникарите, е изгорял напълно втория етаж на имота, където е живеел Бай Илия, бащата на Ицо Царя. По информация на местните хора, семейството е обикаляло контейнерите за боклуци в града и каквото намерели, складирали в къщата. Цялата улица „Александър Стамболийски“ бе отцепена от полицията, тъй като пламъците все още не са напълно загасени. По предложение на огнеборците на мястото на инцидента пристигна багер, който да бутне стените, за да се спре тлеенето. Едва след това вътре ще влязат разследващи да търсят трупа на загиналия възрастен мъж.", "date": "2019.03.30", "title": "Огнен ад взе живота на мъж в Роман, оказа се бащата на Ицо Царя"}
{"url": "https://www.faktor.bg/bg/articles/obshtestvo/ulitsata/ekaterina-boncheva-tsarkvata-vmesto-da-e-primer-narushava-zakona-otkazva-da-gi-proverim-za-vrazki-s-ds", "text": "Не съм съдник на Църквата, но Църквата в лицето на висшия клир, тези, които трябва да дават пример – грубо погазват законите. Това обяви в предаването «Вяра и общество» по БНТ членът на Комисията по досиетата Екатерина Бончева. Тя е категорична: законът казва, че лица, които изпълняват публична дейност, тоест Св. Синод и духовниците в цялата страна, председателите на храмовете и църковните настоятелства трябва да бъдат проверени за съпричастност към репресивните служби на БКП – ДС и Военното разузнаване. Бончева обясни, че през 2012 година са проверили 12 митрополити. Тогава е имало голяма съпротива към работата на комисията, а след това БПЦ отказва упорито да им предостави необходимата информация. Бончева обясни, патриарх Неофит им изпращал като отговори противоречиви писма. Кореспонденцията ни със Синода е започнала от 2011 година, сигурно е един ТИР, но ефект няма. Въпросът е, че има закон, и вместо духовниците да са пример, те нарушават закона. Аз сигурно съм по-близо до Бог, отколкото те, защото не спазват закона, твърди Бончева. Според нея вероятно клирът се притеснява, че ще излязат още неявни връзки на духовенството с ДС. Освен това има и трима непроверени митрополити, които са ръкоположени през последните години. Бончева предупреди, че чл. 33 от Закона за досиетата им позволява да налагат административни актове. Санкцията е от 15 до 30 хил. лв. Председателят на комисията издава актовете, но ако има решение на комисията, аз съм готова да съставя такъв акт, категорична е Бончева.", "date": "2019.03.30", "title": "Екатерина Бончева: Църквата вместо да е пример, нарушава закона, отказват да ги проверим за връзки с ДС"}
{"url": "https://www.faktor.bg/bg/articles/prodavat-za-17-bona-uchilishte-na-200-godini-pametnik-na-kulturata", "text": "Община Велико Търново продава 200-годишно килийно училище. Школото е в село Плаково. Имотът е със статут на паметник на културата. Сградата е полуразрушена. Първоначалната цена е 17 000 лева, информира БНР. Килийното училище в Плаково е сторено от ученик на Колю Фичето през 1820 година. \"В част от него се е помещавал и конакът, след това е било кметство и общежитие на учениците, които са идвали от Велчево, от Средни колиби. После детска градина. Пощата е била там, в една част от пристройката\", заяви кметът на селото Петя Кънчева. Сградата е изоставена от 45 години. Според местните хора най-добре е бившето килийно училище да бъде превърнато в музей. За последните две години е имало 20 безуспешни търга за продажба на сградата. Те са организирани от Общинската агенция за приватизация. За 21-ия търг цената е намалена с 20%.", "date": "2019.03.30", "title": "Продават  килийно училище, строено от ученик на Кольо Фичето, за 17 бона"}
{"url": "https://www.faktor.bg/bg/articles/vmro-gotvi-protest-pred-turskoto-posolstvo-za-da-pokazhat-che-balgariya-e-suverenna-darzhava", "text": "\"България не е турска провинция, за да ни казва Анкара какви законопроекти да правим и да се намесва във вътрешните ни работи\", съобщава в своя позиция ВМРО във връзка с отказа на турския вицепрезидент Фуат Октай да се извинени за думите на Чавошоглу. ВМРО цитира външният министър на Южната ни съседка Мевлют Чавушоглу от негова публична реч в центъра за обществено образование: \"Турция беше принудена да се намеси и се наложи България да внесе промени в закона за вероизповеданията\" и допълва, че Анкара \"ден и нощ работи за интересите на турските общности в чужбина и това e един от приоритетите на външната политика на страната\". ВМРО реагира на тези думи и иска спешно външният ни министър Екатерина Захариева да бъде изслушана в Народното събрание, за да стане ясно дали са водени разговори от българска страна и каква точно намеса е оказана. За първи път от 30 години българската държава се противопоставя по този начин на политиката на Турция за вмешателство във вътрешните работи на България, допълва ВМРО. ВМРО иска да припомни факта, че именно те, \"Патриотите от ВМРО, заедно с нашите колеги от Обединени патриоти оказахме сериозна съпротива в пленарната зала при гласуването на законопроекта на ГЕРБ, БСП и ДПС, подписан лично от Цветан Цветанов, Корнелия Нинова и Мустафа Карадайъ. Това е законопроект, написан от ДПС като контра на законопроекта за вероизповеданията на ВМРО, който имаше за цел тоталното пресичане на всякакво външна финансиране и намеса в делата на вероизповеданията, като така щеше да бъде гарантиран техният суверенитет, както и пресечен пътят на радикалния ислям към страната ни\". В този контекст, позицията и изказванията на БСП по темата са нищо повече от опит да се измъкнат от отговорност, защото точно те гласуват този спорен законопроект, \"докато още бяха в пленарната зала и точно тях ги нямаше, когато ОП се борихме срещу скандалното предложение за финансова амнистия на мюфтийството. Ако те си бяха на работните места с нашите, техните и гласовете на \"Воля\" този текст нямаше да мине. Именно тях ги нямаше и да подкрепят нашето предложение да се забрани всякакво чуждо финансиране на религиозните общности\", допълва ВМРО. \"Тук не само, че не е нужен политически популизъм, а той в този момент даже е опасен за националната сигурност на страната. Мястото на депутатите е в парламента, за да отстояват позициите на партиите, чиито избиратели са ги избрали. Популистки са и призивите на Корнелия Нинова ОП да напуснем управлението. Какво цели тя с тях - да вкара страната в политическа криза месеци наред и така да проправи пътя за поредното вредно управление на коалицията БСП - ДПС\", обясняват те. \"Благодарение на ОП всички тези теми излизат на бял свят. Благодарение на Патриотите във властта днес държавата ни има категорична и ясна позицияза ненамеса на чужди държави в българската политика. Ето защо г-жо Нинова, вместо да обикаляте студията, върнете депутатите си в парламента, за да отстояват там политиките в защита на националния интерес. В телевизиите политика не се прави\", добавя ВМРО. \"Единственият начин да пресечем опитите на чужди държави и политически субекти да се намесват в делата на България е да се приемат отхвърлените текстове на ВМРО за категорична забрана за финансиране на вероизповеданията от чужди държави, физически лица, фирми или НПО-та. Казваме го ясно за пореден път, за да бъде пределно ясно за всички.\" Според поизицитя на ВМРО, \"нахалството на турските управници този път премина границите на дипломатическото благоприличие. Да откажеш извинение при очевидно твърдение за политически натиск от страна на Турция е демонстрация на незачитане на суверенитета на страната ни\". Ето защо, ВМРО ще изрази своето категорично несъгласие с политиката на Турция. В понеделник в 8 и 30 часа сутринта ще изразят своя протест пред посолството на Република Турция в България, \"за да покажем, че България е суверена държава, която сама взема своите решения и не ни е нужно опекунството нито на Анкара, нито на друга столица. Каним всички български граждани, които искат да изразят несъгласието си, да се присъединят\".", "date": "2019.03.30", "title": "ВМРО готви протест пред турското посолство: Да покажем, че България е суверенна държава!"}
{"url": "https://www.faktor.bg/bg/articles/tsvetanov-politicheskite-ni-oponentite-nyamat-idei-i-razchitat-na-kompromati", "text": "Предстои ни много тежък предизборен период, насреща си имаме политически опонент като БСП, който не предлага политики. Те не искат дебат по същество за евроизборите, направиха всичко възможно техният водач на листата да бъде агресивен и арогантен. Това не е послание за същността на европейския вот, а той е нещо изключително важно, защото в европейските институции се приемат параметрите, бюджетите и основните политики, които всяка една държава трябва да изпълнява. Нашата евролиста ще бъде от компетентни и знаещи хора, които познават функциите на европейските институции и имат признанието на европейските лидери. Убедителната победа на евровота ще ни даде сили за предстоящия местен вот. Tова заяви заместник-председателят на ГЕРБ и председател на Националния предизборен щаб  Цветан Цветанов пред близо 250 души в Поморие. Той откри традиционния Областен семинар на бургаската структура на партията в Гранд Хотел „Поморие“. На него присъстваха областният ръководител Димитър Бойчев и неговите колеги народни представители от Бургас, зам.-министри, зам.-председателят на партията и кмет на Бургас Димитър Николов, зам.-областни управители, общински съветници, председатели на клубове и др. Модератор на събитието бе бургаският депутат Ивелина Василева. Цветанов прогнозира, че с обявяването на листата кандидатите ще чуят всякакви неверни неща от БСП. „На местните избори битката ще бъде отново безмилостна. Ще се стараят да дискредитират успешните кметове с компромати. Опонентите ни нямат какво друго да предложат, нямат идеи. Затова трябва да подкрепяме кметовете. Без работата им в общините нямаше да имаме тези успехи във всички национални избори. Гръбнакът на една партия е местната власт, добрата структура от партийни организации и постоянният диалог. Силата ни е, когато подкрепяме всичко, което е добро за страната ни и хората да усетят, че политиката стига до тях. Това е партия ГЕРБ“, заяви той. Пред многобройната структура Цветанов даде редица примери за компромати срещу ГЕРБ в предходни години непосредствено или по време на кампания спрямо него, спрямо кмета на Бургас Димитър Николов, аферата „Костинброд“ и др. „Когато 2013-2014 управляваха тези, които днес казват, че с „Визия за България“ могат да са по-добри от нас – спираха еврофондовете и кметовете страдаха“, напомни Цветанов.  „В нашата предизборна платформа ще представим приликите си с ЕНП, а не както направиха от БСП – да акцентират върху различията с ПЕС. Когато си член на партия и политическо семейство, трябва да показваш какво ви обединява, а не това, което ви разделя. Това показва, че БСП са неискрени към техните избиратели. Те залагат на това, което може да провокира националпопулистките настроения на хората“, сподели още председателя на Националния предизборен щаб.  „Вероятно всички сте видели водача на листата на БСП – обвинената в пране на пари в особено големи размери Елена Йончева – вчера да казва, че вярва на турската страна във връзка с изказването Мевлют Чавушоглу, но не и на премиера Борисов и правителство на България. Това национално отговорна политика ли е? Не е ли умишлено търсене на провокация. Това е потенциален риск за страната ни и от всяко излишно изказване – може да тръгне нещо, което да е заплаха за националната ни сигурност. В Гърция има увеличение на миграционния поток с около 30% спрямо 2017 г, а за България той е почти нулев. Това не е ли заслуга на българското правителство и на министър-председателя?“, заяви Цветанов. По време на областния семинар Цветан Цветанов връчи членски карти на новоприети членове на ГЕРБ в област Бургас.", "date": "2019.03.30", "title": "Цветанов: Политическите ни опонентите нямат идеи и разчитат на компромати"}
{"url": "https://www.faktor.bg/bg/articles/novini/balgariya/eto-s-koi-neizvestni-partii-abv-pravi-koalitsiya-za-balgariya", "text": "От АБВ подписаха стратегическо споразумение с шест политически партии за коалиционно участие на евровота. Сред коалиционните партньори са Българска партия Либерали, Обединение Блок на труда Български лейбъристи, Политическо движение Социалдемократи, Движение за социален хуманизъм, ПП Възраждане на отечеството и ПП Българска левица. Има повече от 25 номинации за водач на листата, но той все още не е ясен, заяви лидерът на АБВ Румен Петков на пресконференция пред журналисти. Той е убеден, че е необходима промяна за нова справедлива и развиваща се България - борба с бедността и демографската катастрофа, възраждане на българското село, общодостъпно и качествено образование и здравеопазване. БСП е отказала да участва в преговорите за лявоцентристка коалиция по думите на Петков. Президентът на България (2002-2012) Георги Първанов обясни по отношение на името на новата формация, че това е сантимент. Преди 20 години с господин Петков, аз като председател, той като координатор заедно с други партньори сме създавали една коалиция, която постави в основната си истински работещи ценности, както социални, така и национални. По думите му коалицията е била равнопоставена в истинския смисъл на думата. Когато става дума за коалиции, тенденциите в българската политика са две - или за сектантство и търсене на монопола, или за равнопоставени коалиции така, както преди 20 години според Първанов е подготвяна новата левица. От Позитано обаче са се отказали от този модел, като са наложили монополизация. Затова пък АБВ отваря широко палитрата от крайно ляво до центъра, допълни Първанов. Коалицията ще бъде източник на много идеи и няма да влиза в режима на скандали, увери той. Със сигурност моделът на управление според него трябва да се смени, но не е сигурен дали се налага и промяна в политическата система. \"Коалиция за България\" - името, с което се регистрираха АБВ за участие в евровота, ще продължи участието си на местните, парламентарните, президентските и на следващите европейски избори. По думите на Ивайло Калфин, председател на НС на АБВ,  за 12 години членство в Съюза България не е успяла да използва възможностите пред нея за своите граждани. \"Коалиция за България\" се обедини около три основни цели - защита на националните интереси, сред които изравняване на доходите между тези на българските и европейските граждани, затвърждаване ролята на страната като регионален лидер на Балканите, както и правата на българите в ЕС. Според Калфин ЕС трябва да заяви ролята си по опазване на мира и климата, а технологиите да се развиват на базата на международно право. Наред с това по думите му ЕП трябва да получи повече права и ЕС да засили стълба по социалните права.", "date": "2019.03.30", "title": "Ето с кои неизвестни партии АБВ прави \"Коалиция за България\""}
{"url": "https://www.faktor.bg/bg/articles/novini/balgariya/radan-kanev-zamenya-malinov-za-evroizborite-partiyata-na-kuneva-iska-da-e-chast-ot-demokratichna-balgariya", "text": "Радан Кънев ще замени Светослав Малинов в листата на „Демократична България” за европейски избори. Това обявиха лидерите на коалицията на специална пресконференция в София. На нея стана ясно, че „България на гражданите”, създадена от Миглена Кунева е поискала да бъде също част от коалицията. Не е важно кой от нас ще бъде евродепутат, важно е дали нашите деца ще живеят утре в София или в чужбина. Това винаги е била каузата на „Демократична България”. Това е мечтата на хората в българската десница, които са демократи и европейци. Аз съм българин, български патриот и европеец. Нашата мечта е ясна и хората, които имат същата мечта са повече от членовете на нашата партия. Приемам предложението да водя тази листа и се обръщам към всички седесари, за които Бойко не е демократичното лице.  Това обяви на пресконференцията новият водач на листата Радан Кънев. Той посочи, че е приел заедно с колегите от „България на гражданите” да постигнат общи действия, защото имат сходни позиции и към Европа и властта в България.  Те имат Национален съвет утре и надявам се да получат мандат, за да се явим заедно на евроизборите, заяви Кънев. Подхождам към тази кампания с много отговорност и самочувствие, натрупано от грешките и от многото изяден бой, добави кандидатът за евродепутат. Атанас Атанасов от ДСБ акцентира, че на тази пресконференция са се събрали хората, които са се отказали доброволно от властта и са опозиция на модела „Борисов”. Тези избори са много важни за България и нейното развитие, те ще бъдат някакъв своеобразен референдум за избирателите - как се упражнява властта от кликата на Борисов. Търсим знакови лица в листите, ще бъдете приятно изненадани, обеща Атанасов.", "date": "2019.03.30", "title": "Радан Кънев заменя Малинов за евроизборите, партията на Кунева иска да е част от „Демократична България”"}
{"url": "https://www.faktor.bg/bg/articles/novini/svyat/zemetresenie-5-3-po-rihter-udari-gartsiya", "text": "Земетресение с магнитуд 5,3 по Рихтер бе регистрирано днес в Централна Гърция, съобщиха медиите в южната ни съседка. Трусът е регистриран в 12.46 ч. местно време край град Итеа, на 129 километра западно от Атина, сочат данни на Атинския институт по геодинамика. Трусът е бил на дълбочина 13,7 километра. Засега няма информация за ранени хора и за нанесени материални щети.", "date": "2019.03.30", "title": "Земетресение 5.3 по Рихтер удари Гърция"}
{"url": "https://www.faktor.bg/bg/articles/novini/svyat/-vzglyad-kitay-aktivno-raboti-za-rusiya-razdelyayki-evropa", "text": "Китай активно купува и разделя Европа. Така могат да оценят резултатите от неотдавнашното посещение на Си Дзинпин в редица страни от ЕС. Освен сключването на колосални търговски договори, тази визита има и политически компонент - и в този смисъл действията на Пекин очевидно са в полза на Москва, анализира руският вестник „Взгляд“. Икономическата намеса на Китай в Европейския съюз започна отдавна, но сега не беше особено забележима. В края на краищата, това не беше извършено чрез безсрамен натиск (както правят американците), а чрез тихо пълзене в обещаващи проекти, но без достатъчно пари. Пробата на Пекин може да се счита стартирането на формата 16 + 1 във Варшава през 2012 г. Това са споразуменията за търговско, икономическо и инвестиционно сътрудничество на 16 страни от Централна и Източна Европа, които някога са били в социалистическия лагер (Албания, Босна и Херцеговина, България, Хърватия, Чехия, Естония, Унгария, Латвия, Литва, Македония, Черна гора, Полша, Румъния, Сърбия, Словакия и Словения) и Китай. 11 от горепосочените са членове на ЕС, но ръководството на ЕС не възпрепятства сключването на сделката. Напротив, въздъхва с облекчение: самото финансиране от „Общността на 28-те“ за подкрепа на икономиките на източноевропейските държави нямаше необходимият обем. Китайците умеят да чакат. Почти до 2018 г. Пекин прехвърляше инвестициите си в Европа много предпазливо, в незабележими части, натрупвайки дялови участия в транспортната мрежа на различни страни (главно акциите на морски пристанища на Гърция, Италия, Испания и някои други). И след като започнаха да оказват влияние върху политиката на превоза на товари в Стария свят, реши да обърне внимание на технологичните предприятия на ЕС. И в този момент инициативата на Доналд Тръмп за „връщане на величието на Америка“ излезе на преден план. Тръмп наложи високи мита върху стоки, доставяни на Съединените щати от Европейския съюз, като продължава да настоява европейците да купуват американски стоки на преференциални условия. Европа се сблъска в търсене на изход - и тогава Поднебесната империя дойде на помощ. (източни: Факти.бг)", "date": "2019.03.30", "title": "\"Взгляд\": Китай активно работи за Русия, разделяйки Европа"}
{"url": "https://www.faktor.bg/bg/articles/predizborno-erdogan-plashi-s-novi-udari-v-siriya", "text": "Турският президент Реджеп Ердоган заплаши, че след изборите страната му ще предприеме военна операция в Сирия, предава БНР.  Реджеп Ердоган заяви на митинг в квартал „Кяътхане“ в Истанбул, че на тези, които са опитали да затворят Турция с „терористичен коридор“ по южната граница, е бил преподаден урок. Турският президент беше категоричен, че те няма да имат шанс да направят това и в бъдеще.  „Първата работа след изборите ще бъде непременно да решим сирийския въпрос – ако е възможно, не на масата (на преговорите), а на терен. Няма да спрем!“, каза Ердоган.  И продължи: „На тези вътре и извън страната, хвърлили око на работата и хляба на турския народ, няма да простим. Със същата решителност, с която спряхме въоръжения терор, също толкова решителни сме да спрем и икономическия терор“.  Днес е последният ден от предизборната кампания за местния вот и турския лидер говори на поредица от митинги в европейската част на мегаполиса.", "date": "2019.03.30", "title": "Предизборно: Ердоган плаши с нови удари в Сирия"}
{"url": "https://www.faktor.bg/bg/articles/britanski-analizator-ocherta-chetiri-stsenariya-za-badeshteto-na-velikobritaniya", "text": "Заради многото неяснотите около Брекзит Великобритания е в най-дълбоката политическа криза от Втората световна война. След като парламентът отхвърли за трети път сделката на премиера Тереза Мей, двете най-реалистични възможности са напускане на ЕС без сделка и голямо отлагане на Брекзит, каза днес пред БНР политическият анализатор на Би Би Си Роб Уотсън.  В интервю за предаването „Събота 150“ на програма „Хоризонт“ той очерта четири възможни сценария за развитие на събитията.  „Правителството има да решава много неща – едното е излизането от ЕС е без сделка. Второто - да се поиска от ЕС едно много по-голямо удължаване. Съществува, разбира се, и идеята депутатите да се опитат да намерят алтернатива на плана на Тереза Мей. А има и възможност за падане на правителството“, каза Роб Уотсън.  Но уточни, че „Брекзит без сделка и голямо отлагане са двете най-реалистични възможности“.  Анализаторът смята, че премиерът Мей, чиято сделка „очевидно е на животоподдържащи системи“, не се е отказала от нея.  „Но очевидно тя много трудно ще мине през парламента. Може би единственият шанс сделката да бъде одобрена е това да стане буквално ден преди изтичането на срока за напускане без сделка – 12 април“, каза Роб Уотсън в коментар за растящата подкрепа за плана на Мей, за който обаче все още няма мнозинство  Според него приемането на сделката на Мей може да означава повече проблеми в бъдеще, тъй като повечето политици във Великобритания не харесват това споразумение.  По повод предстоящите индикативни гласувания в понеделник в британския парламент, Роб Уотсън каза, че много трудно ще бъде постигнат консенсус по някои от тях. Той има усещането, че може да има консенсус по т.нар. мек Брекзит, при който Великобритания остава в ЕС, но в това има един голям проблем.  „Може да доведе до падане на правителството, защото половината от консерваторите силно подкрепят Брекзит и те искат независима търговска политика“, открои го той.  Според Роб Уотсън Брекзит има потенциала да разбие двупартийния модел във Великобритания.", "date": "2019.03.30", "title": "Британски анализатор очерта четири сценария за бъдещето на Великобритания"}
{"url": "https://www.faktor.bg/bg/articles/ninova-se-gotvi-za-pobeda-na-bsp-na-evroizborite", "text": "„Имаме възможност за победа на предстоящите Европейски избори”, заяви председателят на БСП Корнелия Нинова по време на работна среща с Иън Макникъл, политик от Лейбъристката партия, бивш неин дългогодишен генерален секретар и член на Камарата на лордовете. Това съобщиха от пресслужбата на партията. Нинова е изтъкнала проблемите на България, свързани с доходите, неравенствата, здравеопазването,  корупционните практики с евросредства. \"Нашите евродепутати ще отстояват в бъдещия Европарламент еднакъв стандарт в храните, еднакви права на българите с тези на другите европейци, минимална европейска заплата и пенсия, младежка гаранция за работа на младите хора\", е казала тя и е допълнила: „Ние сме единствената партия с програма за европейските избори. За нас на първо място е какво ще правим там, как ще отстояваме българския интерес. Искаме дебат за Европа, но няма с кого\". Досега не сме видели подобна програма, но най-вероятно Корнелия Нинова говори за \"Визия за България\", която се опитва да пробутва и като програма за европейските избори.", "date": "2019.03.30", "title": "Нинова се хвали, че единствени имат програма за евровота, но никой не я е видял"}
{"url": "https://www.faktor.bg/bg/articles/novini/svyat/predizborni-razmisli-es-doyna-krava-ili-izkupitelna-zhertva", "text": "Предстоящите избори за европейски парламент трябва да изявяват волята на избирателите за това, какъв точно искат да видят съюза и какво очакват в него да се промени. Събитията и процесите от последните няколко години показват, че  и това рефлектира в създаването на крайно десни партии, които са последното, което би допринесло за стабилността на ЕС.    Европа десетилетия наред беше синоним на „мека“ и  „нормативна сила“. Наистина европейският проект е забележителен – икономическата и политическата интеграция стимулираха икономическия растеж, което придаде от своя страна на Европа огромна притегателна сила, повиши важността й в международните отношения и изкорени всякакви притеснения, че ужасите от двете световни войни могат да се повторят. На по-късен етап, Европейският съюз подпомогна прехода на бившите страни от социалистическия блок и тяхната интеграция. В резултат, днес дори най-бедната и корумпирана страна от ЕС, България, е значително по-добре от страни в сходно положение, които поради една или друга причина останаха извън ЕС – Молдова, Украйна, Беларус, Армения и т.н. В последните години обаче се видяха ясно ограниченията на тази политика.  като демокрация, човешки права, върховенство на закона и други. Няма съмнение, че една част от тези идеи наистина събуждат ентусиазъм, поне в страните членки, но други така и останаха неприети. Без да оценяваме колко успешно западните общества като Франция, Германия, Белгия, Холандия и други, практикуват мултикултурализъм, трябва да кажем, че южните и особено източните не желаят да чуят за него – или по-скоро не желаят да чуят за западноевропейската му интерпретация. Те някак си са постигнали етническо равновесие и страхът им е, че то може да бъде нарушено, а те нямат ресурси да търсят ново такова, трябва да бъде разбран. А не осъждан и не заклеймяван. Между другото, етническите им модели, без да събуждат дълбоко възхищение, никак не са лоши. В условията на спокойна международна ситуация това не изглеждаше особено голям проблем, защото мигрантите така и така искаха да отиват в Швеция или Дания, а не в Полша, Унгария или Словакия.  Но когато настъпи имигрантската криза истината излезе черно на бяло. Европейският съюз не привлича толкова с идеи – жива лъжа е да твърдим, че нахлуващите от Близкия изток маси са ентусиазирани от перспективите да сменят патриархалното традиционно общество с либералната демокрация и отворената пазарна икономика -  а с обещание за икономическо благосъстояние и всеобхватни социални програми, които им позволяват хем да живеят добре, хем „мултикултурно“ да пренесат собствените си културни норми дори тогава, когато те противоречат на европейските. Но ограничавани от политическата коректност, европейските институции мълчат със страха да не бъдат обявени за ксенофобски, расистки и не знам още какви.  Европейската интеграция наистина беше единствения възможен правилен път за страните от Източна Европа, които в интерес на истината, извършиха своите революции с идея да станат част от „Запада“- тяхната политическа и гражданска култура, ценностите и преобладаващите нагласи ги „дърпаха“ извън обхвата на Русия. Европейската интеграция за тях беше просто връщане към корените, от които насилствено бяха откъснати по време на Студената война и своеобразна реабилитация на потъпканото им национално достойнство и гордост.  И тъй като дълги години една голяма част от Европа искаше да бъде също „запад“, лидерите на Западна Европа решиха, че твърдата сила е минало и че меката сила е всичко, от което имат нужда всички, в това число държави и населения извън Европа. Всъщност в академичните среди отдавна се знае за тези проблеми.  отдавна е оценена дори от автора й, Джозеф Най, според който схващането, че тя, сама по себе си може да произвежда ефективна външна политика, е невярно. Най, заедно с други, стигна до концепцията за „умна сила“, която комбинира мека и твърда сила. Това на прост език е добре известно от притчата за моркова и тоягата. Но ако трябва да ползваме тази метафора, то следва да признаем, че Европа нито предлага морков, нито има тояга. Затова и днес, когато европейските лидери говорят на лидерите от арабските страни, Азия, Африка и Русия за демокрация, човешки права, върховенство на закона, в най-добрия случай те получават потупване по рамото и отговор „Добре!“, а в най-лошия – направо са игнорирани. Част от тези автократи са заинтересовани от европейските идеи, докато получават финансиране от ЕС за различни реформи и реализирането им, но парите обикновено се крадат, а резултатите са повече от незабележими. Разбира се, няма как да се очаква от диктатор да провежда реформи за честни избори, ако при такива избори той би загубил.  Ако преди липсата на европейска твърда сила се коментираше от САЩ, то изглежда, че тази традиция е на път да спре. Все някога някой трябваше да каже на Европа да поеме в свои ръце собствената си сигурност. Европейците следва да намерят отговора как да стане това, при положение, че Франция е далеч от своите славни години, а Великобритания е била суперсила по времето на дървените кораби, а другите европейски страни понастоящем въобще нямат капацитет да проектират сила в съседните региони. Без да броим, че Обединеното кралство скоро вероятно няма да е част от ЕС изобщо.  Европа не показва дълбоко разбиране на света и адекватна реакция, защото използва неправилна перспектива, която може да се определи като смесица между либерализъм и идеализъм, и води външната си политика на базата на разделяне на света на две – демокрации и диктатури. За всичко лошо са виновни, разбира се, диктатурите, а когато демократични страни, като САЩ или дори страни-членки на ЕС изразяват несъгласие с немската, френската или немско-френската позиция, то те биват обвинявани в популизъм, отстъпление от принципите на демокрацията и всякакви други смъртни грехове. В същото време няма никакъв дебат за това, че немската позиция за руския газ на практика минира общата европейска политика за сигурност, да не кажем, че я ликвидира напълно.  Правилното би било да се върнем към реализма. Реализмът, както показва името му, се опитва да обясни международните отношения такива каквито са, а не каквито трябва да бъдат. В основата му стои идеята за сила и какво страните, които я притежават, правят с нея. Не съществува световна полиция, която да защитава държавите една от друга, затова основна задача на всяка от тях е да гарантира собствената си сигурност. В днешния свят страните нямат шанс, освен да се състезават една с друга, и когато една страна загуби това състезание, тя става жертва по един или друг начин на тези, които са го спечелили.  Най-напред, ЕС трябва да направи внимателна оценка на външнополитическата обстановка и да формулира своите интереси. В последните години той е зает предимно със себе си. От гръцката криза през бежанския наплив до Брекзит, ЕС отсъства изцяло от международната сцена. Опитите му да провежда активна външна политика се провалиха – сделката с Иран пропадна, в Украйна все още има война, а милиони мюсюлмани от Близкия Изток се изсипаха в Европа, като тяхната успешна интеграция остава под въпрос. В същото време, ЕС не предлага нищо за уреждане на конфликтите в Близкия изток, което би демонстрирало наистина лидерство в международните отношения.  ЕС трябва да признае, че природата на международните отношения е състезателна. Сътрудничеството в тази обстановка не е невъзможно – напротив, то се реализира, когато има споделени интерес, но и се разваля лесно, когато няма такива. С други думи – съюзниците не са вечни и зависят от интересите. Тук няма драма, така е откакто свят светува. В тази връзка е съществено важно ЕС да оцени какви точно са интересите му и кои страни ги споделят. САЩ и Саудитска Арабия ясно показаха, че когато става въпрос за сигурност и националните интереси, за известно време човешките права и демократизацията остават в периферията и те го признаха открито.  ЕС трябва да признае, че държавите са рационални и преследват своите интереси, а световните злини не са задължително причинени от нерационални диктатори, които ако се сменят, всичко ще се оправи. ЕС трябва да се освободи от вменената вина за световните проблеми и извинението за колониализъм или робство. Освен че не е много ясно защо страни, които са били завладени или никога не са имали колонии, като по-голямата част от страните в Европа, трябва да плащат „дългове“ на страни, които са имали колонии, въпросните дългове са самоналожени. Днешните французи и англичани не са виновни за културното, политическото, икономическото и хуманитарното състояние на голяма част от страните в Третия свят. Международната политика не може да се основава на благотворителност и да се очакват резултати. ЕС би следвало да направи оценка на изразходването на средства за провеждане на външна политика и ако се окаже, че разходите са повече от ползите, ако изобщо има ползи, определени инициативи трябва да се променят и парите да се изразходват по-целесъобразно за други външнополитически начинания.  Тъй като ЕС не може да разчита вечно на твърдата сила на САЩ, трябва да изгради своя твърда сила, което означава създаване на ефективна армия и мощен военен капацитет. Повече сила означава възможност за промяна на средата или на онези елементи от нея, които не са в интерес на ЕС и са в разрез с неговите ценности.  Стъпките към това, за съжаление, са много плахи. Например Европа наистина започна диалог с арабски лидери. На 24-25 февруари се състоя среща на върха ЕС-Лигата на арабските държави, но начинът, по който тя се провежда, не е обещаващ и завърши с декларация и общи приказки. За съжаление няма европейски лидери които да поемат тежестта на промяната, затова е по-вероятно в бъдеще да видим един още по-разединен ЕС, които се опитва да закърпва положението във време на криза, и се оставя да бъде ту дойна крава, ту изкупителна жертва, вместо да упражнява проактивно и ефективно международно лидерство, особено в регионите, където има специален интерес. Иронично, този реалистичен подход може да доведе до повече сигурност, мир и стабилност.", "date": "2019.03.30", "title": "Предизборни размисли: ЕС - дойна крава или изкупителна жертва"}
{"url": "https://www.faktor.bg/bg/articles/obshtestvo/ulitsata/v-amerika-varvi-kampaniya-na-levi-kulturni-radikali-chiyato-tsel-e-da-udari-mazhkiyat-supremasizam", "text": "Трябва да правим разлика между ПР - в случая на Пулев - и реалните проблеми на отношенията между жените и мъжете. В Америка върви кампания на леви културни радикали, чиято цел е да удари \"мъжкият супремасизъм\" (превъзходството на белите мъже - бел.ред.). Динамиката на тази кампания се определя до голяма степен от факта, че от обвинения в натиск от мъже редица жени спечелиха и печелят хубави пари. Напоследък - печелят и членове на гей общността, които се припознават в роля на обидени и ощетени (случая Кевин Спейси). в американската публика с подобна предизвикана арогантност - по стандартите на днешна Америка. Отвъд тази нечиста кампания - и за жени, и за мъже - моят оптимизъм се основава върху наблюдението, че освен този шум на алчността, в голяма част от света върви реален процес на равноправие между жените и мъжете, придружен с едно разрастващо се възпитание на етични отношения между двата пола. Свързвам това с повишаване на образователното ниво и с общата атмосфера на засилено внимание към гражданските права. Разбира се, този оптимизъм е относителен. Има много оставаща простотия и диващина - наблюдавана и у нас. В целия мюсюлмански свят продължава практикуването на варварски нрави в обезправяването на жените. В много случаи имаме открита злоупотреба с проблема права на жените от страна на радикални феминистки групи, които не се борят за права, а воюват за репресивна власт. Вълната от ляв културен радикализъм на Запад ще затихне след 1-2 поколения. Проблемът е да не нанесе необратими поражения върху обществените отношения и обществената култура. Левият радикализъм изразява антихуманизъм и декадентство - това е дългосрочната опасност от практикуването му. Зад ерозията на човешката идентичност и на човешкото достойнство дебне трансхуманизма - набиращата сила вълна за заличаване на границата между човека и машината.", "date": "2019.03.30", "title": "В Америка върви кампания на леви културни радикали, чиято цел е да удари \"мъжкия супремасизъм\""}
{"url": "https://www.faktor.bg/bg/articles/politika/hlyab-i-pasti/diktatorite-ne-mogat-da-badat-omilostiveni-g-n-karakachanov-politicheskite-greshki-se-plashtat-skapo-ot-tsyalata-natsiya", "text": ", че България няма да предостави военноморска база на НАТО на своето Черноморско крайбрежие, е груба геостратегическа грешка. Историята ни учи, че   Такава политика има само един резултат – диктаторите стават все по-агресивни след всяка отстъпка, която им се прави. Хитлер не беше омилостивен през 1938 г., когато от Чехословакия беше откъсната Судетската област. Някога цар Борис е обявил война на големите демокрации и се е опитал да омилостиви Сталин. Не се е получило. Последва съветска военна инвазия, налагането на марионетен комунистически режим, убийства и репресии на десетки хиляди българи и откъсването ни от Европа за десетилетия. Страната ни е разположена между Русия, която отправя брутални предизвикателства към международния ред и Турция на Ердоган, която макар и членка на НАТО, все повече се отдалечава от принципите, на които е базиран Алиансът.  Спомням си как преди 45 години кипърският президент Макариос на два пъти отказа да присъедини страната си към НАТО и флиртуваше с Москва. Тази му политика доведе до катастрофа. или да имаме съдбата на Украйна, или на Кипър, сме длъжни да интегрираме България цялостно в отбранителните структури на Западния свят. Да я направим интегрална част за техните отбранителни планове. А това преминава през изпълнението на нашите съюзни ангажименти. Това значи участие във военни формирования на НАТО. И най-вече да работим, за да има Това значи да изпълним решенията, които взехме на последните срещи на върха и най-вече от Варшава през 2016 г. По-точно, трябва да изградим адаптираното предно присъствие на НАТО в Черно море. Ще е прекрасно в Черно море да има само платноходки и туристи. Но незаконно анексираният Крим е превърнат в плацдарм, от който цялата акватория на Черно море може да бъде блокирана. При нападение срещу съюзник, Русия може да блокира достъпа на съюзни сили, ако не вземем мерки навреме. Балансът на силите в Черно море е променен в полза на Русия. Тя го изменя още повече в своя полза.  Затова е нужно час по-скоро да се възстанови баланса на силите. НАТО трябва да изгради силно присъствие в Черно море и България е длъжна да вземе дейно участие в него! Не за да угоди на някого, а за да защити собствения си суверенитет и териториална цялост!", "date": "2019.03.30", "title": "Диктаторите не могат да бъдат омилостивени, г-н Каракачанов! Политическите грешки се плащат скъпо от цялата нация!"}
{"url": "https://www.faktor.bg/bg/articles/novini/balgariya/tsvetanov-v-pomorie-nyama-da-imame-nito-edin-kandidat-za-evrodeputat-s-obvinenie-za-prane-na-pari", "text": "В ГЕРБ очакваме да имаме най-много евродепутати в следващия Европейски парламент. Задължително трябва да имаме поне 6 евродепутати, като по всеобщо мнение 7 души също е напълно реалистична прогноза. Защо да нямаме и 8? Това заяви зам.-председателят на ГЕРБ Цветан Цветанов пред журналисти в Поморие непосредствено преди старта на областния регионален семинар на ГЕРБ-Бургас. Според Цветанов европейските избори ще дадат вот на доверие към ГЕРБ и правителството на Бойко Борисов да продължат да изпълняват своята 4-годишна управленска програма, в която са заложени основите на държавния просперитет. „В нашата платформа за евровота ще акцентираме върху всички общи цели, които имаме с политическото ни семейство ЕНП. Поредното доказателство за нашата принадлежност дойде от подписването на споразумението със СДС за съвместно явяване на изборите и по този начин се вслушахме в призива на председателя на ЕНП Жозеф Дол да не се разпиляват десни гласове“, коментира той.  Според Цветан Цветанов докато ПП ГЕРБ показва какво я обединява с ЕНП, БСП подчертават своите различия с ПЕС и председателя й Сергей Станишев. „Мога да гарантирам, че в нашата листа с кандидати за евродепутати няма да има хора, обвинени за прани на пари в особено големи размери, защото това би означавало, че искаме да ги скрием в ЕП“, категоричен бе зам.-председателят на ГЕРБ. „В живота и политиката трябва да знаеш кога е дошъл моментът да направиш крачка назад или настрани, за да продължиш напред.  Макар и да не съм нарушил закона, нямаше как да допусна този случай да урони престижа на партията. Аз се интересувам от силата и единството на ГЕРБ, а не от конкретни постове“, обясни Цветанов. Той подчерта, че е показал своята солидарност с колегите си Димитър Главчев, Валентин Радев, Николай Нанков, Ивайло Московски, Цецка Цачева и Ваня Колева, които също без вина се разделиха с позициите си. „Трябваше да застана зад приятелите си. Аршинът трябва да е еднакъв за всички“, посочи зам.-председателят на ГЕРБ. Той допълни, че БСП в такива ситуации могат само да дават оценки и да съдят, но не и да поемат отговорност, като даде пример с катастрофата край Бяла. Цялата атака срещу себе си Цветанов сподели, че си обяснява с наближаващите избори. Зам.-председателят на ГЕРБ говори и по темата с изказването на турския външен министър. „Неделя има избори в Турция, които се очертава да са много оспорвани. Аз лично с това си обяснявам изказването“, каза Цветанов и заяви категорично, че не е имало намеса на турската страна в поправките в Закона за вероизповеданията. „Направихме всичко, водени от интереса и свободата на вероизповеданията у нас. Като съседни държави сме длъжни да запазим добрите си отношения с Турция и да правим премерени изказвания. Не бива да забравяме, че имаме и общи цели, свързани с бежанския поток, който е неизменна част от националната сигурност на двете държави“, обясни Цветан Цветанов.", "date": "2019.03.30", "title": "Цветанов в Поморие: Няма да имаме нито един кандидат за евродепутат с обвинение за пране на пари"}
{"url": "https://www.faktor.bg/bg/articles/tsvetanov-shte-otkrie-dnes-oblasten-seminar-na-gerb-burgas-v-pomorie", "text": "Заместник-председателят на ГЕРБ и председател на Националния предизборен щаб  Цветан Цветанов ще открие Областния семинар на бургаската структура на партията. Събитието ще се проведе на 30 март 2019 г. (събота) в Гранд Хотел „Поморие“ в гр. Поморие и ще започне от 12.00 часа. На дискусията ще присъстват народни представители, кметове, общински съветници, председатели на клубове, членове и симпатизанти на партията. В рамките на събитието Цветан Цветанов ще изнесе  лекция, свързана с актуалната политическа обстановка в страната и предизвикателствата пред България и Европа през призмата на предстоящите евроизбори. След него политологът Румяна Коларова ще коментира българският политически процес в условията на демокрацията. Участие в областния семинар ще вземе политологът Антон Тодоров с лекция „Фалшивите новини: манипулативни техники в контекста на европейските избори“.  Депутатът и политолог Тома Биков ще представи „Успешната предизборна кампания – анализ на допуснатите грешки, силни страни и работещи механизми.  По време на областния семинар ще бъдат връчени членски карти на новоприети членове на ГЕРБ в област Бургас.", "date": "2019.03.30", "title": "Цветанов ще открие днес областен семинар на ГЕРБ-Бургас в Поморие"}
{"url": "https://www.faktor.bg/bg/articles/novini/svyat/rusiya-shte-prodava-na-kitay-su-57", "text": "Pycĸoтo пpaвитeлcтвo възнaмepявa в нaй-ĸpaтĸи cpoĸoвe дa зaпoчнe eĸcпopтиpaнeтo нa изтpeбитeлитe oт пeтo пoĸoлeниe Cy-57. Интepнeт издaниeтo Јаnе\"ѕ 360 дoпълвa, чe тoвa e зaявил диpeĸтopът пo мeждyнapoднo cътpyдничecтвo и peгиoнaлнa пoлитиĸa нa ĸopпopaциятa \"Pocтex\" Bиĸтop Kлaдoв пo вpeмe нa мeждyнapoднoтo aвиaциoннo излoжeниe LІМА 2019. Cпopeд Kлaдoв, oт зaĸyпyвaнeтo нa нoвия изтpeбитeл ca зaинтepecyвaни Kитaй и Индия, предава Kaldata. Kлaдoв дoбaвя, чe нeoтдaвнa Πeĸин e зaĸyпил пapтидa oт 24 изтpeбитeля Cy-35. Πpeз cлeдвaщитe двe гoдини ĸитaйцитe тpябвa дa взeмaт peшeниe дaли дa ĸyпят oщe eднa пapтидa Cy-35, дa зaĸyпят лицeнзитe зa тяxнoтo cглoбявaнe в ĸитaйcĸитe aвиaциoнни зaвoди или дa ĸyпят нoвитe pycĸи изтpeбитeли oт пeтo пoĸoлeниe. Kaчecтвaтa нa eĸcпopтнaтa вepcия нa изтpeбитeля щe бъдe дeмoнcтpиpaнa нa aвиaциoннoтo излoжeниe в Дyбaй, ĸoятo ce нapичa Ѕu-57Е (Cy-57Э). Tя e c пo-paзличнo ĸoмпютъpнo oбopyдвaнe и пo-paзлични тaĸтиĸo-тexничecĸи xapaĸтepиcтиĸи. Pycĸият изтpeбитeл Ѕu-57Е ce cчитa зa диpeĸтния ĸoнĸypeнт нa aмepиĸaнcĸия F-22 Rарtоr. Cпopeд вoeннитe eĸcпepти, Cy-57 e пo-мaнeвpeн и имa пo-cъвъpшeнa ĸoмпютъpнa cиcтeмa зa инфpaчepвeнo тъpceнe. Cвpъx мaнeвpeнocттa нa тoзи изтpeбитeл ce ocигypявa oт двa мoщни двигaтeля c пpoмeнлив вeĸтop нa тягaтa, блaгoдapeниe нa ĸoитo caмoлeтът мoжe дa ce зaвъpтa пoчти нa eднo мяcтo във въздyxa. Ho aмepиĸaнcĸият F-22 paзпoлaгa cъc cтeлт тexнoлoгия oт нaй-нoвo пoĸoлeниe и имa фюзeлaж oт нoв тип.", "date": "2019.03.30", "title": "Русия ще продава на Китай Су-57"}
{"url": "https://www.faktor.bg/bg/articles/novini/balgariya/krasimir-velchev-shtom-bsp-iska-taka-zhestoko-da-vleze-vav-vlastta-znachi-balgariya-e-v-dobro-sastoyanie", "text": "Много хора искат това да е краят на ГЕРБ, но няма да стане. Това заяви заместник-председателя на ПГ на партията Красимир Велчев пред БНТ. Изказването му беше след въпрос за скандала с апартаментите, засегнал Цветан Цветанов, Цецка Цачева и двама зам.-министри. Велчев изрази мнение, че в крайна сметка ГЕРБ може да спечели от напускането на парламента от Цветанов, тъй като той ще има повече време да работи за добри резултати на евроизборите, като председател на предизборния щаб. На въпрос дали има план за действие, ако БСП спечели евровота, Велчев отговори – \"няма как БСП да има повече евродепутати. Не сме се събрали да мечтаем. Хората помнят, виждат какво сме направили и какво е направено преди нас\". Според него щом БСП иска така ожесточено да влезе във властта, значи България е в добро състояние. \"Ако нещата рухват, те бягат от управлението\", каза още Велчев. В качеството си на председател на парламентарната комисия по вероизповедания Велчев попита дали натиск от Турция за промяната в Закона за вероизповеданията не е имало върху президентът или Корнелия Нинова. Той припомни, че решението за новите текстове е взето на Консултативен съвет по национална сигурност при държавния глава. Както е известно преди дни турският министър на външните работи обяви, че след натиск от Турция се стигнало до благоприятни за мюсюлманите в България промени в него. Велчев посочи и, че ако БСП са искали да спрат закона са можели да го направят в комисията по вероизповеданията, ако нейните представители са присъствали на заседанието, на което той е минал с осем гласа \"за\" и два \"против\". \"С техните шест представители резултатът ставаше осем на осем\", допълни той. Красимир Велчев каза, че въпреки съпротивата, ще продължи работата по по закон, който да сложи ред в регистрацията на вероизповеданията. Той допълни, че в страните от ЕС има регистрирани 14-20 вероизповеданията, в България те са 180. Красимир Велчев обяви, че с него не е обсъждано да замени Цветан Цветанов като председател на парламентарната група. \"Аз съм екипен играч, виждам моята роля в това да подготвям по-младите хора за тази мелачка. Виждам, че Дариткова (новият председател, б.а.) е притеснена и ще и помогна\", каза още той.", "date": "2019.03.30", "title": "Красимир Велчев: Щом БСП иска така жестоко да влезе във властта, значи България е в добро състояние"}
{"url": "https://www.faktor.bg/bg/articles/kremal-shikalkavi-ruskite-voenni-otishli-vav-venetsuela-da-popravyat-s-300", "text": "Пристигналите в събота близо 100 руски военни са във Венецуела, за да помогнат при поправянето на произведените в Русия системи за противоракетна отбрана С-300, заяви днес специалният пратеник на САЩ за Венецуела Елиът Ейбръмс, цитиран от Ройтерс и БТА.Той каза на пресконференция в Държавния департамент, че противоракетните системи са били повредени при спиранията на тока във Венецуела. Белият дом предупреди днес Русия и другите страни, които подкрепят Николас Мадуро, да не изпращат войници и оръжия във Венецуела, тъй като САЩ ще възприемат това като пряка заплаха за сигурността в региона. Ейбръмс отбеляза, че на държавния секретар на САЩ Майк Помпейо е предоставен списък с възможни санкции като ответни мерки на присъствието на руски военни във Венецуела. \"Предоставихме на държавния секретар дълъг списък с възможности. Има много неща, които можем да направим в икономиката, можем да наложим икономически санкции\", каза Ейбръмс на пресконференцията. Съветникът на Белия дом по националната сигурност Джон Болтън отправи днес прикрито предупреждение към Русия за военното й присъствие във Венецуела, като каза, че САЩ ще разглеждат всеки ход за установяване или разширяване на военни операции в южноамериканската страна като \"пряка заплаха\" за световния мир. \"Решително предупреждаваме играчите, които не са от Западното полукълбо, да не разполагат военни активи във Венецуела или другаде в това полукълбо с намерение да установят или разширят военни операции\", каза Болтън, цитиран от Ройтерс.Ние ще разглеждаме подобни провокативни действия като пряка заплаха за световния мир и сигурността в региона\", заяви той. Междувременно руският президент Владимир Путин и постоянните членове на Съвета за сигурност на Русия изразиха тревога във връзка с изявленията на ред страни, че ще продължат да се месят във вътрешните работи на Венецуела. Това съобщи днес говорителят на Кремъл Дмитрий Песков след оперативно съвещание на държавния глава с постоянните членове на Съвета, предаде ТАСС. След размяна на мнения \"бе изразено крайно безпокойство във връзка с продължаващите преки изявления на редица държави, че смятат и занапред да се намесват във вътрешните работи на Венецуела, което пречи да бъдат преодолени вътрешнополитическите проблеми на тази суверенна страна\", заяви говорителят. \"Единствено самите венецуелци трябва да вземат решения за по-нататъшната съдба на своята държава\", подчерта Песков.", "date": "2019.03.30", "title": "Кремъл шикалкави: Руските военни отишли във Венецуела да поправят С-300"}
{"url": "https://www.faktor.bg/bg/articles/aktivist-v-borbata-s-koruptsiyata-na-pat-da-stane-prezident-na-slovakiya", "text": "Очаква се адвокатът и природозащитник Зузана Чапутова, която се бори срещу корупцията, да спечели президентските избори в Словакия днес, година след кризата, започнала с убийството на разследващ журналист и големи антиправителствени протести. 45-годишната Зузана Чапутова няма опит в политиката. Според проучванията на общественото мнение се очаква тя да спечели най-малко 60 на сто от гласовете и да стане първата жена, заемала президентския пост в страната с 5.4 милиона жители, която е член на еврозоната и НАТО. Отправяща остри критики срещу правителството, тя се изправя срещу 52-годишния еврокомисар по енергетиката и дипломат от кариерата Марош Шефчович, който има подкрепата на управляващата партия Смер-СД. На първия тур на изборите на 16 март той получи само 19 на сто от гласовете срещу 40 на сто за Чапутова, разведена майка на две деца. \"Управляващата популистка партия Смер-СД е изчерпана и компрометирана от проявите на арогантност на управляващите, корупцията и връзките си с олигарсите\", обяснява пред АФП Юрай Марушиак, политолог в Словашката академия на науките. \"Популярността на Чапутова е израз на недоволството на избирателите\". Ян Куцяк и годеницата му Мартина Кушнирова бяха убити през февруари 2018 г., докато журналистът се готвеше да публикува резултатите от разследване за предполагаемите връзки между словашки политици и италианската мафия. Престъплението злепостави действащото правителство и предизвика протести, каквито не бяха виждани от падането на комунизма в началото на 90-те години на миналия век. Чапутова, по това време заместник-председател на партията \"Прогресивна Словакия\", която напусна, за да се опита да спечели президентския пост, се включи в протестите. Вълната от възмущение доведе до оставката на премиера Роберт Фицо, който обаче остава лидер на партията Смер-СД и близък съюзник на премиера Петер Пелегрини. \"Последната права\" В понеделник кандидатът получи подкрепата на Жозеф Куцяк, брат на убития журналист. \"Със сигурност ще гласувам за Чапутова. Не бих гласувал за някой, подкрепян от олигарси и техните хора, които ми отнеха брат ми и снаха ми\", написа той във \"Фейсбук\". Ако няма големи изненади, Чапутова ще наследи на президентския пост Андрей Киска, който също се обяви в нейна подкрепа. Функциите на държавния глава, командващ въоръжените сили, са предимно протоколни. Той обаче може да налага вето на нови закони и назначава върховните съдии. \"Догодина ще избираме нов главен прокурор, назначен от новия президент\", припомни наскоро Чапутова. \"Усилени антикорупционни разследвания и борбата срещу тези престъпни дейности са най-важните мерки, които трябва да бъдат взети\", заяви тя пред АФП. В неделя стотици хора се присъединиха към нея за екскурзия на планината Ситно (в централната част на страната). \"От самото начало сравнявах тази кампания с изкачването на стръмен връх. Сега сме на няколко метра от върха\", каза тя на поддръжниците си. \"Опитен президент\" \"Споделяме етичните й ценности и идеята й за борба срещу корупцията\", каза пред АФП Емилия Юрцикова от Долни Кубин (в Северна Словакия). За Чапутова това не е първата битка. Тя води с успех кампания за блокиране на строежа на голямо сметище в югозападния град Пезинок. През 2016 г. усилията й бяха признати с престижната награда \"Голдман\" за опазване на околната среда. Ева Капустова ще гласува за нея. \"Ние сме семейство, за което проблемите на околната среда имат значение\", подчертава Капустова, която живее в град Банска Щявница (Централна Словакия). Гинекологът Михал Луницек, 52-годишен, я подкрепя, \"защото Шефчович е свързан с партия, която е напълно неприемлива за мен\". Премиерът, от своя страна, подкрепи Шефчович, но без да го назове поименно. \"Бих искал наистина да видя опитен президент, компетентен политик, способен да се хвърли в изключително бурния международен живот от първия ден\", заяви Петер Пелегрини, според агенция ТАСР. Според Мартин Шудоба, учител в Братислава, Шефчович \"би бил добър защитник на Словакия в чужбина\". Според този избирател \"той никога не се ядосва и е добър дипломат\". Гласуването ще продължи до 21 ч. по Гринуич. /БТА", "date": "2019.03.30", "title": "Активист в борбата с корупцията на път да стане президент на Словакия"}
{"url": "https://www.faktor.bg/bg/articles/aslanov-vkyulchavaneto-na-abv-v-evrovota-nyama-da-otneme-glasove-ot-bsp", "text": "Нищо драматично няма да произлезе от напрежението в БСП заради подреждането на евролистата. Този позиция изрази пред Фокус социологът Юрий Асланов.  По думите му Елена Йончева има предимство на базата на нейната популярност, докато Сергей Станишев е натрупал негативи от минали години.  „Станишев не е отскоро на политическата сцена. Както има много хора, които го одобряват, така и са натрупани негативи от минали години. А колкото до подреждането на листата в окончателния ѝ състав, това винаги е предизвиквало временно напрежение в БСП. Винаги по повод на каквато и да е предизборна листа са възниквали подобни ситуации. Не мисля, че нещо драматично ще произлезе от този казус. Предстои подреждането на листата, той (Сергей Станишев, бел.ред) вероятно ще получи подкрепа за място в тази листа, но от тук нататък вече зависи неговото лично решение какво ще бъде, защото е по-логично да остане в листата или сам да се откаже“.  Асланов коментира още, че включването на АБВ е евроизборите под формата на политическа формация „Коалиция за България“. Според него  е възможно да внесе объркване и да отнеме гласове от БСП, но решаващо значение няма да има.", "date": "2019.03.30", "title": "Асланов: Включването на АБВ в евровота може да обърка сметките на БСП"}
{"url": "https://www.faktor.bg/bg/articles/novini/balgariya/asb-e-nadpartiyna-ne-mozhe-da-bade-izpolzvana-za-predizborna-tsel", "text": "Атлантическия съвет на България не участва в избори! Нито в тези, нито в следващите. Нито в предизборни кампании, това заявяват в своя позиция до медиите, разпространена от пресцентъра на неправителствената организация. АСБ не може да бъде използвана и от никоя партия за предизборна цел, независимо дали и колко от членовете й са нейни кандидати, партийни членове или поддръжници, се изтъква още. Ето и пълния текст на позицията:", "date": "2019.03.30", "title": "АСБ е надпартийна, не може да бъде използвана за предизборна цел"}
{"url": "https://www.faktor.bg/bg/articles/novini/balgariya/tomov-preduprezhdava-pri-brekzit-balgarite-vav-velikobritaniya-mozhe-da-ostanat-bez-pravo-da-glasuvat-na-evroizborite", "text": "Ако Великобритания напусне Европейския съюз на 22 май, има вероятност българите да се окажат без право да гласуват на изборите за Европейски парламент. За това предупреди социологът и бивш член и говорител на ЦИК Цветозар Томов.  В интервю за \"Фокус\" той подчерта, че в хода на кампанията новият състав на Централната избирателна комисия трябва да реши два сериозни проблема.  „Единият е да изпълни законовите изисквания за провеждане на машинно гласуване в близо 1/4 от избирателните секции. При положение, че се очертава процедурата за избор на изпълнител на поръчката за доставка и логистика на машините за гласуване да стартира не по-рано от 10 април, има риск тази поръчка да не се изпълни. Вторият проблем, който не се коментира много, е свързан с неясната ситуация с излизането на Великобритания от Европейския съюз, която не е обсъждана при промените в Изборния кодекс“, допълни социологът.  Според Томов този проблем е можело да бъде предвиден с допълнителен параграф в преходните и заключителни разпоредби и по този начин да се съхранят правата на българските граждани, живеещи във Великобритания, да участват в тези избори.  „Може да се получи ситуация, в която Великобритания да напусне ЕС два-три дни преди изборите и ЦИК да се окаже в неизгодна ситуация да реши въпроса с избирателните права на тези хора, които трябва да бъдат защитени на всяка цена, защото те не са виновни за случващото се нито във Великобритания, нито в България“, заяви Цветозар Томов.  Според него формално основание за това те да не могат да гласуват би имало, тъй като съгласно действащия Изборен кодекс активното и пасивното избирателно право на българските граждани зависи от това дали в последните три месеца преди изборите са живели в страна от Европейския съюз.  „Ако Великобритания напусне Европейския съюз на 22 май, може да се вземе идиотското решение българите там да бъдат лишени от изборни права и това решение да го вземе ЦИК. Дано нещата във Великобритания се развият така, че това да не бъде проблем на новата комисия, на която пожелава успех в работата й“, добави социологът Цветозар Томов.  България държи имотния си пазар в сивия сектор, което позволява злоупотреба с власт, обясни още социологът. Във връзка с имотната сага Томов изрази мнение, че най-важното, за което индикира този скандал, далеч не е какво ще се случи на евроизборите и как ще се отрази това на вота на управляваща партия или на опозицията.  „Той е достатъчно отдалечен от изборите, за да бъде покрит от следващите публични скандали, които ще съпровождат тази невротична кампания, така че неговото влияние върху резултата от изборите няма да е решаващо и няма да промени съотношението на силите по някакъв начин“, каза социологът.  Според Цветозар Томов освен политически ефекти, имотната сага илюстрира обстоятелството, че в края на второто десетилетие една страна от Европейския съюз държи имотния си пазар в сивия сектор.  „Ние не знаем дали уличените в този скандал са закупували на занижени цени или са доплащали на черно. Знаем обаче, че доплащането на черно при сделки на основата на данъчна оценка е разпространена практика в България и далеч не само при политиците. Позицията, която масово се коментира в публичното пространство, че става дума за законни сделки, макар и неморални, незадължително е вярна и броят на такива сделки в България далеч надхвърля усилията на политиците да се сдобият с имоти. Това касае цялото общество“, заяви Цветозар Томов.  По думите му инструментът, с който имотният пазар може да бъде изваден на светло, e данъчните оценки да съответстват на пазарната стойност на имотите, за които се отнасят, но този въпрос почти не се обсъжда в публичното пространство.  „Не се говори за причината, поради която са възможни подобни злоупотреби с власт. Това е далеч по-важно, отколкото това дали ГЕРБ или БСП ще изкарат по един евродепутат повече на заплата в Брюксел“, увери социологът.", "date": "2019.03.30", "title": "Томов предупреждава: При Брекзит българите на Острова може да останат без право да гласуват на евроизборите"}
{"url": "https://www.faktor.bg/bg/articles/maskva-s-propagandni-vnusheniya-berlin-i-parizh-gotvyat-provokatsii-v-siriya", "text": "Специалните служби на Франция и Белгия подготвят провокация с химическо оръжие в Сирия, твърдят от руското министерство на отбраната. Целта била руските въздушно-космически сили да бъдат обвинени в нападение срещу цивилното население, предава БНР.  Провокацията щяла да бъде извършена в зоната за деескалация в провинция Идлиб, съобщава в комюнике руският Център за помирение на враждуващите страни в Сирия.  Там агенти на белгийските и френските служби се срещнали с полеви командири на терористичните групировки „Хаят Тахрир аш Шам“ и „Хурас ад Дин“, както и с представители на псевдохуманитарната организация „Белите каски“, пише още в комюникето.  За участниците в бъдещата инсценировка били предвидени по 100 долара на човек. Не било изключено за по-голяма достоверност да бъдат използвани истински отровни вещества. От 14 до 27 март белгийците заснели въздушни удари на руски дронове по цели на терористите в зоната за деескалация в провинция Идлиб. Кадрите щели да бъдат използвани при монтажа на бъдещия видеоматериал.  Под контрола на французите пък на 23 март било доставено отровното вещество, вероятно на хлорна основа, под прикритието на бутилки с кислород и битов газ.", "date": "2019.03.30", "title": "Масква с пропагандни внушения: Берлин и Париж готвят провокация в Сирия"}
{"url": "https://www.faktor.bg/bg/articles/novini/balgariya/zaharieva-yadosani-sme-no-diplomaticheskoto-naprezhenie-ne-be-predizvikano-ot-sofiya", "text": "Има дипломатическо напрежение с Турция, но не е предизвикано от София. Това заяви вицепремиерът и министър на външните работи Екатерина Захариева пред Би Ти Ви. Повод за коментара й поисканото от премиера Бойко Борисов извинение от Турция за изказване на турския външен министър Чавушоглу, който заяви, че Анкара се е намесила, за да мине Законът за вероизповеданията у нас. След петчасови разговори, той не получи такова.  „Премиерът беше много ясен и категоричен, разбира се че сме ядосани. Изборите ще минат. Все още ще бъдем съседи, няма как да си преместим кошарите. За съжаление започна да става система. Премиерът каза, че е много лесно да втвърдяваме тона, но не го правим. На ден първи след изборите отново ще искаме добри съседски отношения. Миналата година март месец имаше изказване на Ердоган при изборите, на което също трябваше да реагираме остро\", каза посочи Захариева. „Все по-често започва да се използва религията като част от политиката. България живеем в мир и разбирателство и не се замисляме кой какво вероизповедание изповядва. Този тренд да използваш религиозните теми за политика е изключително опасен. Нека да изчакаме понеделник да видим дали няма да размислят след изборите. Най-лесното би било Чавушоглу да се извини\" допълни тя.  Захариева подчерта, че ние сме една от малкото държави на ЕС, които считат, че ще е лошо ако Турция прекрати преговорите за членство. Както Борисов каза, ние сме ги подкрепили. \"Ние не сме доволни като Турция ни използва за предизборната си кампания. Има дипломатическо напрежение с Турция, но не е предизвикано от София. Имам много добри отношения с колегата Чавушоглу. Учудва ме, че приема този закон като натиск. Миналата година разговаряхме по телефона през декември по тази тема. Обясних му, че той важи за всички църкви, не е насочен към тях. Разговорът беше възпитан и добросъседски. В никакъв случай не е насочен срещу някоя от религиите. По никакъв начин не е оказан натиск. Сега на предизборен митинг, за да се стегне електората, това е абсолютно излишно\", аргументира позицията си вицепремиерът.  „Нека бъдем разумни, разбира се, че сме ядосани. Отношенията с Турция трябва да са на добросъседска основа. Нека да минат изборите. Нека и ние сме разумни, Турция е най-големият ни съсед. Обявяването на турския посланик за персона нон грата е излишно. Ще помислим дали да извикаме посланик Нейнски, нека изчакаме изборния ден\", каза Захариева.  „Борисов е изключително отговорен човек. Искаме да имаме добри съседски отношения на добра основа. На основа да имаме туризъм, бизнесът върви добре между двете държави\", каза още вицепремиерът.  „Вместо да използваме избори за европейски парламента, да се насаждат фалшиви новини срещу Брюксел е изключително актуално. Утре ще бъдат обявени листите за евродепутати. Още не е започнала официалната кампания. Забравихме какво беше преди това\", каза на финала българският външен министър.", "date": "2019.03.30", "title": "Захариева: Ядосани сме, но дипломатическото напрежение с Турция не бе предизвикано от София"}
{"url": "https://www.faktor.bg/bg/articles/borisov-sled-sreshtata-s-turskiya-vitseprezident-ne-se-razbrahme", "text": "„Не се разбрахме”. Това заяви премиерът Борисов след петчасова среща с турския вицепрезидент Фуат Октай. Срещата беше провокирана от изказване на турския външен министър Мевлют Чавушоглу, че Анкара се е намесила, за да мине Законът за вероизповеданията в България.  „Смятат, че с нищо не са ни засегнали, че е извадено от контекста това, което в България се раздухва. Извадихме сайтовете, пускахме го на живо. И сега продължават да говорят по телефона. Не считам повече за нужно едно и също нещо да говорим. Ако решат, че трябва да си поднесе Чавушоглу извиненията, да го направи. Аз бях неотстъпчив за всички други варианти-за съвместни изказвания, комюникета, интерпретации. Много ясен бях, че честта и достойнството на една държава не могат да се съизмерват с никакви други ползи”, заяви Борисов. „Никой не ни е оказвал каквото и да е въздействие за Закона за вероизповеданията. Това сме си го направили, защото сме считали, че като държава сме длъжни да плащаме за всяко едно от вероизповеданията. И така и направихме”, уточни премиерът. „Тук бяхме на четиристранната среща, вицепрезидентът Октай беше поканен като гост. Толкова много проекти обсъдихме, яд ме е, че заради подобно нещо толкова си влошаваме отношенията. Ефекта сами го видяхте. Те не могат да осъзнаят и продължават да твърдят, че това не е натиск, било ситуация. Пет часа обяснявам кое е натиск,  кое е ситуация, те твърдят обратното”, допълни Борисов. \"Въпросният външен министър казва, че е оказал натиск, за да се приеме Законът за вероизповеданията – това не е истина. На мен никой не ми се е обаждал и не е оказвал натиск. Сами толкова време го правихме - публично, срещи със Синода, с мюфтиите”, обясни още Борисов. „Разбирам ги, че са в избори, но и ние сме в избори. Когато всички водят антитурска кампания, ние не сме си го позволили, а в България антитурската кампания носи плюс. Заради добросъседските отношения не го правим. Разбирам ги, че в неделя имат избори, но не за сметка на България. По никакъв начин българските мюсюлмани не се нуждаят от защита. Имат абсолютните права, свободи и на вероизповедание и на всичко останало. Така че това съм защитавал – не се разбрахме, за съжаление”, допълни Борисов.", "date": "2019.03.30", "title": "Борисов след срещата с турския вицепрезидент: Не се разбрахме"}
{"url": "https://www.faktor.bg/bg/articles/papata-podpisa-zakon-sreshtu-pedofiliyata-vav-vatikana", "text": "Папа Франциск подписа указ, с който въвежда закон срещу педофилията на територията на Ватикана, предаде радио \"Свободна Европа\". Досега съществуваше частична регулация по проблема под формата на отделни текстове. Новият закон е издаден под формата на апостолско писмо, съдържащо 12 основни точки. Той ще бъде в сила на територията на Ватикана и на дипломатическите представителства на Светия престол. Според новия документ, властите на Ватикана ще уволняват всички свещеници и служители, осъдени за сексуални посегателства. Освен това се създават процедури за приемане на жалби за такива посегателства. Предвижда се и по-старателно проучване на миналото на служителите преди тяхното назначаване.", "date": "2019.03.30", "title": "Папата подписа закон срещу педофилията във Ватикана"}
{"url": "https://www.faktor.bg/bg/articles/novini/balgariya/dvama-zamestnitsi-na-tsacheva-favoriti-za-pravosaden-ministar", "text": "Двама от досегашните заместници на подалата оставка от поста правосъден министър Цецка Цачева са фаворити да я наследят. Припомняме, че Цачева подаде оставка заради закупен апартамент на преференциални цени от фирмата \"Артекс\". По думите й решението е нейн личен морален акт и никой не й е оказвал какъвто и да било натиск.", "date": "2019.03.30", "title": "Двама заместници на Цачева фаворити за правосъден министър"}
{"url": "https://www.faktor.bg/bg/articles/eksperti", "text": "Българската реакция, след твърденията за намеса на Турция, е адекватна. Около това мнение се обединиха журналистът Мехмед Юмер и философът Андрей Захариев в ефира на Нова ТВ. „Реакцията беше адекватна. Тя беше в духа на това, че тези неща се решават в София, а не в Анкара. Много добре беше издържана позицията на външно министерство”, коментира Мехмед Юмер, главен редактор на двуезичния вестник \"Седмичен обзор\" и бивш главен редактор на \"Заман”. „В стила на Анкара е преди избори да си създава външни врагове. Това, че сега ние ставаме потърпевши не е приятно”, каза още Юмер и припомни някои събития от близкото минало, когато Ердоган прави скандално изказване по отношение на германците, след което също е нямало извинение от негова страна. По отношение на заявката на Ердоган да превърне храма „Св. София” в джамия Мехмед Юмер обясни, че, тъй като Турция е член на ЮНЕСКО, трябва да отправи официално запитване към Комитета на организацията, който отговаря за това наследство и окончателно решение може да има едва след проведено гласуване. „От друга страна в последния доклад на ЕС за Турция също подчертават, че ако Турция иска да развива своите отношения със Съюза „Св. София” трябва да бъде запазена като музей. Така че превръщането й в джамия би било много трудно”, каза той. Според Андрей Захариев подобни изказвания ще продължат и в бъдеще от страна  на президента Ердоган и до голяма степен част от тях ще бъдат фокусирани върху изборите за Европейски парламент. „Европейските избори са важни за Ердоган с това, че той прави услуги на Русия, с която искат да вкарат конфликт в Европа”, обясни Захариев.", "date": "2019.03.30", "title": "Журналист: В стила на Анкара е преди избори да си създава външни врагове"}
{"url": "https://www.faktor.bg/bg/articles/novini/balgariya/novi-dogovorki-v-demokratichna-balgariya-radan-kanev-smenya-svetoslav-malinov-za-evroizborite", "text": "Неочаквано бившият лидер на ДСБ Радан Кънев ще се окаже единия от водачите на листата на „Демократична България” за предстоящите европейски избори. Той ще замени човека на ДСБ Светослав Малинов, който и в момента е депутат в Европейския парламент.  Очаква се днес новината да бъде обявена на извънредна пресконференция на обединението. Източници от  централата на ДСБ коментират, че до рокадата се стигнало след скандала около гласуването в Страсбург на пакета „Мобилност”. Малинов отсъстваше от пленарната зала, а по-късно обясни, че имал проблем с полета и заради това закъснял. Това обаче предизвика бурни реакции в социалните мрежи срещу Светослав Малинов и той взел решението да се оттегли. Така се стигнало до решението Радан Кънев да стане водач на евролистата. Трите партии от „Демократична България”  бяха стигнали до консенсус помежду си именно Малинов да е първи, а Стефан Тафров, излъчен от „Да, България” втори. Сега  обаче не е ясно дали Зелените и от партията на Христо Иванов ще приемат рокадата. ДСБ бяха критикувани, че са издигнали Малинов чрез неясен механизъм и лични пазарлъци, за разлика от „Да, България”, която проведе вътрешно допитване сред членовете си. Сега Радан Кънев отново е лансиран след лични договорки и без ясна процедура.", "date": "2019.03.30", "title": "Нови договорки в „Демократична България” – Радан Кънев сменя Светослав Малинов за евроизборите"}
{"url": "https://www.faktor.bg/bg/articles/izbori-v-ukrayna-v-pipalata-na-falshivite-novini", "text": "Изборната борба в Украйна е в разгара си. Много често обаче тя се води непочтено. В социалните мрежи и медии се разпространяват най-различни измислени информации, чиято цел е да дискредитират някои от кандидатите за президентския пост. От началото на годината ДВ започна внимателно да проучва фалшивите новини и насочи вниманието си главно върху въпроса какво влияние оказват рускоговорящите фалшиви новини и коментари върху изборната борба в Украйна. Най-популярните фалшиви новини с напълно измислено съдържание се появяват във Фейсбук.  Съответните акаунти имат близо два милиона абонати. На 5 януари, малко след като комикът Володимир Зеленский обяви кандидатурата си, в сайта \"bbccn.co\" се появи съобщение, че украинският главен прокурор Юрий Луценко е започнал наказателно преследване срещу Зеленский, заради \"планове за разрушаване на конституционния ред\". Съобщението беше коментирано 20 000 пъти. Сайтът \"bbccn.co\", чието наименование е комбинация между BBC и СNN, се позовава на личния сайт на Луценко във Фейсбук. Факт е обаче, че подобно наказателно преследване изобщо не съществува.  20 000 юзъри реагираха и на съобщение във Фейсбук от 2 януари. Сайтът \"from-ua.com\" твърди, че всички украинци били възмутени, че в новогодишната нощ телевизионният канал \"1plus1\" излъчил на живо новогодишно приветствие на Зеленский, а не на президента Порошенко. В друг пост на \"from-ua.com\" се казва, ча \"европейският президент\" е призовал украинците да не гласуват за Зеленский, който според него бил клоун. Това съобщение събра над 4000 клика и коментари. Факт е обаче, че изобщо няма \"европейски президент\". Цитатът е приписан на председателя на съвета на Европа Доналд Туск, който в реч по повод връчването на почетна докторска титла от университета в Лвов, заяви, че е станало \"трудно да правим разлика между един комик и един политик\".  Доналд Туск обаче не споменава в речта си кандидатите за президентския пост. В тази фалшива новина пише: \"Европейският президент призова да не се гласува за Зеленский: той е клоун в политиката.\" Във Фейсбук се разпространяват още много фалшиви новини за Володимир Зеленский, но те не са чак толкова популярни. В интернет има и фалшифициран сайт на Зеленский, на който той заявявал, че при изборна победа веднага щял да започне преговори с Путин. Щял да въведе руския език като официален държавен език и да премести столицата от Киев в Одеса. 4600 потребители вече са абонати на този фалшифициран сайт. В социалните мрежи се разпространяват фалшиви новини и за другите кандидати за президентския пост. На тях обаче реагират сравнително по-малко юзъри, отколкото на новините за Зеленский. Беше разпространена фалшива новина, че сегашният президент Петро Порошенко обещал на \"еврейския елит четири региона\" в случай на изборна победа. За това няма никакви доказателства, но новината беше споделена от над 4500 юзъри. 4000 юзъри реагираха и на фалшивата новина, че американският президент Доналд Тръмп бил заповядал на Порошенко \"да подаде доброволно оставка\". Експертката от киевския институт за масови медии и координаторка на проекта  \"StopFake\" Елена Чуранова подчертава, че сайтовете, които разпространяват фалшиви новини, не отговарят на никакви журналистически стандарти. Тя допълва, че много от юзърите не могат да разберат това. В този смисъл фалшивите новини могат да окажат влияние върху избирателите. Според Чуранова обаче, не може да се говори за целенасочена кампания срещу Зеленский. \"Негативни кампании се провеждат срещу всички кандидати. И то от много различни групи. Така че човек не винаги може да установи, дали това са реални хора\", казва Чуранова. Нейната колежка Елена Голуб също споделя това мнение.\"Мисля, ча всичко това може да окаже влияние върху избирателите. Много украинци са активни в социалните мрежи. Не е ясно обаче колко от тях могат да идентифицират фалшивите новини като такива\", казва Елена Голуб. Според нея не може да се каже колко голямо е действителното влияние на фалшивите новини. От събраните от ДВ данни не може да се установи кой стои зад тези кампании срещу кандидатите за президентския пост. Ясно е, че \"изборните щабове на кандидатите не са в приятелски отношения помежду си\", споделя експертката. Експертът по въпросите на информационната сигурност от американския мозъчен тръст Atlantic Council Бен Нимо подчертава, че сайтовете, публикували фалшиви новини за Зеленский, имат много абонати. \"Вероятността отделни сайтове да окажат чувствително влияние върху изборния процес обаче е минимална, ако те не бъдат подкрепени от много по-голяма инфраструктура\", посочва той. В Украйна живеят около 42 милиона души. Над 35 милиона украинци имат право на глас. Според проучване на украинската комуникационна агенция \"PlusOne\", около 13 милиона украинци ползват Фейсбук. А от началото на 2017 година в Украйна са забранени руските социални мрежи \"Вконтакте\" и \"Одинокласники\". Оттогава насам броят на украинските потребители на Фейсбук е нараснал значително и днес това е най-любимата социална мрежа в страната.", "date": "2019.03.30", "title": "Избори в Украйна: в пипалата на фалшивите новини"}
{"url": "https://www.faktor.bg/bg/articles/slanchev-uikend-s-maksimalni-temperaturi-do-18-gradusa", "text": "Днес ще бъде предимно слънчево с временни увеличения на облачността, главно над източната половина от страната. Вятърът отново ще е от североизток - предимно умерен. През деня ще е малко по-топло с максимални температури между 13 и 18 градуса. Атмосферното налягане ще се понижи, но ще остане по-високо от средното за месеца. В планините облачността ще е променлива. Ще духа умерен, по високите и открити части - силен североизточен вятър. Дневните температури слабо ще се повишат и максималната на височина 1200 м ще е около 4 градуса, на 2000 м - около минус 2 градуса. По Черноморието ще бъде предимно слънчево с временни увеличения на облачността. Валежи не се очакват. Ще духа слаб до умерен север-североизточен вятър. Максималните температури ще са между 9 и 12 градуса. Температурата на морската вода е 9-11 градуса, а вълнението на морето ще е около 3 бала.   В неделя и понеделник над Западна България ще преобладава слънчево време. Над Централна и Източна ще има повече облачност, но вероятността за валежи е малка. Вятърът ще остане североизточен, в източните райони умерен. Температурите слабо ще се повишат и втория ден преобладаващите минимални ще са между 0 и 5 градуса, максималните - 15-20 градуса.", "date": "2019.03.30", "title": "Слънчев уикенд, с максимални температури до 18 градуса"}
{"url": "https://www.faktor.bg/bg/articles/novini/balgariya/bsp-lider-po-agenti-na-ds-v-rakovodnite-organi-na-partiyata", "text": "Общо 60 сътрудници на тоталитарните комунистически служби са заемали или заемат ръководни постове в ръководните и контролни органи на БСП. Това стана ясно вчера, 29 март 2019 г., след като Комисията по досиетата обяви проверката за принадлежност на лицата в ръководните тела на социалистическата партия, съобщава  Проверката е обхванала общо 454 души. От тях с принадлежност към Държавна сигурност или Разузнавателното управление на Генералния щаб на БНА са установени 60 лица (решение №1591 от 29 март 2019 г.). Комисията е обявила данните за 52 от тях, а останалите 8 са починали и по закона за досиетата в тези случаи информацията не е публична. Сътрудниците на комунистическите служби във висшия ръководен апарат на БСП са присъствали през всички години на прехода, показват данните от проверката на Комисията. Сред тях са много бивши депутати с досиетата от 7-то Велико Народно събрание до сегашното 44-то Народно събрание. Постове в момета заемат хора като Таско Ерменков и Румен Гечев – членове на Националния съвет на БСП. До момента от проверените партии БСП е безспорен лидер по присъствието на представители на комунистическите служби в ръководните и контролни органи. На второ място се нарежда ДПС с 21 агенти. Разкритите от Комисията по досиетата сътрудници в ръководните и контролни органи на БСП са: • \t Аврам Иванов Тодоров, член на ръководен орган на партия (член на Висшия съвет) от 07.10.2002 г.; • \t Александър Иванов Маринов, член на ръководен орган на партия (член на Председателството на Висшия съвет) от 19.12.1990 г.; • \t Баки Хасанов Хюсеинов, член на ръководен орган на партия (Член на Висшия съвет) от 20.02.2006 г., член на Национален съвет от 16.04.2009 г. до 22.10.2012 г.; • \t Благой Александров Дечев, член на ръководен орган на партия (член на Председателството/ Изпълнително бюро) от 19.04.1990 г., член на на Секретариата на Председателството на Висшия съвет от 19.12.1990 г.; • \t Борис Янев Стоянов, член на ръководен орган на партия (член на Висшия съвет) от 23.01.1997 г.; • \t Борислав Кирилов Тошев, член на ръководен орган на партия (член на Висшия съвет) от 23.01.1997 г.; • \t Боян Борисов Киров, член на ръководен орган на партия (член на Председателството на Висшия съвет) от 19.12.1990 г., член на Висшия съвет от 23.01.1997 г. и от 07.10.2002 г.; • \t Боян Стефанов Чуков, член на ръководен орган на партия (член на Национален съвет) от 17.07.2012 г.; • \t Бриго Христофоров Аспарухов, член на ръководен орган на партия (Член на Висшия съвет) от 18.06.1998 г. и от 07.10.2002 г., член Изпълнителното бюро на Висшия съвет от 14.07.2000 г., член на Национален съвет от 17.07.2012 г., член на Изпълнителното бюро на Националния съвет от 23.06.2016 г. • \t Валентин Николов Вацев, член на ръководен орган на партия (член на Изпълнителното бюро на Висшия съвет) от 23.01.1997 г.; • \t Васил Цветков Вълов, член на ръководен орган на партия (член на Висшия съвет) от 23.01.1997 г.; • \t Веселин Василев Заяков, член на ръководен орган на партия (член на Висшия съвет) от 18.06.1998 г., от 14.07.2000 г. и от 07.10.2002 г., член на Национален съвет) от 16.04.2009 г. • \t Владимир Владимиров Топенчаров, член на ръководен орган на партия (член на Председателството/ Изпълнителното бюро на Висшия съвет) от 27.01.1992 г., член на а Висшия съвет от  10.10.1994 г. до 14.08.1996 г., от 23.01.1997 г., от 18.06.1998 г., от 14.07.2000 г., от 07.10.2002 г. и от 20.02.2006 г., член на Изпълнителното бюро от 16.04.2009 г., член на Националния съвет от 16.04.2009 г. и от 17.07.2012 г., член на Изпълнителното бюро на Националния съвет от 25.01.2010 г. и от 22.10.2012 г.; • \t Владимир Цветанов Димитров, член на ръководен орган на партия (член на Висшия съвет) от 14.07.2000 г., от 07.10.2002 г. и от 20.02.2006 г., член на на Национален съвет от 16.04.2009 г.; • \t Георги Владимиров Юруков, член на ръководен орган на партия (член на Висшия съвет) от 23.01.1997 г., от 07.10.2002 г. и от 20.02.2006 г., член на Национален съвет от 16.04.2009 г. и от 23.06.2016 г.; • \t Георги Иванов Димитров, член на ръководен орган на партия (член на Висшия съвет) от 07.10.2002 г. и от 20.02.2006 г.; • \t Георги Седефчов Първанов, член на ръководен орган на партия (член на Председателството/ Изпълнителното бюро на Висшия съвет) от 27.01.1992 г., член на Изпълнителното бюро на Висшия съвет от 10.10.1994 г., заместник-председател и член на Изпълнителното бюро) от 14.08.1996 г., председател на Изпълнителното бюро на Висшия съвет от 23.01.1997 г. и от 14.07.2000 г. до 21.01.2002 г., председател на Висшия съвет от 18.06.1998 г., член на Национален съвет от 17.07.2012 г.; • \t Денчо Стоянов Бояджиев, член на ръководен орган на партия (член на Национален съвет) от 16.04.2009 г. и от 23.06.2016 г.; • \t Евгени Захариев Кирилов, член на ръководен орган на партия (член на Висшия съвет) от 18.06.1998 г., от 14.07.2000 г., от 07.10.2002 г. и от 20.02.2006 г., член на Национален съвет от 16.04.2009 г., от 17.07.2012 г. и от 23.06.2016 г.; • \t Жан Василев Виденов, член на ръководен орган на партия (член на Председателството на Висшия съвет) от 19.12.1990 г., председател на Висшия съвет от 27.01.1992 г., председател и член на Изпълнителното бюро на Висшия съвет от 10.10.1994 г., член на Висшия съвет от 23.01.1997 г. и от 18.06.1998 г.; • \t Захари Михайлов Захариев, член на ръководен орган на партия (член на Висшия съвет) от 14.07.2000 г., от 07.10.2002 г. и от 20.02.2006 г., член на Национален съвет от 17.07.2012 г. и от 23.06.2016 г.; • \t Иван Алексиев Гайтанджиев, член на ръководен орган на партия (член на Висшия съвет) от 23.01.1997 г., от 18.06.1998 г., от 14.07.2000 г., от 07.10.2002 г. и от 20.02.2006 г.; • \t Иван Данев Токаджиев, член на ръководен орган на партия (член на Висшия съвет) от 14.07.2000 г. и от 07.10.2002 г., член на ръководен орган на партия (член на Национален съвет) от 23.06.2016 г.; • \t Иван Йорданов Димитров, член на ръководен орган на партия (член на Висшия съвет) от 18.06.1998 г., от 14.07.2000 г. и от 07.10.2002 г.; • \t Иван Кирилов Христов, член на ръководен орган на партия (член на Изпълнителното бюро на Висшия съвет) от 14.08.1996 г., член на Висшия съвет от 23.01.1997 г.; • \t Калин Николов Димитров, член на ръководен орган на партия (член на Висшия съвет) от 23.01.1997 г.; • \t Красимир Статков Статков, член на контролен орган на партия (член на Общопартийна контролна комисия) от 16.04.2009 г., от 10.10.2007 г. и от 23.06.2016 г.; • \t Любен Стоянов Гоцев, член на ръководен орган на партия (член на Председателството на Висшия съвет) от 10.04.1990 г.; • \t Любомир Недков Кючуков, член на ръководен орган на партия (член на Председателството/ Изпълнителното бюро на Висшия съвет) от 19.04.1990 г. и от 19.12.1990 г.; • \t Любомир Панайотов Коларов, член на ръководен орган на партия (член на Изпълнителното бюро на Висшия съвет) от 10.10.1994 г. до 14.08.1996 г., член на Висшия съвет от 23.01.1997 г., от 14.07.2000 г. и от 07.10.2002 г.; • \t Любомир Петров Божков, член на ръководен орган на партия (член на Висшия съвет) от 23.01.1997 г., от 18.06.1998 г., от 14.07.2000 г. и от 07.10.2002 г.; • \t Мирослав Костадинов Попов, член на ръководен орган на партия (член на Изпълнителното бюро на Висшия съвет) от 10.10.1994 г. до 14.08.1996 г. и от 23.01.1997 г., член на Висшия съвет от 07.10.2002 г. и от 20.02.2006 г., член на Национален съвет) от 17.07.2012 г.; • \t Младен Драганов Костов, член на ръководен орган на партия (член на Висшия съвет) от 20.02.2006 г., член на Национален съвет) от 16.04.2009 г. и от 17.07.2012 г.; • \t Никола Иванов Инджов, член на ръководен орган на партия (член на Висшия съвет) от 23.01.1997 г. и от 18.06.1998 г.; • \t Николай Борисов Чаталбашев, член на контролен орган на партия (член на Общопартийна контролна комисия) от 10.10.2007 г.; • \t Нина Лазарова Геринска, член на ръководен орган на партия (член на Висшия съвет) от 07.10.2002 г., член на контролен орган на партия (член на Общопартийна контролна комисия) от 10.10.2007 г., от 16.04.2009 г., от 17.07.2012 г. и от 23.06.2016 г.; • \t Огнян Димитров Пищиков, член на ръководен орган на партия (член на Висшия съвет) от 23.01.1997 г.; • \t Петър Георгиев Башикаров, член на ръководен орган на партия (член на Висшия съвет) от 18.06.1998 г., от 14.07.2000 г., от 07.10.2002 г. и от 20.02.2006 г.; • \t Пламен Георгиев Ранчев, член на ръководен орган на партия (член на Висшия съвет) от 20.02.2006 г.; • \t Росен Малинов Малинов, член на ръководен орган на партия (член на Висшия съвет) от 23.01.1997 г. и от 14.07.2000 г., член на Национален съвет) от 16.04.2009 г. и от 17.07.2012 г., член на контролен орган на партия (член на Общопартийна контролна комисия) от 23.06.2016 г.; • \t Румен Василев Гечев, член на ръководен орган на партия (член на Национален съвет) от 23.06.2016 г.; • \t Румен Илиев Гунински, член на ръководен орган на партия (член на Национален съвет) от 23.06.2016 г.; • \t Румен Славейков Сербезов, член на ръководен орган на партия (секретар и член на Висшия съвет) от 10.04.1990 г.; • \t Сашка Антонова Тръпкова, член на ръководен орган на партия (Член на Висшия съвет) от 14.07.2000 г., от 07.10.2002 г. и от 20.02.2006 г., член на Национален съвет) от 16.04.2009 г. и от 17.07.2012 г.; • \t Стойчо Михайлов Шапатов, член на  ръководен орган на партия (член на Висшия съвет) от 23.01.1997 г. и от 07.10.2002 г.; • \t Таско Михайлов Ерменков, член на ръководен орган на партия (Член на Национален съвет) от 23.06.2016 г.; • \t Татяна Димитрова Пазийска, член на ръководен орган на партия (член на Висшия съвет) от 07.10.2002 г.; • \t Тодор Иванов Костадинов, член на ръководен орган на партия (член на Висшия съвет) от 14.07.2000 г. и от 07.10.2002 г.; • \t Христофор Ефтимов Христов, член на ръководен орган на партия (член на Висшия съвет) от 23.01.1997 г. • \t Член на ръководен орган на партия (член на Национален съвет) от 16.04.2009 г.; • \t Чавдар Атанасов Добрев, член на ръководен орган на партия (член на Висшия съвет) от 23.01.1997 г., от 18.06.1998 г. и от 07.10.2002 г.; • \t Юрий Леонов Асланов, член на ръководен орган на партия (член на Висшия съвет) от 20.02.2006 г., член на Национален съвет) от 16.04.2009 г., от 17.07.2012 г. и от 23.06.2016 г., член на Изпълнителното бюро на Националния съвет от 23.06.2016 г. до 12.04.2017 г. Очаква се проверката на сътрудниците на ръководни постове в партиите да продължи с политическа партия „Воля”, която е представена в настоящия парламент.", "date": "2019.03.30", "title": "БСП лидер по агенти на ДС в ръководните органи на партията"}
{"url": "https://www.faktor.bg/bg/articles/za-posledno-mestim-strelkite-na-chasovnika-s-edin-chas-napred-tazi-nosht", "text": "Местим с един час напред стрелките на часовника по лятното часово време в 3.00 ч. събота срещу неделя.  Лятното часово време е система, въведена за спестяване на разходи за осветление чрез увеличаване на използването на дневна светлина. При нея официалното време се измества обикновено с един час по-напред от астрономическото време, като остава така за пролетните и летните месеци. С това се цели подсигуряване на по-добро съвпадане на часовете от светлата част на денонощието и активните часове за работа и училище.  В ЕС преминаването към лятно часово време е регламентирано с директива, която определя началото и края на периода за всички страни от ЕС. Тя се преразглежда и удължава на всеки пет години. Следващото преразглеждане на директивата е през 2021 г.  Още от момента на въвеждане на тази практика се води и дискусия за нейната целесъобразност.  Установено е, че икономическият ефект от лятното време е незначителен.  Голяма част от страните от Азия, Африка, Южна Америка се отказаха от него, но засега то е запазено в Европа и САЩ.  В България лятното часово време е въведено на 1 април 1979 г.", "date": "2019.03.30", "title": "За последно местим стрелките на часовника с един час напред тази нощ"}
