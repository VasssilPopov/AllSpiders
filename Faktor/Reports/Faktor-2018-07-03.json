{"url": "https://www.faktor.bg/bg/articles/novini/svyat/turtsiya-se-zapana-dialoga-s-avstriya-shte-bade-ogranichen-i-po-vreme-na-evropredsedatelstvoto", "text": "Властите в Турция предвиждат ограничен диалог с ЕС по време на председателство на Австрия, съобщи Hürriyet. Очаква се Анкара да има минимален диалог с австрийските власти. Все пак Турция ще продължи да се стреми към реализирането на критериите за членство в ЕС. Отношенията между двете страни се обтегнаха, след австрийският премиер Себастиан Курц обяви закриването на организации, финансирани от турското правителство. Турските власти решиха да закрият турското министерство за присъединяване към ЕС, като неговите функции ще преминат във външното министерство. Курц е един от големите противници на влизането на Турция в ЕС. Турските власти искат да започнат диалог за либерализиране на визовия режим, но за това трябва да изпълнят още шест критерия.", "date": "2018.07.03", "title": "Турция се запъна: Диалога с Австрия ще бъде ограничен и по време на европредседателството!"}
{"url": "https://www.faktor.bg/bg/articles/novini/svyat/yunker-sdelkata-za-migrantite-v-germaniya-ne-protivorechi-na-zakonite-na-es", "text": "Председателят на Европейската комисия Жан-Клод Юнкер заяви, че споразумението за миграцията, постигнато от две от партиите в управляващата коалиция в Германия, изглежда е в съответствие със законите на Европейския съюз, съобщава \"Ройтерс\".  \"Не съм го проучил подробно, но на пръв поглед, а аз поисках от правните служби да го разгледат, струва ми се, че е в съответствие със закона\", изтъкна Юнкер по време на пресконференция в кулоарите на Европейския парламент в Страсбург.  Снощи германският канцлер Ангела Меркел предотврати правителствена криза, сключвайки споразумение с коалиционните си партньори от Християнсоциалния съюз (ХСС). Споразумението обаче трябва да бъде одобрено и от Германската социалдемократическа партия, която е част от управляващата голяма коалиция. Очаква се по-късно днес социалистите да обявят решението си. Съгласно договореностите между Меркел и вътрешния министър Хорст Зеехофер, който е и лидер на ХСС, Германия ще трябва да сключи споразумения с други страни членки на ЕС за връщане на мигранти, които вече са регистрирани на тяхна територия.", "date": "2018.07.03", "title": "Юнкер: Сделката за мигрантите в Германия не противоречи на законите на ЕС"}
{"url": "https://www.faktor.bg/bg/articles/stanishev-vleze-v-tona-na-prezidenta-ne-sme-napravili-nikakav-probiv-po-vreme-na-evropredsedatelstvoto", "text": "Първо трябва да знаем, че очакванията към българското европредседателство бяха твърде занижени. Затова оценката за представянето е по-добра отколкото очакванията, това коментира лидерът на ПЕС - Сергей Станишев.  Има неща, които се оценяват положително - като инициативата Западните Балкани да бъдат във фокуса на вниманието. Но резултатите в това отношение за мен не са достатъчни, посочи той, цитиран от dir.bg. Има сфери, които за съжаление българското европредседателство не можа да развие. Големите въпроси за бъдещето на Европа, за пакета миграция, търсене на убежище във връзка със сигурността, не бяха финализирани, каза  Станишев. Той отбеляза: \"Казвам го не като самоцелна критика, знам колко сложна е средата. Вие виждате и в Германия какво става, но резултата го няма. За съжаление тема, по която както знаете, аз съм изключително настойчив, Шенген - също няма напредък.\" Има две неща, които за социалистите са много важни - едното е Социална Европа - този приоритет не беше реализиран. Другото е за Черноморския регион - той беше оставен като че ли за австрийското председателство заедно с дунавската тематика, каза още лидерът на европейските социалисти. Определено председателството не е провал, за което благодаря на цялата администрация, която работеше за това, като започнем от хората в министерствата, през МВР, всички служители, доброволците, и разбира се - на правителството, за положените усилия. България няма основания да се срамува от своето председателство в един много сложен момент за Европейския съюз, но няма основания и за фанфари, все едно сме направили нещо изключително необичайно или исторически пробив. Как сме се позиционирали ще проличи от тук нататък и по време на австрийското председателство\", смята Станишев. Ако добре сме изградили представата за България, като полезен член на ЕС, би трябвало правителството да направи решителни стъпки до следващото председателство и да пробием най-сетне за Шенген, което не се случи по време на българското председателство, въпреки любезните посещения в София, и после шамара, който получихме в Страсбург, заяви Станишев. \"Искам да разбера какво става и с членството в ERM 2. Веднъж е обявено, че ще се подава сега молбата, но не разбрах дали е подадена или не. Т.е. трябва да се правят конкретни действия и стъпки за бъдещето\", посочи той. Запитан дали ще има повече резултат по време на австрийското председателство по темата за нелегалната миграция, Станишев за пореден път посочи каква е позицията на европейските социалисти като цяло. По думите му този въпрос трябва да се гледа в комплексност. \"Само една мярка, като например изграждане на лагери някъде, в Африка - където като че ли няма много желаещи, или в Близкия Изток - не решава проблема като цяло. Трябва да има силни граници, укрепване на Фронтекс, превръщането на Фронтекс в истинска европейска гранична служба, за която са предвидени и средства в следващия бюджет, но работата трябва да започне сега, трябва да има вътрешна европейска солидарност. Ако я няма, виждаме това, което ставаше в Германия - тежки скандали в самата управляваща коалиция, и опасност от верижна реакция да си затваряме границите помежду си постоянно. Без вътрешна солидарност, без цялостен пакет, който да реформира споразуменията от Дъблин, не може да се решат нещата.  Тук слабото място в Европа е Европейският съвет. Европейският парламент има изготвен цялостен пакет, който е в интерес на България. Той разтоварва цялата отговорност както сега по Дъблин, от страните, които са гранични на първа регистрация, създава механизъм за вътрешна солидарност и към това трябва да се върви\", каза още Сергей Станишев.", "date": "2018.07.03", "title": "Станишев влезе в тона на президента: Не сме направили исторически пробив по време на европредседателството"}
{"url": "https://www.faktor.bg/bg/articles/novini/balgariya/maya-manolova-premalcha-dali-aktivnostta-y-e-zaradi-ambitsii-da-stane-prezident", "text": "Националният омбудсман Мая Манолова отказа да отговори в студиото на bТВ на обвиненията, че общeстевана й активност е свързана с амбиции да се кандидатира за президент. Тя подмина елегантно интригата, обявявайки, че днешното решение на Конституционния съд, което поряза гражданите и даде право само на върховните съдилища или главният прокурор да могат да обжалват цените на тока, водата и парното е крайно несправедливо. Манолова отново потвърди, че увеличението на цената на тока и парното, обявено от КЕВР в началото на месеца е незаконно. Според нея в случая не е отчетена социалната поносимост. През миналата година цената на природния газ беше намалена, но това не се отрази в цената, която определя КЕВР. Поради това сега не е необходимо такова увеличение. За това се обърнах към прокуратурата, утре имаме среща с тях и се надявам, че ще ги убедим да атакуват това решение в съда, допълни Манолова.", "date": "2018.07.03", "title": "Мая Манолова премълча - дали активността й е заради амбиции да стане президент"}
{"url": "https://www.faktor.bg/bg/articles/koshmar-izsledovatel-na-stalinizma-obvinen-v-iznasilvane", "text": "Следствените органи обвиниха руския историк и правозащитник Юрий Дмитриев в сексуално насилие над осиновената си дъщеря, предаде Нюз.Ру. Дмитриев (61 г.) е шеф на филиала на Общество \"Мемориал\" в руската автономна република Карелия. Организацията документира кървавите сталински репресии. Правозащитникът е обвинен за \"насилствени действия от сексуален характер към лице, ненавършило 14-годишна възраст\". Такова обвинение може да доведе до 20 години затвор. Според следствието Дмитриев извършвал приписваните му действия в периода 2012-2016 г. Момиченцето се казва Наташа и в момента е на 13 години. Историкът е преследван, защото първото дело срещу него се провали, убеден е неговият адвокат Виктор Ануфриев. Следващото дело започва през август. Защитникът е убеден, че и то ще се провали.  Ануфриев неведнъж е изтъквал, че клиентът му е преследван единствено за това, че е посмял да проучва престъпленията на сталинизма.  Юрий Дмитриев бе арестуван на 13 декември 2016 г. Това стана малко, след като карелският \"Мемориал\" публикува имената на повече от 40 000 милиционери, участвали в сталинските репресии. Детето е осиновена от Юрий Дмитриев през 2008 г., когато е на 3 г. Оттогава социални работници непрекъснато го проверяват. След като възпитатели в яслата съобщават за белези по кожата на момичето, Дмитриев започва по нареждане на социалните служби да му прави голи снимки, за да има доказателства, че здравословното му състояние е добро. \"Белезите\" се оказват остатък от лейкопласт. Изследователят на сталинските репресии бе обвинен в производство и съхраняване на детска порнография. Социалните служби отнеха Наташа от Дмитриев и я дадоха на родната й баба, който дотогава изобщо не се е интересувала от внучката си. Първоначално прокуратурата искаше 9 години лагер за Дитриев. Съдът нареди и психиатрични тестове. Но те показаха, че историкът няма психически проблеми. На 5 април т.г. Дмитриев бе напълно оправдан. На 15 юни обаче Върховният съд в Карелия отмени оправдателната присъда и нареди ново дело. А на 29 юни съдът нареди арест за историка за два месеца по подозрение в педофилия. Мотивът бе, че той може \"да окаже вредно физическо въздействие върху детето\". А днес Дмитриев бе обвинен в изнасилване на Наташа. (Източник: КлубZ.бг)", "date": "2018.07.03", "title": "Кошмар: Изследовател на сталинизма обвинен в изнасилване на осиновената си дъщеря"}
{"url": "https://www.faktor.bg/bg/articles/novini/svyat/srabskiyat-blits-tsvetan-vasilev-iska-da-svali-pravitelstvoto-v-balgariya", "text": "В обширен материал от вчера, влиятелният сръбски вестник „Блиц“ анализира престъпната дейност на укриващия се в Белград фараон Цветан Василев, който е издирван за откраднатите от него 2 милиарда евро от фалиралата „Корпоративна търговска банка“, съобщава Канал3. Според изданието Василев иска да подкопае обвинителния акт срещу себе си в България, като реализира план за сваляне на правителството на Бойко Борисов, през чиито мандат стартира наказателния процес против него в България. Вестникът публикува лобисткия договор по силата на който Василев е наел американската консултантска компания  „Джеферсън Уотърман Интернешънъл“ (JWI), за да се опита чрез процедурата по закона „Магнитски“ да се разправи с враговете си в България.   От публикацията става ясно, че Василев е в добри отношения с бившия сръбски президент Томислав Николич, с чиято помощ вероятно и досега продължава да получава закрила. Независимо от това обаче, сръбската прокуратура разследва Цветан Василев и в Сърбия, а сръбският \"Блиц“ твърди, че австрийската прокуратура също е сезирала сръбските си колеги с искане за информация, очевидно разполагайки с данни за престъпната дейност на банкера-беглец.", "date": "2018.07.03", "title": "Сръбският \"Блиц\": Цветан Василев иска да свали правителството в България"}
{"url": "https://www.faktor.bg/bg/articles/novini/balgariya/anton-todorov-radev-e-skapo-platen-heytar-na-republikata-otkroveno-sluguvasht-na-bsp", "text": "През ноември 2017 г. Румен Радев е имал 67 % подкрепа, според проучване на \"Алфа рисърч\". Половин година по-късно Радев е загубил 13 % от рейтинга си и вече е на 54 % - пак според \"Алфа рисърч\".  Мисля, че и тази подкрепа му е незаслужено висока. Според мен неговият нисък политически и интелектуален капацитет, както и отвратителната му дейност срещу български интереси, съчетани с празноглавие и откровено слугуване на БСП, би трябвало да го заковат като електорална подкрепа някъде около15 %. Така политологът Антон Тодоров коментира интересния социологически сондаж, който отчита негативни тенденции на доверие към държавния глава. Според него доверие за Радев, по-високо от 15% е крайно несправедливо и в противовес на здравия смисъл, звучи като самоунижение за тези хора, които заявяват подкрепа за него. С ирония Антон Тодоров коментира и атаките на президента срещу правителството и заслугите му за европредседателството: Румен Радев е един напълно излишен, но много скъпоплатен хейтър на републиката. Срамувам се от това човече и никога няма да приема, че олицетворява президентската институция. По-скоро я осквернява - всеки ден, всеки час, всяка минута дори, казва политологът.", "date": "2018.07.03", "title": "Антон Тодоров: Радев е скъпо платен хейтър на републиката, откровено слугуващ на БСП"}
{"url": "https://www.faktor.bg/bg/articles/novini/balgariya/stabiliziraha-zhorzh-ganchev-zhivotat-mu-e-van-ot-opasnost", "text": "Съпругата на бившия депутат Жорж Ганчев – Валентина Танева, заяви, че състоянието на барда вече е стабилизирано - след като бившият депутат бе приет по спешност в болница след масивен инфаркт.  „Състоянието на Жорж се подобрява. Животът му вече е извън опасност“, заяви пред медията ни Валентина, която Жорж Ганчев на галено нарича Шуши.  Тя потвърди, че колоритният политик и шоумен е получил инфаркт, но докторите са успели да го стабилизират. БЛИЦ припомня, че по-рано днес се разбра, че Ганчев е стабилизиран, благодарение на „златния час“. „Овладян е инфарктът. В момента се намира в реанимацията“, обясни любезно и със спокоен тон Шуши.", "date": "2018.07.03", "title": "Стабилизираха Жорж Ганчев - животът му е вън от опасност"}
{"url": "https://www.faktor.bg/bg/articles/novini/svyat/sasht-podsilvat-sigurnostta-na-evropa-s-modernizirani-yadreni-orazhiya", "text": "САЩ възнамеряват да предложат разполагането на модернизирани атомни бомби в европейски военни бази, твърдят световни медии.  \"Очаква се този въпрос да бъде повдигнат в рамките на предстоящата среща на върха на НАТО в Брюксел\", уточняват източници. Срещата на НАТО ще се проведе на 11 и 12 юли. Става въпрос за трансформацията на американските тактически атомни бомби B61, които, по информация на европейски медии, от 1960-те години са разположени в Германия, Холандия, Белгия, Италия и Турция, като те ще бъдат оборудвани с GPS навигация.  По оценки на Комисията по бюджета към Конгреса на САЩ, Вашингтон планира да похарчи 25 млрд. долара за 30 години (2017-2046) за модернизация на тактическите ядрени сили. През юни военновъздушните сили на САЩ проведоха първите изпитания на новата управляема атомна бомба B61-12. За целта бяха използвани стратегическите невидими бомбардировачи B-2 Spirit. Бомбите B61-12 трябва да бъдат съвместими с платформите на многофункционалните изтребители пето поколение F-35 Lightning II. Очаква се първата партида B61-12 да влезе в експлоатация през 2020 г.", "date": "2018.07.03", "title": "САЩ подсилват сигурността на Европа с модернизирани ядрени оръжия"}
{"url": "https://www.faktor.bg/bg/articles/novini/svyat/strelba-v-amerikansko-uchilishte-dvama-sa-v-kritichno-sastoyanie", "text": "Двама души са в критично състояние след стрелба пред основно училище в Оверланд Парк в Канзас. Инцидентът е станал в 09:00 ч. местно време. Това съобщава говорителят на местната полиция, цитиран от националната телевизия Ей Би Си и телевизия Си Би Ес.  Двама работници са простреляни в основно училище \"Сънрайз Пойнт\". Те не са част от екипа на училището, а са били там за ремонтни дейности на площадката на игра към училището.   Към момента няма данни за пострадали ученици.  Полицията продължава да издирва заподозрения за стрелбата. Той е избягал от мястото, опитвайки се да открадне кола от близката автомивка, но безуспешно. Последвала е престрелка, след което заподозреният е направил повторен опит да задигне автомобил, този път успешен.", "date": "2018.07.03", "title": "Стрелба в американско училище! Двама са в критично състояние"}
{"url": "https://www.faktor.bg/bg/articles/administrativniyat-sad-v-sofiya-pripozna-frenskiya-brak-na-dvoyka-lesbiyki", "text": "Административен съд София-град отсъди в полза на правото на пребиваване на съпружеска хомосексуална двойка в България с решение от 29 юни, предава Нова ТВ като се позовава на съобщение от „Младежка ЛГБТ Организация Действие“.  Кристина и Мариама, двойка от Австралия и Франция, сключват брак на 1 юни 2016 г. във Франция. По-късно същата година Кристина, австралийска гражданка, получава позволение за пребиваване в София, България, на основание на Директива 2004/38/EC относно правото на свободно движение и пребиваване в Европейския съюз. Според Директивата всеки гражданин на Съюза се ползва от свобода на придвижване за семейството си в страните от ЕС, дори и неговият съпруг да не е гражданин на държава – членка на Европейския съюз, какъвто е случаят на Кристина. Въпреки това през 2017 г. Дирекция „Миграция“ към МВР отказва правото ? да пребивава в България, основавайки се на това, че еднополовите бракове не са позволени според Конституцията на България.  „Щастлива съм да празнувам не само своето право да живея в България, но също и правото за всяка еднополова двойка да ползва правото си на придвижване в ЕС,“ казва Кристина, след като разбира за решението на съда.  Съдът приема, че според правото на ЕС не е позволено на държава-членка да откаже на гражданин на трета страна, встъпил в брак с гражданин на Съюза, право на пребиваване на територията на тази държава-членка по съображението, че нейното право не предвижда брака между лица от един и същ пол. В решението се казва още, че „отказът на органите на държавата-членка да признаят – единствено за целите на предоставянето на производно право на пребиваване на гражданин на трета страна – брака му с гражданин на Съюза от същия пол (...) би могъл да възпрепятства упражняването на закрепеното в член 21, параграф 1 от ДФЕС право на този гражданин на Съюза да се движи и пребивава свободно на територията на държавите-членки.“  „Решението на Административен съд София-град е в съответствие със скорошно решение на Европейския съд по подобно дело в Румъния, случая „Коман“, в което беше отсъдено, че страните от ЕС трябва да спазват правото на пребиваване на еднополови двойки, сключили законов брак в друга държава, които искат да живеят заедно на тяхна територия“, казва Деница Любенова, адвокат по защитата на френско-австралийската двойка. В решението на Европейския съд се казва, че държавите-членки „не могат да възпрепятстват свободата на пребиваване на гражданин на ЕС с отказ да се предостави на еднополовия му партньор, гражданин на страна, която не е член на ЕС, производното право на пребиваване на тяхната територия“.", "date": "2018.07.03", "title": "Пробив: Административният съд в София припозна брак на двойка лесбийки"}
{"url": "https://www.faktor.bg/bg/articles/obshtestvo/prebiha-do-smart-universitetski-prepodavatel-v-plovdiv", "text": "Убиха преподавател в Аграрния университет в Пловдив. Около 21.30 ч до колата си на бул. \"Христо Ботев\" в Пловдив, близо до Военна болница е открит в безпомощно състояние 70-годишният научен работник доц. Стефан Нейков. Минути след пристигането на екип на Спешна помощ, той е починал, предаде Нова ТВ.  Окръжна прокуратура разследва случая. Доц. Нейков е бил пребит, починал е в резултат на раните от нанесения му побой. Дълги години доц. Стефан Нейков е работил в Института по растително генетични ресурси в Садово, специалност \"Зеленчуци\". Там се е пенсионирал. Преподавател е в Аграрния университет в Пловдив.", "date": "2018.07.03", "title": "Пребиха до смърт университетски преподавател в Пловдив"}
{"url": "https://www.faktor.bg/bg/articles/simeon-dyankov", "text": "\"Борисов много правилно поиска едновременно да влезем в банковия съюз и в чакалнята на еврозоната. Иначе щяха да ни мотаят още дълго време. А след 20 години валутен борд ние нямаме път назад. Искането на ЕК първо в банковия съюз, после в еврозоната е все едно  футболен съдия да каже, че второто полувреме ще е 2 часа, вместо 45 минути. Догодина са изборите за Европарламент, затова не бива да се бавим\". Това заяви бившият финансов министър Симеон Дянков пред \"24 часа\".  \"И България, и Европа имат на разположение още няколко икономически добри години, преди следващата криза. Вярата, че държавата трябва да осигурява всичко ни обрича на по-нисък ръст и ни прави по-податливи на кризи. Ако спешно не се промени пенсионният модел, ще се наложи да се вдигат данъци, заради дефицита на НОИ\", казва още бившият вицепремиер.  По думите му България вече над 20 години е във валутен борд и реално нямаме път назад. \"Единственият ни път е напред, към еврозоната. За да имаме достъп до ползи, които реално сега нямаме. Ние изпълняваме всички критерии. Въпреки че Европа е разединена спрямо еврозоната и това все по-ясно личи. Мисля,че Европа продължава да има на разположение още няколко добри икономически години, макар да не е в отлична кондиция. Същото важи и за България\", коментира Дянков.", "date": "2018.07.03", "title": "Симеон Дянков: Ако Борисов не беше поискал да влезем в чакалнята на еврозоната и в банковия съюз, още щяха да ни мотат"}
{"url": "https://www.faktor.bg/bg/articles/nap-pogva-300-bednyatsi-s-nulevi-prihodi-i-ogromni-razhodi", "text": "Агенцията по приходите започва проверка на 300 души с огромни разходи и нулеви приходи. Сред тях са 2 жени, изхарчили над 1 милион лева, без да декларират никакви доходи. Докато част от българите бързаха да не изпуснат последния срок за деклариране на своите доходи, близо 300 души не сметнали това за нужно. За сметка на това са изхарчили над 50 хиляди лева. Общото между тях – осигурявали са се на минималния осигурителен праг. Част от богатите, пропуснали да декларират доходи, са били особено разточителни. Две жени - едната от София, а другата от Пловдив, са изхарчили над милион през изминалата година.  Инспекторите ще изследват източниците на доходи в семействата на проверяваните, както и издръжката на домакинствата и разходите им. Ако бъдат установени несъответствия между имущество и доходи, ще бъдат възложени данъчни ревизии за последните 5 години.  Все пак от приходната агенция регистрират видимо изсветляване на доходите и доброволно деклариране за последната една година.", "date": "2018.07.03", "title": "НАП погва 300 \"бедняци\" с нулеви приходи и огромни разходи"}
{"url": "https://www.faktor.bg/bg/articles/ikonomika/biznes/menda-stoyanova-ako-ne-vdignem-aktsiza-na-bezdimnite-tsigari-darzhavata-gubi-30-mln-leva", "text": "Управляващите от ГЕРБ готвят поскъпване на бездимните цигари, които придобиха популярност у нас през последните месеци. От бранша се възмутиха от очертаващата се промяна в разпоредбите в средата на годината, а наблюдатели заподозряха лобистки натиск от страна на производителите на конвенционални тютюневи изделия. В партията на Бойко Борисов обаче са категорични – мярката е единствено с цел повече приходи в бюджета. „Това би било безпрецедентно в ЕС. Както като време в което се прави такава промяна, така и като нива на облагане. Това са бездимни тютюневи изделия и те трябва да бъдат облагани диференцирано. Не си спомням да е имало промяна на акцизни ставки в средата на годината. Обикновено влизат в сила от следващата фискална година, така, както се случи и миналата година”, коментира Верджиния Джевелекова, представител на вносителите. Според нея кутията бездимни цигари ще поскъпне от 5,50 лв. на 10 лв., което за част от потребителите ще означава връщане към старите папироси, а за други – обръщане към контрабандните алтернативи. Всичко това – без особен резултат за бюджета. „Ако от една кутия нормален тютюн, струваща 5,50 лв. 3,50 лв. влизат в бюджета, от една кутия от новите при цена 5,50 лв. влизат 93 стотинки. Това, умножено по количествата, прави загуба 15 млн. с тенденция до края на годината да станат 30 млн. лв.”, заяви Менда Стоянова пред БТВ. По думите й при определянето на акциза в края на миналата година бездимните цигари са били подценени и от 1% дял до момента са скочили до 1,4% с перспективата да станат 1,6% до края на 2018 г. Според нея така се е получила ситуация, в която „бюджетът дотира всяка кутия”. На въпрос защо изведнъж България тръгна да става първата страна в ЕС, която изравнява бездимните цигари с обикновените, Стоянова отговори, че скоро и в други членки ще се преразглежда фискалният ефект от тези изделия и вероятно ще има промени в евродирективите. „Цифрата „10 лева” е абсолютно некоректна. Разликата в цената на цигарите е 2,50 лв. т.е. при цена от 5,50 лв. максимум 8 лв.”, пресметна депутатът от ГЕРБ. Тя отбеляза, че ако производителите искат да продължат да налагат продукта си, могат да отстъпят част от своята печалба. Тя нападна и потребителите: „Не съм съгласна като данъкоплатец непушач, моите пари да отиват за дотиране на едно изделие, употребявано от шепа хора – това не са социално слаби хора, за да го пушиш, трябва да направиш една инвестиция от 200 лв. за устройството. Тези хора са много шумни и вдигнаха темата по медиите”. Според нея и Министерството на здравеопазването трябва да се включи в дебата, защото бездимните цигари в момента не са забранени на закрити обществени места. В края на интервюто, Менда Стоянова посочи, че нашата страна е подала заявката си за едновременно влизане в „чакалнята” на еврозоната и в банковия съюз, като на 12 юли трябва да има решение в Брюксел. Ако оценката е, че като икономика и институции не сме годни за „сърцето” на ЕС, управляващите ще искат конкретни мотиви.", "date": "2018.07.03", "title": "Менда Стоянова: Ако не вдигнем акциза на бездимните цигари, държавата ще загуби 30 млн. лв."}
{"url": "https://www.faktor.bg/bg/articles/ikonomika/biznes/di-velt-tramp-natiska-es-zaradi-severen-potok-2-rusiya-vadi-skriti-kozove", "text": "След Роналд Рейгън на нито един американски президент не му харесва, че Западна Европа се снабдява (предимно - б.р.) с руски газ. Но дори и по времето на Студената война не успяха да попречат на изгодната за Европа и Русия сделка за милиарди. Сега международното положение отново е напечено, а на дневен ред е дългогодишният спор по строежа на втора тръба под Балтийско море, свързваща Русия с Германия. Но този път е друго, тъй като сега президентът на САЩ се казва Доналд Тръмп и той непременно иска да попречи на осъществяването на проекта. Не му харесва, че Западна Европа все повече се обвързва с Русия - и не е сам в позицията си. Световната конференция по проблемите с газа, състояла се миналата седмица във Вашингтон, на няколко минути пеш от Белия дом, имаше своята тема: енергийните фирми, участнички в изграждането на газопровода, се питаха докъде ще стигне непредвидимият американски президент, за да попречи на осъществяването на проекта. Руски мениджъри дори се опасяваха, че на влизане в САЩ могат да ги арестуват. Така представители на руския лидер на световния пазар и строител на газопроводи \"Газпром\" не участваха в конференцията, на която присъстваха над 2800 представители в бранша от 90 държави. От месеци емисари на Тръмп от Държавния департамент правят всичко възможно, за да торпилират \"Северен поток 2\". Опасяват се, че новата тръба до голяма степен ще зачеркне Украйна като транзитираща страна, ще я дестабилизира и ще увеличи влиянието на Москва. Засега обаче енергийната политика на Тръмп не дава плодове. Федералното правителство на Германия подкрепя строежа на газопровода, Швеция и Финландия вече дадоха съгласие по трасето. Тече подготовката по полагането на първите сегменти от тръбата по дъното на Балтийско море. Последният шанс на Тръмп би бил да използва най-мощното си оръжие: налагане на икономически санкции срещу петте западни енергийни концерна, които участват финансово в проекта на \"Газпром\". Става дума за френския Engie, Shel от Холандия, OMW от Австрия и от Германия Wintershall и Uniper. Голяма е опасността те да бъдат изхвърлени от американския енергиен пазар. В момента в американското външно министерство се обсъждали подобни планове, твърдят от браншови кръгове. Би било нечувано президент на САЩ да принуждава западни партньори към покорство чрез налагане на санкции. Но от Тръмп всичко може да се очаква. Все пак Тръмп не би постигнал целта си и ако действително се опълчи на петте западни фирми, които със своите общо 950 милиона евро поемат половината от инвестицията за \"Северен поток 2\". \"Със сигурност проектът ще бъде финансиран. За \"Газпром\" той е важен, а в момента Русия разполага с висока ликвидност по отношение на еврото\", казва Пол Коркоран, член на Надзорния съвет по финансите на \"Северен поток 2\". Причината за паричните потоци в евро в касата на Путин са икономическите санкции, които Западът наложи след анексирането на Крим. Така Русия продава газ в Европа в евро, но заради търговските ограничения вече не може да харчи валутата си. Ето защо теоретично чрез излишъците в евро Русия би могла сама да финансира строежа на \"Северен поток 2\", ако американският натиск би принудил западните партньори да се оттеглят. Една парадоксална ситуация. На Тръмп не биха му помогнали и санкции, за да провали строежа на газопровода между Русия и Германия. Напротив. И без това избухналият наскоро търговски спор със САЩ пренастрои европейците. Еврокомисарят по въпросите на енергетиката Марош Шефкович, досега не особено приятелски настроен към \"Северен поток 2\", вече даде да се разбере, че Брюксел няма да остави без последствия евентуални американски санкции срещу европейски партньори по изграждането на газопровода. (Източник: КлубZ.бг)", "date": "2018.07.03", "title": "Ди Велт: Тръмп натиска ЕС заради \"Северен поток-2\", Русия - има скрит коз"}
{"url": "https://www.faktor.bg/bg/articles/sport/balgariya/grigor-dimitrov-shokiran-sam-za-izvestno-vreme-shte-ostavya-tenisa", "text": "Григор Димитров призна в прав текст, че ще остави за известно време ракетата настрана, за да си почине от тениса. \"Няма причина за паника или нещо такова. Аз не съм такъв тип човек. Ще се опитам да остана положително настроен, защото знам, че това е едно от най-трудните неща, особено когато отпаднеш рано от турнира. Трябва да останеш позитивен, просто е. Не трябва да се отчайваш. Трудно ми е да приема загубата. Особено в турнир, в който съм се представял толкова добре преди. Побеждавал съм големи имена на централния корт, играл съм оспорвани мачове срещу големи състезатели. Трудно е за преглъщане. А за да вземеш трофея, трябва да спечелиш седем мача. Винаги искам повече от себе си. Може би това е, което тялото ми може да даде в този момент. Мисля, че е много трудно, когато си достигнал определено ниво и искаш да преминеш напред, но сякаш последните два-три процента са най-трудно постижими. С всяка година ставаш все по-добър и по-добър. Ставаш номер 3 в света. Каква е следващата стъпка? Мога да бъде номер 1. За мен, това са стъпките, които правят най-голямата разлика. Натрупват се много мачове, които натоварват тялото и особено психиката. Имайки предвид в колко мачове е трябвало да се преборя, да се върна след сет пасив. Понякога успявах, но за да си най-добрият, трябва да правиш това всяка една година. Пътят е труден, това е. Със сигурност не съм щастлив да загубя в първия кръг на Уимбълдън. Не мога да се сетя кога за последен път ми се случи подобно нещо. Все още съм шокиран, но трябва да го приема, предполагам. Не знам какво ще предприема. Мисля, че едно от хубавите неща сега е, че ще мога да си почина, да оставя ракетата за известно време. Малко прекъсване, мисля че не би могло да навреди на никого. Най-важното е да остана позитивен. Това е абсолютно най-тежката задача. Да знаеш, че си отпаднал, да гледаш мачовете по телевизията няма да е лесно. Но ако беше лесно, това нямаше да е тенис\", каза Димитров на пресконференцията след двубоя.", "date": "2018.07.03", "title": "Григор Димитров: Шокиран съм от играта си, за известно време ще оставя тениса"}
{"url": "https://www.faktor.bg/bg/articles/sport/svetat/-yuventus-izkushava-ronaldo-dava-mu-5-mil-evro-poveche-na-sezon-ot-real", "text": "С 5 млн. евро повече на сезон \"Ювентус\" изкушава Кристиано Роналдо. Това твърди испанското издание \"Марка\", цитирано от Би Ти Ви. \"Старата госпожа\" иска да привлече в редиците си звездата на \"Реал\" Мадрид, а условията, който предлага са 30 млн. евро на сезон и договор до 2022 г.  Агентът на Роналдо - Жорже Мендеш, е в напреднали преговори с ръководството на италианския шампион и президента Андреа Аниели. На трансфера пречи откупуващата клауза, която фигурира в договора на португалеца с \"Реал\" Мадрид. Тя е в размер на 1 млрд. евро и е непосилна за почти всички европейски грандове.  От \"Юве\" обаче се надяват на договорка с \"Реал\" Мадрид за намаляването ѝ. \"Марка\" дори заявява, че Роналдо разполага и с документ, който може да осигури това редуциране. Той бил подписан през януари 2017 г. Капитанът на Португалския национален отбор загатна, че е готов да напусне Мадрид минути след като вдигна трофея от Шампионската лига за четвърти път. При преговорите двете страни не стигнаха до крайно споразумение, а ръководството на \"белите\" предложи увеличение на заплатата на футболиста \"само\" до 25 млн. евро. \"Реал\" иска да привлече нови футболисти, като за една от трансферните цели се счита звездата на \"Пари Сен Жермен\" - Неймар.", "date": "2018.07.03", "title": "\"Ювентус\" изкушава Роналдо - дава му 5 мил.евро повече на сезон от \"Реал\""}
{"url": "https://www.faktor.bg/bg/articles/orakulat-ahil-poryaza-vikingite-shveytsariya-shte-bie-shvetsiya-dovechera", "text": "Официалният оракул на Мондиала в Русия - котаракът Ахил предвиди победа на Швейцария над Швеция в ранния 1/8-финал от програмата за днес (17:00 часа).  Ахил избра купичката с червения флаг, а феновете на Швейцария вече празнуват, тъй като успеваемостта на оракула е доста добра. Ахил има една единствена грешка от началото на Световното и тя е в мача Нигерия - Аржентина, когато предвиди победа за африканците, които не получиха дузпа в последните минути, а вместо това бяха наказани с гол в продълженията.", "date": "2018.07.03", "title": "Оракулът Ахил поряза викингите: Швейцария ще бие Швеция довечера"}
{"url": "https://www.faktor.bg/bg/articles/shvedskite-polititsi-zaryazaha-dimplomaticheskiya-boykot-na-rusiya-shte-sa-na-tribunite-na-macha-na-vikingite-sreshtu-shveytsariya", "text": "Шведските политици, които бяха едни от първите, които подкрепиха дипломатическия бойкот на британските си колеги спрямо Русия преди началото на Световното първенство, биха отбой. Причина за бойкота стана разразилият се скандал с отравянето на двойния агент Сергей Скрипал, но сега - след успехите на \"тре крунур\", шведските управници решиха да се появят на трибуните и да подкрепят отбора в 1/8 финала срещу Швейцария.  \"Ние бяхме категорични в мерките си спрямо Русия преди началото на шампионата. Но още тогава бяхме казали, че те ще важат само за първите мачове на националния ни отбор. Сега вече е важно да подкрепим любимците си на място. Консултирали сме се с други бойкотиращи страни на дипломатическо ниво, като Великобритания и Дания и те нямат нищо против нашите намерения\", заяви външният министър на Швеция Маргот Валстрьом пред \"Афтонбладет\".  През последните Швеция - и особено столицата Стокхолм, са напълно обзети от футболната мания. Министърът на финансите Магдалена Андершон дори отиде на работа облечена с екипа на шведския национален отбор.", "date": "2018.07.03", "title": "Футболът победи дипломацията: Шведските политици зарязаха бойкота на Русия - ще подкрепят на живо от трибуните викингите срещу Швейцария"}
{"url": "https://www.faktor.bg/bg/articles/shvetsiya-otiva-na-1/4-finali-sled-kato-prebori-shveytsariya", "text": "Швеция и Швейцария излязоха един срещу друг на \"Санкт Петербург Арена\" в предпоследния 1/8-финален сблъсък от Мондиал 2018. След равностойната игра в първото полувреме, което завърши 0:0, резултатът откри в 66-ата минута Емил Форшбери. \"Кръстоносците\" все още нямат загуба на Световното първенство, а самочувствието на шведите идва от факта, че тимът спечели група, в която бяха още Германия и Мексико.  Победителят ще срещне на 1/4-финалите победителя от двубоя Англия - Колумбия. Владимир Петкович не можеше да разчита на наказаните Фабиан Шер и Стефан Лихтщайнер. Техните места бяха заети от Михаел Ланг и Йоан Джуру. Стивън Цубер и Йосип Дърмич също са титуляри за сметка на Емболо и Гавранович.  За Швеция наказан бе Себастиан Ларсон. Вместо него започва Густав Свенсон.", "date": "2018.07.03", "title": "Швеция отива на 1/4 финали след като пребори Швейцария"}
{"url": "https://www.faktor.bg/bg/articles/sport/maradona-gotov-da-vodi-arzhentina-bez-pari", "text": "Диего Марадона е готов да се завърне като треньор на аржентинския национален отбор без заплата. Легендарният аржентинец наблюдава на живо мачовете на Аржентина на Мондиал 2018 и преживя тежко отпадането на осминафиналите след загуба от Франция с 3:4.  \"Готов съм да водя отново Аржентина без пари. Няма да искам нищо в замяна\", каза Марадона във венецуелско тв шоу. Марадона вече бе начело на Аржентина на Световното първенство в Южна Африка през 2010 година, но тимът отпадна на четвъртфинал след загуба с 0:4 от Германия. Настоящият селекционер Хорхе Сампаоли има договор с Аржентина до 2022 година, но има сериозни призиви да бъде сменен след неубедителното представяне на тима. Различни медии обаче съобщават, че голямата неустойка в договора на бившия треньор на Севиля засега го задържа на поста.", "date": "2018.07.03", "title": "Марадона готов да води Аржентина без пари"}
{"url": "https://www.faktor.bg/bg/articles/bankovi-analizi-sochat-uskoryavane-na-ikonomikata-spad-na-bezrabotitsata", "text": "Ускоряването на растежа на българската икономика все още не е приключило, прогнозира икономическият екип на УниКредит Булбанк в последния си тримесечен анализ за икономиката на Централна и Източна Европа, пише \"Дневник\". Икономиката на България е на път да отчете най-високия темп на растеж от световната финансова криза насам, отбелязват анализаторите на банката, посочва \"Дневник\". \"Очакваме реалният ръст на БВП да достигне 4% годишно през 2018 г., подкрепен от нарастването на доходите, увеличаването на финансираното с кредит потребление на домакинствата, както и от съживяването в строителството на жилища, наред с усвояването на повече средства от ЕС\", се казва в анализа. Според банката тези фактори се очаква да спомогнат за това растежът да е достатъчно широко базиран и устойчив, така че да се забави едва незначително през 2019 г. до 3.9% годишно. Като причина за лекото понижение на първоначално прогнозирания ръст от 4.4% през тази година експертите посочват по-слабите от очакваните данни за икономическата активност за първите четири месеца на годината в комбинация с по-високата прогноза за цените на суровия петрол. Именно отражението на цената на петрола върху потребителските цени ще доведе до малко по-слаб ръст на индивидуалното потребление, докато в резултатите на инвестициите и нетния износ не се предвижда съществена промяна спрямо предишната прогноза. Безработицата върви към исторически минимум Ситуацията на пазара на труда продължава да се подобрява, се посочва в анализа. Икономиката създаде с 63 хил. работни места повече през първото тримесечие на 2018 г. спрямо година по-рано, които са почти равномерно разпределени между експортно-ориентираните сектори на преработващата промишленост, транспорта и изнесените бизнес услуги, от една страна, и ориентираните към вътрешното търсене, бързо растящи сектори на строителството и управлението на недвижими имоти. Безработица през първото тримесечие се свива до 5.7%, безработните са около 190 хил, почти колкото са били и през 2008 г., когато е отчетен историческият минимум на показателя. \"Очакваме през 2018 г. нормата на безработицата да достигне средна стойност от 5.4%, което би било и най-ниското равнище от 1989 г. насам. Не смятаме за възможно подобренията в нормата на безработицата да продължат със същите темпове, които наблюдавахме до момента във възходящия цикъл, тъй като причините за оставащата безработица са в голяма степен структурни, като например несъответствието между предлагани и търсени умения, както и сравнително ниската трудова мобилност\", се посочва в анализа. Според авторите му окуражаващо е, че значителна част от новите работни места, създадени от началото на годината, са добре платени в сектора на изнесените бизнес услуги, чиято значимост за икономиката продължава да нараства. Същевременно, средната месечна заплата нараства със 7.1% на годишна база през първото тримесечие, по-бавно от двуцифрените темпове на растеж, отчетени през втората половина на 2017. Инфлацията ще се ускори до 2.7% През април потребителската инфлация се забави до 2.0% годишно, след пик от 3.0% през ноември 2017 г. Очакванията на икономическия екип на \"Уникредит Булбанк\" са инфлацията да продължи да нараства като достигне средно 2.7% през тази година. По-голямата част от ускоряването на инфлацията през тази година се очаква да дойде като резултат от по-високите цени в енергетиката и по-конкретно, тези на суровия петрол.", "date": "2018.07.03", "title": "Банкови анализи сочат - ускоряване на икономиката, спад на безработицата"}
{"url": "https://www.faktor.bg/bg/articles/ikonomika/biznes/agromah-zapochna-remonta-na-nad-20-km-ot-patya-chirpan-simeonovgrad", "text": "Днес стартира рехабилитацията на път IIІ-663 Чирпан - Симеоновград. Със средства от Оперативна програма „Региони в растеж“ 2014-2020 г. ще се рехабилитират над 50 км от третокласния път - алтернативен маршрут на АМ „Марица“ и на път I-8 Поповица – Хасково. На символичната първа копка присъстваха министърът на регионалното развитие и благоустройството Николай Нанков, инж. Дончо Атанасов - член на Управителния съвет на Агенция „Пътна инфраструктура“, народни представители и кметове от региона. 50-километровата отсечка е разделена на три лота (Лот 19, Лот 20 и Лот 21), а срокът за изпълнение на строителните работи е 15 месеца. Строителните дейности на лот 21 се изпълняват от „Агромах“ в консорциум с „Пътища Пловдив“. Стойността на този лот е 14 милиона лева и е с дължина малко над 20 километра на територията на област Хасково. Проектите се финансират по ОП „Региони в растеж“ 2014-2020 г. чрез Европейския фонд за регионално развитие и националния бюджет.", "date": "2018.07.03", "title": "Агромах започна ремонта на над 20 км от пътя Чирпан – Симеоновград"}
{"url": "https://www.faktor.bg/bg/articles/novini/svyat/sadat-v-strasburg-postanovi-rusiya-da-kompensira-oshteteni-grazhdani-na-sssr", "text": "Руските власти бяха задължени да върнат дълга на Съветския съюз върху облигациите, с които са били ощетени 15 души през 1982 г. Това се посочва в решението на Европейския съд по правата на човека (ЕСПЧ) в Страсбург. \"В днешното решение ЕСПЧ единодушно реши, че действително е налице нарушение на член 1 от Протокол №1 (защита на собствеността) към Европейската конвенция за правата на човека във връзка с някои от кандидатите\", се казва в решението на Европейския съд, който отбелязва, че Русия като правоприемник на СССР е обещала да изплати дълга си, но не го е направила. Във връзка с неизпълнението на задълженията по облигациите съдът разпореди на руските власти да заплатят на различните ищци суми във връзка с причинените вреди. \"Делото включва 15 души, които претендират, че през 1982 г. са закупили държавни облигации за вътрешни заеми, за които не са получили пари. След разпадането на Съветския съюз руските власти са правили няколко опита за решаване на този проблем, като обещават да платят, но всички законни начини, за да се възстановят парите са били неуспешни\", се казва в решението на ЕСПЧ.", "date": "2018.07.03", "title": "Съдът в Страсбург постанови Русия да компенсира ощетени граждани на СССР"}
{"url": "https://www.faktor.bg/bg/articles/alfa-risarch-gerb-uvelichava-s-malko-predninata-pred-bsp-prezidentat-gubi-reyting", "text": "Положителна равносметка за доверието към премиера Борисов и електоралните позиции на ГЕРБ в края на българското председателство на Съвета на ЕС, показва регулярното тримесечно проучване на Алфа Рисърч.  Електоралните нагласи за евентуален парламентарен вот се запазват без съществени промени. ГЕРБ постига ръст от 1.5% спрямо март и остава първа политическа сила (24.5%), следвана от БСП (20.1%). Обединените патриоти отбелязват лек спад (до 5.0%) и почти се изравняват с ДПС (4.9%). С 2.2% подкрепа Воля е под 4%-та бариера. Със същата начална подкрепа от 2.2% стартира новосъздаденото обединение Демократична България. Делът на нежелаещите да гласуват нараства до 34.6%, а 6.1% търсят друга политическа сила.  Президентът продължава да е политикът с най-висок рейтинг в държавата (54%), но в сравнение с март губи 5 процентни пункта. Отливът на подкрепа не се отразява на негативните мнения, които се запазват около 10 на сто, но се увеличава делът на колебаещите се в преценката за неговата дейност. Сред партийните лидери Б.Борисов запазва най-високо доверие (37.2%, ръст  от 1.6%), следван от Красимир Каракачанов (25.2%) и Корнелия Нинова (23.3%). Както най-рейтинговият министър на Обединени патриоти, обаче, така и лидерът на БСП, губят популярност в сравнение с месец март. Традиционно ниският рейтинг на В.Сидеров спада с още 2%. Единственият от националистите, който бележи ръст – и като министър, и като партиен лидер – е Валери Симеонов (16.4% - ръст от 5 на сто).   Успешният край на Европредседателството намалява критиците му с 2 на сто, но общественият отзвук след бягствата на затворници и убийството на един от тях, катастрофата с военния хеликоптер и протестите на майки на деца с увреждания, му костват и 1% спад на привърженици.  Томислав Дончев, Лиляна Павлова и Екатерина Захариева са тримата министри с най-висок рейтинг.  Подкрепата от майките на деца с увреждания за Бисер Петков води до леко подобряване на неговите позиции. Другата значителна промяна през юни е с негативен знак. Сериозен спад е налице при вътрешния министър Валентин Радев, въпреки че проучването е провеждано на терен преди вота на недоверие.  Няма промяна в отношението към основните държавни институции. Имайки предвид дългогодишния устойчиво нисък рейтинг на Народното събрание, си струва да се отбележи първият слаб ръст в одобрението му от  началото на мандата, както и повишеното одобрение за Председателя на парламента Цвета Караянчева (което достига 24%).   Главен прокурор, съд и полиция остават с критично ниски нива на доверие. Европейската перспектива за Западните Балкани и срещата на върха в София са сред най-високо оценяваните събития през последните месеци (55%). Мнозинството от българите (54%) са убедени, че регионът ни ще бъде по-стабилен и сигурен, ако ЕС има решаващо влияние в него. Като резултат, второ поредно тримесечие одобрението за ЕС не слиза под едни от най-високите регистрирани стойности (60%) .  Ако на Западния фронт Борисов печели успехи, то на Източния своеобразното символно състезание между премиер и президент, поне за момента, е в полза на последния. Въпреки че нито един от двамата висши държавници не успя да посочи конкретни резултати от посещението си в Русия, 43% от българите са убедени, че Румен Радев е бил успешен и е постигнал позитивни резултати, докато за Борисов така смятат едва 26%.  Темата „Белене“ продължава да разделя българското общество. 30% са на мнение, че атомната централа задължително трябва да бъде построена, но за мнозинството икономическият фактор е решаващ – според 59% проектът си струва да се реализира само, ако е икономически изгоден. Аналогична е ситуацията и по отношение на евентуални рискове, свързани със строежа на централата. 30% нямат притеснения, но 69% изказват едни или други опасения. Сред тях най-съществени са рисковете от аварии и екологично замърсяване (46%), следвани от финансово икономическите (29%), геополитическите (23%), вътрешно-политическите (20%). По-младите хора, гледащи на проекта през призмата на по-дълъг житейски хоризонт, както и тези с по-високо образование,  са  много по-склонни да отчитат нивата на риск и да се въздържат от подкрепа за проекта.  Изследването е част от регулярния тримесечен мониторинг на обществените нагласи, провеждан от агенция Алфа Рисърч. Проучването е национално представително и е реализирано в периода 17 – 25 юни 2018г., чрез пряко стандартизирано интервю лице-в-лице, сред извадка от 1017 души, формирана по метода на стратифицираната двустепенна извадка по тип населено място с квота въз основа на признаците възраст, пол и образование. l", "date": "2018.07.03", "title": "\"Алфа Рисърч\": ГЕРБ увеличава с малко преднината пред БСП, рейтингът на президента тръгна надолу"}
{"url": "https://www.faktor.bg/bg/articles/novini/svyat/govoritelyat-na-kremal-putin-se-chuvstva-komfortno-za-sreshtata-s-tramp", "text": "Президентът на Русия Владимир Путин ще се чувства комфортно от провеждането на среща на четири очи с американския си колега Доналд Тръмп на предстоящата среща на върха в Хелзинки. Това коментира говорителят на Кремъл Дмитрий Песков. Путин може да започне срещата на върха със среща на четири очи с Тръмп, ако Вашингтон потвърди това, посочи Песков. От Кремъл добавиха, че Путин не планира да се срещне с американските конгресмени, които са на посещение в Русия през тази седмица.", "date": "2018.07.03", "title": "Говорителят на Кремъл: Путин се чувства комфортно за срещата с Тръмп"}
{"url": "https://www.faktor.bg/bg/articles/novini/balgariya/balgariya-i-makedoniya-shte-stanat-istinski-sayuznitsi-kogato-ot-savetskiya-blok-i-ot-yugoslaviya-ostanat-samo-loshi-spomeni", "text": "Николай Василев* На 11 и 12 юли тази година в Брюксел ще се състои поредната Среща на върха на НАТО. Очаква се Македония да бъде поканена за да стане 30-я член на Алианса. България има огромен интерес това да се случи. Но наш искрен съюзник ли ще бъде Македония? По всичко изглежда, че и към тази дата гробът на полковник Каварналиев край Дойран ще си стои осквернен. Нищо в църквата на Ново село, Щипско няма да показва, че там е погребан легендарният войвода Христо Чернопеев. Пред входа на църквата в Прилеп няма да има никакъв знак, че там е намерил вечен покой храбрият полковник Стефан Илиев. Гробът на войводата Тома Давидов край Охрид едва ли ще бъде възстановен. Списъкът е дълъг, но поне тези четири гроба можеха да бъдат възстановени и почетени през първата година след подписването на договора за Добросъседство и приятелство. Българската държава от години прави постъпки за това, но без успех. Всеки път от най-горна инстанция се получава съгласие, но нищо не се случва, уж защото имало местни „вознемирени“ граждани, които разглеждали надгробните паметници като символ на „окупация“.   със страна, която не позволява възстановяването на български гробове и не демонстрира покаяние, за това, че ги е поругала? Трябва ли щом „тихата дипломация“ не дава плодове България да удари с юмрук по масата? Или трябва да си затворим очите пред всичко, само и само Македония да стане член на НАТО и на ЕС, защото това е в наш интерес? Няма лесен и еднозначен отговор на този въпрос. България се нуждае от изключително ловка дипломация. Македония не би имала проблем да възстанови гробовете, ако може да ги представи като „чужди“. Недалеч от гроба на полковник Каварналиев стои паметник на загиналите през Първата световна война ирландски войници... Но Македония не може да представи загиналите български герои като чужди, защото когато те са загинали, са били възприемани от предците на днешните македонци като свои. Христо Чернопеев е македонски войвода, участник в емблематичната за македонската историография афера „Мис Стоун“, макар, че е роден в село Дерманци, край Луковит. Тома Давидов е македонски войвода... от Ловеч. Полковник Каварналиев загива защитавайки хилядите бежанци от Егейска Македония, бягащи към, а не от българската армия представена от македонската историография като окупатор. Когато полковник Илиев загива геройски край „Червената стена“, той е оплакан от хиляди прилепчани и е погребан като свой, на видно място пред главната църква на града „Благовещение Богородично“. Мнозинството от съвременните македонци отказват да приемат не само родените в България, но загинали за нейната свобода като герои. Те не приемат за такива и много от своите преки предци. На 1-ви юли край Щип се проведе честване на 105 годишнината от битката при Брегалница. В това сражение между българи и сърби, както и в последвалата битка при Калиманци се сражава геройски и Македонското опълчение. При Брегалница сърбите изтласкват българите, но при Калиманци те са спрени и не успяват да се свържат с настъпващата по долината на река Струма гръцка армия. Там Македонското опълчение унищожава Черногорския корпус. На честването тази година присъства сръбският посланик. Кметът на Щип Благой Бочварски заяви: „Тази битка трябва да служи като урок за това как народите на Балканите не трябва да се отнасят един към друг. Това, което трябва да правим ежедневно, е да подаваме ръце на всички и да се борим с разделенията“.  Прекрасни думи... но честването не беше представено като помирение между народи, чиито предци са се сражавали един срещу друг! На паметната плоча, на която бяха поставени цветя пише, че изграденият там някога сръбски военен паметник е бил разрушен от „българските фашистки окупатори“. Чрез паметната плоча македонските власти приканват обществото да се идентифицира не с Македонското опълчение от Балканските войни и Първата световна война, сражавало се рамо до рамо с Българската войска, а с Титовите партизани от Втората световна война, които според легендата се борели геройски срещу злите „български фашистки окупатори“.  Обективно погледнато, Македонското опълчение през онези войни е било на практика всенародно. Само изолирани сърбомани и гръкомани са били срещу него. Титовите партизани от своя страна са разделяли жестоко народа! Техни жертви стават братът на Никола Карев и синовете на Питу Гули.  Тъжната истина е, че безпримерният героизъм на Македонското опълчение и на безброй български войници не довежда до освобождение на Македония. Войните завършват с поражение. Българската кауза, започва да се изживява като „кауза пердута“. От своя страна, макар Титовите партизани да налагат кървав режим, след 1948 година, докато България тъне в Съветския блок, Тито успешно извежда Македония от него. Изследване на македонския вестник Дневник от май 2012 г. посочва, че 80% от гражданите на Република Македония, независимо от тяхната етническа или религиозна принадлежност заявяват, че са живели по-добре по времето на комунистическа Югославия, отколкото в независима Македония. Някогашната представа за България като „своя“ и за Сърбия (по-късно Югославия) като „чужда“ се преобръща в масовата историческа памет. За повечето днешни македонци, митът, че след като побеждават „българския фашистки окупатор“, Титовите партизани, в рамките на Втора Югославия създават днешната македонска държава е основа на тяхното светоусещане. Збигнев Бжежински е безкрайно прав, когато твърди, че историческата памет може да е смътна и дори фактологично погрешна, но тя е част от историческата система на знание, която определя политическото съдържание. У нас нещата не са корено различни. Според изследователския център „Тренд“ над 40% от българите биха живели по времето на Тодор Живков. Време, в което нямаше българин, който да не е убеден, че при Тито се живее по-добре! Наскоро БСП направи дори опит да реабилитира Георги Димитров. Но дори и много от критиците му твърдят, че по „Македонския въпрос“, той бил направил грешка. Истината е, че не е направил никаква „грешка“. Георги Димитров е съветски поданик и враг на България. През септември 1944 година той увещава Сталин да нападне страната, в която се е родил. По късно е изпратен с обоза на окупаторската армия, за   Ако си е въобразявал, че ще му бъде позволено да води някаква самостоятелна политика, то очевидно е бил и доста глупав. Тито, чийто режим в началото е по-кървав и по войнствен дори от този в България успява да се изплъзне от хватаката на Сталин и това го прави изключително популярен в Югославия, включително и в Македония. Но когато относителните свободи и благосъстоянието на поданиците се дължат на силата и престижа на един човек, а не на демократична система, базирана на върховенството на закона – всичко се разпада, когато този човек напусне историческата сцена. Хората не винаги осъзнават това. Не всички българи си дават сметка, че режимът на тока и купонната система от 1990 г. са пряка последица от режима на Тодор Живков. Още по-малко хора осъзнават, че кървавите войни в разпадаща се Югославия бяха пряка последица от начина по който Тито беше построил империята си. Македонската нация се създава, не защото Тито, Сталин и Димитров са я планирали. Тя става реалност защото България губи войните (1913, 1914-18) и е завладяна от Съветския съюз през 1944 г. При тези условия за македонците изграждането на отделна нация е бил единственият възможен изход.  За съжаление демократична България не формулира ясни изводи защо са се случили националните катастрофи, нито взема всички мерки щото – най-страшната, деветосептемврийската катастрофа никога повече да не се повтори.  Разпадът на Съветския съюз и на Югославия дадоха шанс на потомците на възрожденските българи да постигнат националния си идеал – пък било то и като вече два отделни, но много близки народа, изградили стратегическо съюзничество, напълно интегрирани в структурите на Западния свят. Но това ще може да се случи едва когато от Съветския блок и от Югославия останат само лоши спомени.", "date": "2018.07.03", "title": "България и Македония ще станат истински съюзници, когато от Съветския блок и от Югославия останат само лоши спомени"}
{"url": "https://www.faktor.bg/bg/articles/military-watch-rusiya-zaryazva-su-57-sazdava-iztrebitel-ot-v-pokolenie", "text": "Русия вече разработва стратегия за самолети от 6-о поколение, за да догони САЩ и е готова да жертва големия брой Су-57, твърдят анализатори от американското издание Military Watch.    Според експертите, Русия сега няма остра нужда от самолетите 5-о поколение Су-57. Това обяснява защо МО поръчало толкова малко машини. В сегашния момент фактически всяка заплаха за РФ може да бъде отстранена чрез изтребителите от поколението „4++”. Те се различават от машините 5-о поколение само с липсата на стелт-технологията.   Су-57 е създаден като междинен модел между „4++” и 6-о поколение. За Русия няма смисъл да изгражда голям парк ПАК ФА, дори ако той изглежда в някои аспекти по-добър от американските F-22 и F-35. Вниманието на инженерите е заето с разработката на 6-о поколение, която ще бъде направена на базата на Су-57, считат анализаторите. Тя трябва да се появи по едно време с разработвани в САЩ F / A-XX. Щатите вложиха в проекта много време и му възлагат големи надежди. Американците разполагаха с повече време за формиране на технологичния облик на тази машина.", "date": "2018.07.03", "title": "Напъни: За да догони САЩ, Русия зарязва Су-57 и се опитва да създаде изтребител от VІ-то  поколение"}
{"url": "https://www.faktor.bg/bg/articles/tsvetan-tsvetanov-razgovarya-s-shefan-mayerp-za-sigurnostta-na-vanshnite-granitsi-i-evroperspektivata-za-zapadnite-balkani", "text": "Председателят на Комисията по вътрешна сигурност и обществен ред и председател на ПГ на ПП ГЕРБ Цветан Цветанов разговаря с държавния секретар на Федералното вътрешно министерство на Германия Щефан Майер. Двамата обсъдиха дългогодишното успешно сътрудничество между България и Германия, като Щефан Майер даде изключително висока оценка за работата на Българското председателство в сектор „Сигурност“. По думите на държавния секретар на Федералното вътрешно министерство от 7 досиета по темата „Убежище“ в рамките на председателството е постигнато единомислие по 5. Това е успех, защото вече има баланс между страните от Вишеградската четворка, южните и северните страни-членки на ЕС, отбеляза Щефан Майер.  Той поздрави България за изключително ефективното опазване на външната граница на Съюза. „Германия подкрепя вашите усилия чрез участие на 120 служители във Фронтекс, като този наш ангажимент ще продължи и в бъдеще“, сподели държавният секретар на Федералното вътрешно министерство на Германия. Щефан Майер бе категоричен, че най-големият успех на Българското председателство – очертаването на ясна европейска перспектива пред страните от Западните Балкани, ще бъде добавена стойност в дългосрочен план за сигурността на целия ЕС. На база на вашите успехи ще бъде осигурен достъп до визовата система и до всички функционалности на Шенгенската информационна система, добави още Щефан Майер. По думите му България трябва да е горда с успехите си по време на европредседателството. Успехите на България са успехи и на целия ЕС, подчерта държавният секретар на Федералното вътрешно министерство. Цветан Цветанов увери, че с радост би посрещнал в България представители на Федералното министерство и депутати от Германския Бундестаг, за да се запознаят на място с предприетите от страната ни мерки в изпълнение на ангажиментите й в опазването на вътрешната и международната сигурност.", "date": "2018.07.03", "title": "Цветанов разговаря с Щефан Майер за сигурността на външните граници и европерспективата за Западните Балкани"}
{"url": "https://www.faktor.bg/bg/articles/novini/balgariya/prieha-zhorzh-ganchev-bolnitsa-ima-opasnost-za-zhivota-mu", "text": "Жорж Ганчев е в болница с опасност за живота. Това съобщава Нова телевизия, позовавайки се на източници. 78-годишният политик е припаднал на паркинга на \"Ал. Батенберг\". Сигнал към \"Спешна помощ\" е подаден в 15:06ч. Още на 7-та минута в 15:14ч линейката е била на място. Жорж Ганчев е бил контактен, но с остър, масивен инфаркт. Откаран е в болница \"Света Екатерина\". В момента на Ганчев се правят изследвания, за да се уточни неговото здравословно състояние и да се предприеме съответното лечение. Бившият лидер на Българския бизнес блок от няколко години води свое авторско предаване за култура.", "date": "2018.07.03", "title": "Приеха Жорж Ганчев в болница, има опасност за живота му"}
{"url": "https://www.faktor.bg/bg/articles/tsvetanov-i-shef-na-konrad-adenauer-obsadiha-savmestni-initsiativi-na-gerb-i-fondatsiyata", "text": "Председателят на ПГ на ГЕРБ и заместник-председател на партията Цветан Цветанов се срещна със зам.-генералния секретар на Фондация „Конрад Аданауер“ д-р Герхард Валерс. Срещата се състоя в Централата на Фондацията в Берлин, като на нея Цветанов и д-р Валерс обсъдиха доброто партньорство между ПП ГЕРБ и Фондация „Конрад Аденауер“, бъдещите съвместни инициативи, както и европейското бъдеще за страните от Западните Балкани, съобщиха от пресцентъра на ГЕРБ. В рамките на разговора д-р Герхард Валерс даде висока оценка на Българското председателство на Съвета на ЕС. Той и Цветан Цветанов се обединиха около мнението, че акцентът от българското председателство – очертаването на ясна европейска перспектива пред Западните Балкани, трябва да продължи, за да се утвърди подетата от Берлинския процес инициатива за свързаност на страните от региона. Тема на разговора на Цветанов и зам.-генералния секретар на Фондация „Конрад Аданауер“ беше и предстоящите догодина европейски избори. Председателят на ПГ на ГЕРБ изрази увереността си, че при определянето на основните си послания и бъдещи политики за вота, ЕНП ще се съобрази с интересите и потребностите на гражданите. „Освен кохезионната политика, темите за миграция и сигурност ще бъдат ключови в бъдеще. Това касае цяла Европа и трябва да сме готови за всички предизвикателства“, посочи Цветан Цветанов. Той и д-р Валерс определиха изграждането на платформи за сигурност в близост до зоните на конфликт в Близкия изток като възможно решение на проблема с бежанския натиск. Според тях по този начин след края на конфликта в региона хората ще могат бързо да се завърнат в родните си места. Цветанов и Герхард Валерс подчертаха важността на запазването на доброто партньорство със САЩ като ключово в борбата с фалшивите новини и опитите за влияние на трети страни в Европа. Заместник-председателят на ГЕРБ използва случая и предаде своите благодарности към председателя на Фондация „Конрад Аденауер“ Ханс-Герт Пьотеринг за участието му в Висшия политически консултативен борд, известен като Съвет на старейшините, учреден от премиера Бойко Борисов във връзка с подготовката и провеждането на председателството.", "date": "2018.07.03", "title": "Цветанов и шеф на \"Конрад Аденауер\" обсъдиха съвместни инициативи на ГЕРБ и фондацията"}
{"url": "https://www.faktor.bg/bg/articles/novini/balgariya/-razvodat-mezhdu-ninova-i-zhelyo-boychev-zaradi-ginka-i-inerkom", "text": "Скандалът в БСП, с излизането на Жельо Бойчев от парламентарната група е заради работата на специалната парламентарна комисия, която трябваше да разследва сделката с Гинка и \"Инерком\" и покупката на ЧЕЗ. Именно Бойчев бе председател на комисията, а Корнелия била бясна и недоволна, че комисията приключила работата си с доста вели констатации и не успяла да извади нищо уличаващо Борисов и ГЕРБ със сделката.  Скандалът избухнал наскоро, по време на заседание на парламентарната група на БСП, разказват очевидци от „Позитано” 20. Нинова нападнала остро Бойчев, че не си е свършил работата и се опитвала да му „набие канчето” пред депутатите.  Именно това отношение на недоверие преляло чашата и мотивирало Бойчев да се откаже от парламента.  Според червени активисти партията е в тежка криза, разяждана е от интриги и сплетни. Доверието между лидерите било нулево, а Нинова демонстрирала, че е готова да води вътрешни битки, само и само да се докопа до премиерския пост.", "date": "2018.07.03", "title": "„Разводът” между Нинова и Жельо Бойчев, заради Гинка и Инерком"}
{"url": "https://www.faktor.bg/bg/articles/konstitutsionniyat-sad-poryaza-grazhdanite-veche-samo-varhovnite-sadilishta-ili-glavniyat-prokuror-shte-mogat-da-obzhalvat-tsenite-na-toka-vodata-i-parnoto", "text": "Конституционният съд отхвърли искането на омбудсмана Мая Манолова гражданите да могат да обжалват в съда цената на електроенергията, водата и парното, предаде bTV.  Причината е, че според основния закон на държавата омбудсманът има ограничени права да го сезира. По закона за енергетиката това могат да направят върховните съдилища или главният прокурор.  Решението на КС отхвърля искането на омбудсмана за обявяване на противоконституционност на чл. 36а, ал. 2, от Закона за енергетиката. Според текста от закона решенията на КЕВР за цените на тока, парното и газа са индивидуални административни актове и това лишава гражданите от правото да ги оспорват пред съда. Според омбудсмана разпоредба не е в съответствие с европейската директива 2009/72/ЕО за въвеждане на механизми, които да гарантират възможността за обжалване на такива решения пред независим орган.  Решението на КС е подписано с особени мнения от съдиите Георги Ангелов и Филип Димитров", "date": "2018.07.03", "title": "Конституционният съд поряза гражданите:  Само върховните съдилища или главният прокурор ще могат да обжалват цените на тока, водата и парното"}
{"url": "https://www.faktor.bg/bg/articles/tir-se-blasna-v-kashta-shofyorat-zagina-na-myasto", "text": "Инцидентът е станал тази нощ, като сигнал за него на телефон 112 е подаден минути след 1.00 часа.  Според първоначалните данни товарен автомобил с холандска регистрация е излязъл от пътя, навлязъл в двора на частен имот и се ударил в къща. Водачът на превозното средство е починал на място. Други жертви и пострадали при катастрофата няма. Нанесени са значителни материални щети.  Разследването на катастрофата продължава, установяват се причините за нея. Движението по Е-79 на територията на Видинска област се осъществява нормално.", "date": "2018.07.03", "title": "ТИР се заби в къща, шофьорът загина на място"}
{"url": "https://www.faktor.bg/bg/articles/petak-13/vazmozhno-li-e-detsata-na-tsar-boris-iii-da-imat-razlichni-versii-za-ubiystvoto-na-tehniya-bashta", "text": "В началото на юни председателят на Национално движение „Русофили”  Николай Малинов информира от страниците на в. „Стандарт” за участието си на 5 и 6  юни в т.нар. Ливадийски форум, организиран в окупирания от Русия украински град  Ялта. Самата му визита е провокация, както към България, защото нашата страна не признава анексирането на Крим от Русия, така и към Украйна. Но да приемем, че за един русофил неуважението към международното право и към България е нещо естествено. Русофилите подкрепиха някога окупацията на България от Съветския съюз, затова и не трябва да се изненадваме, че подкрепят окупацията осъществена от Русия на част от украинската територия.  Що се отнася до  самия „форум”  на който е присъствал Малинов,  това е официално организирана от Кремъл пропагандна акция целяща налагане и пропагандиране на идеята за т.нар . „руски свят”. Според Кремълските стратези  „руски свят” съществува там, където се говори руски език. Вероятно по този логика и Малинов се смята за част от „руския свят”. Тази руска концепция е толкова нагла и агресивна, че не случайно се разглежда като част от руската хибридна война срещу нормалния свят.  В света, който наричам нормален, стотици милиони хора говорят английски, испански, френски език, но нито на САЩ и Великобритания, нито на Испания и Франция им идва на ум да наричат поради тази причина своя свят „американски”, „английски”, „испански” или „френски”.    на редица държави главно от постсъветското пространство и не случайно в Казахстан бързо взеха мерки да ликвидират тази агресия, отказвайки се от „услугите” на руската писменост и преминавайки към латиницата. Казахските политици бързо разбраха, че Кремъл е преминал всякакви разумни граници в амбицията си да налага своите интереси. Само дни преди провеждането на Ливадийския форум Молдова, също  някога съветска република,  чрез своя Конституционен съд  лиши руският език от досеташния му статут на език за международна комуникация. Русификацията на Крим е цел на руската окупация и това обяснява факта, защо форумът на който присъства русофилът Малинов се провежда именно в окупирания и анексиран украински полуостров.  На провокационния Ливадийски форум Малинов е направил три предложения, всяко от които може да претендира за „Златен Скункс” – онази много приятна животинка, която обаче разпръсква неприятен „аромат”. И както казват от популярното предаване „Господари на ефира” „по това той си прилича с някои от най-известните обществени личности”. Такава личност е Малинов. „Златен скункс” не се връчва току така и на кого да е. Първото предложение на русофилът Малинов на Ливадийския форум е за създаване на  „междуведомствен съвет на руските агенции, министерства и организации, занимаващи се с наука, култура, образование и спорт”, с който русофилските организации  да „контактуваме по-ефективно”. Второто е за „изграждане на международно русофилско движение”. И третото – връх на умствената перспектива, е за създаване на „Съвет на ветераните – русофили” . За Валентина Матвиенко, председател на Съвета на федерацията на Русия, под чийто патронаж се провежда форумът,  предложенията на Малинов са „свежа, нова мисъл.” \t Николай Малинов предлага в този „Съвет на ветераните русофили” да влязат личности като бившия канцлер на Германия Герхард Шрьодер и бившият български премиер Симеон Сакскобургготски.  Шрьодер е ясен –преди години влезе в руска баня заедно с Путин и оттогава до днес е все началник в руски газови и петролни компании – Газпром и Роснефт. Изкъпан е и е задаволен. Но защо Симеон Сакскобургготски? Сам ли е пожелал да го запишат в русофилското ветеранско движение или това е самоинициатива на русофилския председател Малинов?  Ако сам е пожелал е   Ако Малинов е проявил самоинициатива то „Златния скунск” наистина му се полага и е време Боби Ваклинов да му го връчи.  Само пет дни преди Николай Малинов да вземе акъла със своите предложения на обрамчената със санкции Митвиенко, Княгиня Мария Луиза Българска в интервю от 1 юни пред БТВ заяви, че следите на убийството на нейния и на Симеон Сакскобургготски баща – достойният български цар Борис III, водят на Изток. На изток е Русия.  Княгиня Мария Луиза разсъждава логично:  „Значи, не са германците, англичаните нямаха смисъл да го убият, защото баща ми опитваше да направи завой на Запад. Единственото, което може да се каже, че е от Изток. И аз съм убедена в това.” В друго интервю тя конкретизира:  “Комунистите имаха най-голям интерес да елиминират царя. В Русия постепенно ще могат да се намерят доказателства за това”. А по друг повод директно заявява: „Руснаците убиха баща ми.“  Но Княгиня Мария Луиза в цитираното интервю пред БТВ казва и още нещо важно:  „Идвам тук от 1990 година и съм питала президенти и други хора: „Знаете ли нещо?” –„ Не.” „Знаете ли, кой разкопа баща ми тук от гроба и не го остави на мира?” –„ Не!” - Една стена от мълчание. Брат ми като беше премиер и той не успя да научи какво направиха с тялото на баща ми. Това е нещо доста отвратително. Всеки има право да отиде на гроба на баща си или на майка си.” Така е. Но ние, българите, сме такъв народ, че не знаем къде почиват костите на нашите национални герои. И ако „оправданието” за костите на Левски и Ботев е „турското робство”, то какво е оправданието за съдбата на тленните останки на Цар Борис III?  Княгиня Мария Луиза припомня и за съдбата на своя чичо – принц Кирил, незаконно осъден на смърт от „ветерани русофили” и разстрелян. Но как е възможно един премиер да не може да научи каква е съдбата на костите на баща му? Да няма мнение по въпроса за „източната следа” в смъртта на баща си?  А дали именно липсата на интерес и мнение по този въпрос не е аргументът на Малинов, за да предложи Симеон Сакскобургготски за член на проектирания „Съвет на ветераните” на световното русофилство?  В спомените си царица Йоанна, майката на Симеон и Мария Луиза, споделя: „Моето дълбоко убеждение е, че Борис, моят съпруг, не умря от естествена смърт. Неговият край по един или друг начин бе престъпно предизвикан\". Ханс Зандер – биографът на Хитлер, е категоричен, че легендата, че Хитлер е искал да убие Цар Борис III и е поръчал да го отровят, „не е вярна”:  „Той по-вероятно е убит по поръчка на СССР.”  Това е логично, защото по поръчка на СССР е убит принц Кирил, регент на България, чичо и „настойник” на малчугана Симеон. Откъде тогава извира убедеността на Малинов, че Симеон Сакскобургготски е „достоен” за „Съвета на ветераните русофили”?  Дали мълчанието на бившия български премиер е аргумент? Или неговата политика, видимото негово другарство с лица от бившите комунистически тайни служби – истинско русофилско котило, приятелството с бизнесмени свързани с Кремъл, многократните му възхити от управлението на Владимир Путин. Спомням си едно от тези му изявления направено точно преди една година, което тогава всички медии цитираха и в което той „свали шапка” пред Путин и определи санкциите наложени от нормалния свят на руските управници като „автогол”.  В края на май пред швейцарското списание „Die Weltwoche” Симеон Сакскобургготски за пореден път определи санкциите като „автоголове, които ЕС си бележи”. Футболната риторика очевидно е на мода, но отнесена към един толкова важен въпрос, какъвто е въпросът за политическите механизми, които целят да заставят Русия да се върне на пътя на съобразяване с международното право, на пътя на мира и на отказа от агресия,  звучи нелепо. Санкциите са мирен   Те са и българска политика.    В аналитичната си статия  от 28.08.2015 г. „Загадка ли е смъртта на цар Борис Трети?”, публикувана във Faktor.bg,  доц.д-р Момчил Дойчев поставя единствения логичен въпрос, отговорът на който разплита мистерията на едно от най-големите престъпления на ХХ век – убийството на българския цар Борис III. Това е въпросът: „Кому бе изгодна преждевременната смърт на царя и защо го убиха точно в този момент?“ След като привежда редица свидетелства доц. Дойчев стига до извода, че „най-голям интерес от смъртта на българският цар имат Съветска Русия и лично Сталин, който виждал в лицето на царя пречка за осъществяване на своите завоевателни планове не само към България и Балканите, но и към цяла Европа. Защото до Сталин са достигнали сведения, че царят се готви да прекрати състоянието на война между България и САЩ, да обяви неутралитет и да бъде инициатор и посредник на преговори за сепаративен мир между западните сили и Германският райх с цел да спре неизбежната болшевизация на окупираната от Червената армия Европа.”   Борис III e отровен при посещение в съветското посолство в София. Тази истина  се потвърждава и от последвалите смъртта на Царя нещастни за България събития. Потвърждава се и от факта, че тленните останки на Царя изчезват именно когато у нас има проруско комунистическо управление. Кой, ако не убийците, имат интерес да изчезнат следите водещи към разкриване на престъплението? Убийците са на власт в България чрез своите политически марионетки. Но възможно ли е децата на цар Борис III да са на различно мнение за убийството на техния баща?  Твърде странно, за да е логично. Защото става дума за трагедия при която едно семейство би трябвало да е единно, сплотено.   В интервю от 2 юли миналата година пред БТВ Симеон Сакскобургготски за първи път витиевато, усукано, многословно, ползвайки латинския израз „Qui Bono”, казва завуалирано, че „нацистите не са били зад това”  престъпление.  Те дори са били „буквално паникьосани” от новината. Споделя това Симеон Сакскобургготски, но не смее да види очевидното – интересът на СССР в края на войната и след нея. Интересът на Кремъл от ликвидирането на монархията в България, от включването на страната ни в съветския „лагер”, от тоталната промяна на политическата и икономическата система на държавата ни, процес, който ще ни доведе до национална катастрофа. От интервюто става ясно, но едва днес, че като премиер Симеон Сакскобургготски се е обръщал за информация по въпроса за смъртта на баща си, към Евгений Примаков – биш шеф на Службата за външно разузнаване на Русия, бивш външен министър и премиер на Руската федерация, политически съюзник и съветник на Владимир Путин. За него в Кремъл казват, че е „спасил руското разузнаване от разпад”, че го е превърнал в „остро наточен интелектуален инструмент на външната политика на държавата”. Проблемът е, че когато Симеон Сакскобургготски е премиер на България (2001-2005) и партиен функционер,  Примаков е президент на Руската търговско-промишлена палата (2001-2011). Следователно, поне официално, други са били лицата и институциите в Русия, към които е трябвало да се обърне Симеон Сакскобургготски, ако искрено е желаел да узнае поне частица от истината за убийството на своя баща.  За да може сам да съпостави различните разкази, архивни данни, времето на убийството със събитията около и след него,  както и сам да стигне до логичния извод. Защото спор няма: след убийството на цар Борис III България става по-слаба, русофилията отново надига нагло глава и година по-късно съветската армия окупира държавата ни. Следва известното – монтиране на марионетно правителство, убийства без съд и присъда, незаконен „Народен съд”,  убийството на принц Кирил и прогонване на царското семейство от България,  ликвидиране на политическите партии,  сталинско-димитровска диктатура, тотална изолация настраната ни от свободния свят, катастрофални икономически промени. Но какъв само парадокс. С опашката на комунистическата диктатура, сбириток в БСП,  синът на убития български цар Борис III направи „управляваща коалиция” в периода 2005-2009 г.  Може би,  за да остане завинаги записано в историята, че в българската политика падението е естествено състояние на поведението. И   Нека да си русофилничи русофилът Малинов, да си ветеранства русофилски и Сакскобургготски. Демокрация е. Но нека поне бившият български премиер да знае и да не забравя никога, че демокрацията в България не започна с неговото русофилство, нито със завръщането му в България. Нека не забравя, че стотиците хиляди, които изпълваха в края на 80-те и в началото на 90-те години площадите на българските градове,  издигайки глас за свобода, демокрация и „Долу БКП!”,  искаха да знаят цялата истина за престъпното управление на русофилската червена партия.  Какъв ти тук Примаков, какъв ти „русофилски ветеран”?  Унизително е. Срамно е.  Днешното българско русофилство е носталгия по съветското безправно време, по тоталната руска доминация над България, по „руското робство”.  Доктрината на „руския свят”, в която Председателят на НД ”Русофили”  Малинов се кани да включи като „ русофилски ветеран” бившия български премиер Сакскобургготски,  цели да възстанови влиянието на Кремъл в постсъветското пространство, в бившата съветска зона на владение. Това е опасност, която един български държавник, а Симеон Сакскобургготски претендира да бъде такъв, трябва да вижда, трезво да оценява и да ѝ се противопоставя, а не да търчи да става неин „ветеран”.  Да се противопоставя като своя баща – достойният български държавен глава Цар Борис III, подло убит от врагове на България и на българския народ.", "date": "2018.07.03", "title": "Възможно ли е децата на цар Борис III да имат различни версии за убийството на техния баща?"}
{"url": "https://www.faktor.bg/bg/articles/komisiyata-po-diskriminatsiya-se-samosezira-za-uchilishteto-koeto-goni-romcheta", "text": "Деветчленният състав на Комисията за защита от дискриминация (КЗД) взе решение да се самосезира по казуса с 9-о основно училище в Благоевград, което обяви, че няма да приема първокласници от ромски произход, съобщиха от пресцентъра на институцията. В края на миналия месец чрез социалната мрежа \"Фейсбук\" директорът на IX ОУ \"Пейо Яворов\" в Благоевград - Василка Величкова прикани родителите от близките квартали да записват децата си в първи клас, но с условието да не са от ромски произход. Другият й аргумент е, че в училището има много паралелки, в които ромските деца преобладават, което според нея често води до проблеми в клас и родителите на деца от български произход отказват да запишат първокласниците си. От обявен прием за 18 деца, към онзи момент са били записани само шест. От Регионалния инспекторат на образованието в Благоевград уточниха, че до момента няма нито една постъпила жалба от родители, че в някое от училищата в града не искат да приемат детето им. Днес министърът на образованието посочи като сериозен проблем сегрегацията, която се извършва в някои училища по отношение на децата от ромската общност. Той посочи, че се правят сериозни усилия тези негативни явления да бъдат преодолени, но не всички директори са склонни да работят в тази посока.", "date": "2018.07.03", "title": "Комисията по дискриминация се самосезира за училището, което гони ромчета"}
{"url": "https://www.faktor.bg/bg/articles/mon-s-parvi-rezultati-ot-klasiraneto-na-7-klasnitsite", "text": "Просветното министерство публикува днес резултатите от първото класиране за гимназиите след VII клас. Те са публикувани на сайта на министерството и могат да бъдат проверени тук. Нужни са входящ номер и код. Малко след обявяването им се наложи да бъдат изтеглени, заради грешка в системата. В момента шефът на Столичния инспекторат Ваня Кастрева  и представители на Министерството на образованието са в професионалната гимназия \"Ломоносов\", където ще се търси начин за отстраняване на грешката.  Ставало въпрос за проблем със 17-те различни групи балообразуващи оценки, особено при балообразуването за професионалните гимназии. 8256 ученици са класирани  на първия етап от приема след VII клас в София, некласираните са 640, отчетоха от МОН. С най-висок бал се влиза отново в Софийската математическа гимназия, най-желани след нея са  Немската езикова гимназия „Константин Гълъбов” и Втора немска гимназия „Владислав Граматик”.     Тази година повече деца от страната са кандидатствали в гимназиите в София – миналата година те са били 306, а тази – 631.", "date": "2018.07.03", "title": "МОН готово с резултатите от първо класиране на 7-класниците, грешка в системата блокира достъпа до тях"}
{"url": "https://www.faktor.bg/bg/articles/smayvashta-agresiya-varnenets-varti-yarostno-nozh-rani-tri-dami-i-edin-mazh", "text": "38-годишен варненец е арестуван, след като развъртя нож при скандал и рани три жени и мъж. Пострадалите се разминали с леки прорезни рани, прегледани са в болница и са се прибрали в домовете си. Екшънът се разиграл в частен дом на ул. \"Тунджа\" в морската столица. Четиримата били заедно, но помежду им пламнал скандал, който бързо набрал обороти. 38-годишният мъж в яростта си извадил нож и го размахал срещу опонентите си. Сигнал за тревожната случка е подаден на тел. 112 към  20.15 часа снощи. На място веднага е изпратен полицейски патрул, който успял да успокои страстите. Материалите по случая са предадени на Районна прокуратура Варна.", "date": "2018.07.03", "title": "Смайваща агресия: В пристъп на ярост варненец рани три дами и един мъж"}
{"url": "https://www.faktor.bg/bg/articles/obshtestvo/mvr-zadarzha-blizo-polovin-ton-droga", "text": "Заместник-министърът на вътрешните работи Красимир Ципов участва в дискусия на тема „Наркотиците – риск за бъдещето”, състояла се в Бургас. Това съобщиха от пресентъра на МВР. Повече дрегери по пътищата за тестване на наркотични вещества, промяна в Наредбата за обществен ред на общините, за да има санкции при т.нар. маловажни случаи, по-високо ниво на сигурност и охрана в училищата, бяха сред темите, обсъдени по време на срещата. В нея се включиха директорът на ОДМВР – Бургас старши комисар Калоян Калоянов, кметът на община Бургас Димитър Николов, председателят на Бургаския апелативен съд Деница Вълкова, представители на апелативна, окръжна и районни прокуратури, неправителствени организации, педагогически съветници и социални работници.   Заместник-министър Ципов представи мерките по противодействие разпространението на наркотични вещества и в детайли запозна присъстващите с резултатите от полицейските действия, предприети през последните месеци. Като особен акцент той посочи данни от доклада на Европейския център за мониторинг на наркотиците и наркоманиите, според който в Европа са регистрирани нови 60 психоактивни наркотични вещества /повечето от които синтетични/ - лесно достъпни и водещи до увеличаване на смъртните случаи. България не прави изключение от европейските тенденции при разпространението на наркотични вещества, но обемът е по-малък, заяви още заместник-вътрешният министър. Той открои множеството превантивни дейности за ограничаване на разпространението и употребата на наркотици сред подрастващите, сред които: лекции в учебните заведения, поддържане на постоянни контакти с представителите на общините, педагогическите колективи и нестопанските организации, раздаване на превантивни брошури. „Регулярни са полицейските действия за ограничаване на престъпните посегателства срещу подрастващите. За 2017 г. на територията на цялата страна са проведени общо 4247 специализирани полицейски операции, проверени са 8093 училища и училищни райони, профилактирани са над 10 000 наркосборища, питейни и увеселителни заведения. За престъпления, свързани с наркотични вещества, през изминалата година са задържани 7233 души“, отчете заместник-министър Ципов. За актуалното състояние на трафика и разпространението на наркотични вещества свидетелстват и задържаните от МВР и Агенция „Митници“ наркотици – за първите пет месеца на тази година са иззети: 236 кг хероин, 23 кг кокаин, 296 кг марихуана, 112 кг канабис, 101 кг синтетични наркотици и др. Съпоставката с данните от миналата година показва минимално намаление на иззети количества, но увеличение при иззетите количества марихуана. Заместник-министърът на вътрешните работи изрази убеденост, че партньорските взаимоотношения между отделните институции, нестопански организации и граждани могат да предотвратят превръщането на много млади българи в жертви на наркотиците, тъй като информираността е от особена важност за справяне с реалната заплаха, която представляват наркотичните вещества. Думите му подкрепиха кметът на града Димитър Николов и директорът на ОДМВР – Бургас старши комисар Калоянов. Те запознаха участниците в дискусията с актуалната ситуация в Бургаски регион, като изтъкнаха съвместните действия по ограничаване употребата и разпространението на наркотични вещества сред подрастващите.", "date": "2018.07.03", "title": "МВР задържа близо 300 кг дрога"}
{"url": "https://www.faktor.bg/bg/articles/bosiyat-tsafna-bez-obuvki-pred-parlamenta-karayancheva-mu-izvika-lekar", "text": "Лекарски екип прегледа Кольо Босия пред сградата на Народното събрание, пише \"24 часа\", позовавайки се на очевидци. Докторите са от Правителствена болница и са повикани от председателя на парламента Цвета Караянчева. Като минала покрай ексцентричния общественик, който от 20 дни прави гладна стачка в знак на протест срещу фалшивите шофьорски книжки, на нея й се сторило, че той не е в добро състояние. Затова се обадила в Правителствена. Отзовалият се екип установил, че Кольо Босия е с ниско кръвно - нормално за човек на гладна стачка, макар че общото му състояние било добро. Все пак лекарите му предложили да го приберат, докато се поосвежи, но той отказал.", "date": "2018.07.03", "title": "Босият на протест пред парламента, Цвета Караянчева му извика лекар"}
{"url": "https://www.faktor.bg/bg/articles/tazhno-pensioner-sabira-hvarlenite-za-kasmet-moneti-vav-fontan-v-burgas", "text": "Пенсионер в напреднала възраст събра стотинките от фонтана пред Грамофона на улица \"Богориди\" в центъра на Бургас. Възрастният мъж се възползва от  обичая на хората се хвърлят монета във фонтана за късмет и прибра всяка пара, до която успя да достигне. Хората наоколо гледаха със съжаление и коментираха, че вероятно пенсията му е свършила и той се опитва да закърпи положението.", "date": "2018.07.03", "title": "Тъжно: Пенсионер събира хвърлените за късмет монети във фонтан в Бургас"}
{"url": "https://www.faktor.bg/bg/articles/tsvetanov-se-sreshtna-s-deputat-ot-germanskiya-bundestag", "text": "Председателят на Комисията по вътрешна сигурност и обществен ред и председател на Парламентарната група на ГЕРБ Цветан Цветанов се срещна с депутата от германския Бундестаг Николас Льобел, който отговаря за сътрудничеството с България и Румъния в парламентарната група на ХДС/ХСС. Цветанов и Льобел разговаряха в Берлин, където председателят на Комисията по вътрешна сигурност и обществен ред е на работно посещение, съобщиха от пресцентъра на Народното събрание. В рамките на срещата двамата обсъдиха двустранните отношения между България и Германия, като Льобел поздрави Цветанов за успешното председателство на Съвета на ЕС. Депутатът от германския Бундестаг приветства и успеха на България да сложи фокус върху европейската перспектива за страните от Западните Балкани. „Много е важно България да бъде лидер и добър пример за подражание в региона и да дава мотивация на страните от Западните Балкани да напредват по пътя си на реформи за присъединяване към ЕС“, заяви Николас Льобел по време на разговора. Цветан Цветанов и колегата му Льобел обсъдиха и изключително доброто сътрудничество между България и Германия в сферата на вътрешните работи, като потвърдиха, че добрата съвместна работа ще продължи и в бъдеще. Председателят на Комисията по вътрешна сигурност и обществен ред покани Николас Льобел на посещение в България през септември, за да може да бъде продължен ползотворният дебат по теми от взаимен интерес в правоохранителната, правораздавателната, икономическата и финансовата сфера. На свой ред германският депутат прояви интерес по време на посещението му да бъдат организирани срещи с представители на немския бизнес в България с оглед привличането на повече немски инвестиционен интерес към страната ни.", "date": "2018.07.03", "title": "Цветанов се срещна с депутата от Бундестага Николас Льобел"}
{"url": "https://www.faktor.bg/bg/articles/borisov-pred-izvestiya", "text": "Предстоящата среща между президентите на Русия и САЩ Владимир Путин и Доналд Тръмп в Хелзинки е една от най-дискутираните теми от руските всекидневници днес. За очакванията от нея  коментира за руското издание \"Известия\" и българският премиер Бойко Борисов.  България свързва големи надежди с тази среща, отговаря Борисов, цитиран от БТА, и подчертава, че (срещата) може да помогне за решението на конфликта в Сирия и като следствие от това - за уреждане на проблема с бежанците и незаконните мигранти в Европа. \"Аз наистина смятам, че предстоящата среща на президентите Путин и Тръмп ще помогне да се намерят начини за уреждане на сирийския въпрос, което би могло да спре неконтролирания бежански поток. Неотдавна ние се убедихме, че преговори може да се водят даже със Северна Корея. Мисля, че двамата президенти са достатъчно силни, за да вземат решения, които да спасят живота, съдбите и цели поколения\", посочва Борисов. Българският премиер отбелязва още, че би бил  много радостен, ако в рамките на Европейския съюз би могло да се организира среща за уреждане на въпросите в двустранните отношения с Русия.  Съобщението за предстоящата среща на лидерите на Русия и САЩ предизвика предсказуемо бурна реакция в Европа. Председателят на Европейския съвет Доналд Туск призова страните да се готвят за тежки времена заради подкопаването от Тръмп (според Туск) на евроатлантическото единство. Много европейски и американски медии обаче реагираха сдържано и сметнаха за по-разумно да се изчакат резултатите от срещата, които е възможно да се окажат напълно позитивни. Германският канцлер Ангела Меркел, призовавайки за укрепване но отбраната, подчерта, че диалогът с Русия е необходим, пише авторът в \"Известия\". По-нататък той прави доста манипулативни внушения, като изтъква, че никой няма да успее да изгради единен фронт срещу подобряването на руско-американските отношения.  Европа е затънала в трудноразрешим спор за мигрантите. НАТО и без руския проблем е заета със спорове за финансиране на организацията и за колективната отговорност на нейните членки. Затова съвсем не е задължително предстоящата среща да разцепи НАТО или Европейския съюз. Колкото и парадоксално да звучи, тя може да помогне за постигането на нов консенсус по много въпроси, включително и по прословутата европейска сигурност. Както е известно, клин клин избива, и въвлечени в много конфликти, редица европейски лидери могат да изберат пътя на опростяване на ситуацията, на предоляването на едни противоречия за сметка на други. Така че и в това отношение срещата на Путин и Тръмп може да подаде значим сигнал, подчертава авторът в \"Известия\". Руски дипломати твърдят, че не знаят подробности за американския план, но според арабски източници на \"Комерсант\" Москва била запозната с основните положения на сделката и не възразявала против поредния опит на САЩ да помирят палестинците и израелците. Според същите източници Русия ще настоява за диалог между американците и Абас, който щял да дойде на финалния мач на Световното първенство и ще преговаря с Путин. В Москва бил поканен и Нетаняху. \"Подробности и възможността за такова посещение се обсъждат\", казал пред вестника пресаташето на израелското посолство в Русия Алекс Гандлер.", "date": "2018.07.03", "title": "Борисов пред \"Известия\": От срещата на Тръмп и Путин зависи съдбата на цели поколения"}
{"url": "https://www.faktor.bg/bg/articles/igor-eydman", "text": "Срещата на Тръмп и Путин е  удар по мира и сигурността на Земята, предателство не само към Украйна, но и на интересите на самите САЩ. Това написа на страницата си във Фейсбук един най-големите противници на Владимир Путин анализаторът Игор Еъдмън. Ето пълния текст на поста му:  Тръмпистите пишат, че това е само една стандартна ситуация - американските президенти не са се гнусели да се срещат със съветските диктатори, защо и Тръмп да не се срещне с Путин. Не е така. Ситуацията е безпрецедентна. Лидерите на САЩ се срещаха с комунистическите при абсолютно други обстоятелства - противопоставянето на военен съюз срещу страшен враг (Сталин - Рузвелт), десталинизацията в СССР (Хрушчов - Айзенхауер, Кенеди), разведряването и хелзинкският процес (Брежнев - Никсън, Форд, Картър), перестройката (Горбачов - Рейгън, Буш). В същност след Втората световна война американските лидери се срещаха със съветските генерални секретари само тогава, когато тези лидери се отдръпваха от твърдия сталинистки курс и се ориентираха към мирното съвместно съществуване. Не бихме могли дори да си представим, че Рейгън би се срещнал с Брежнев след нахлуването в Афганистан. Сега всичко е наопаки. Тръмп не го притесняват анексията на Крим и залятият с кръв Донбас. Путин води едновременно няколко агресивни войни - в Украйна, в Сирия, хибридна срещу Запада. Той на практика официално е обявен за международен терорист (след заключенията по делото на Литвиненко, сваления \"Боинг\", отравянето на Скрипал и т.н.). По време на управлението си той доказа, че не спазва никакви договорки и лъже, без да му мигне окото. В тази ситуация да имаш напълно приятелска среща с Путин (а тя е такава, ако се съди по изказванията на представителите на Белия дом), означава да го поощряваш да продължава с агресиите си действия и извършването на нови  престъпления. Това е удар по мира и сигурността на Земята, предателство не само към Украйна, но и на интересите на самите САЩ.\"", "date": "2018.07.03", "title": "Игор Ейдман: Срещата на Тръмп с Путин е удар по мира и сигурността на Земята"}
{"url": "https://www.faktor.bg/bg/articles/borisov-pred-ep", "text": "\"Преди 6 месеца заявих от тази трибуна, че ще работим по диалогичен начин. Ще разчитаме на открит диалог с Европарламента, за да постигнем повече. Благодаря на всички ви за изключителната подкрепа. Голямо благодаря\". Това каза премиерът Бойко Борисов, който представи резултатите от Българското председателство на Съвета на ЕС пред членовете на Европейския парламент. \"Постигнахме 45 споразумения с ЕП от 105, които наследихме. Още толкова затворихме в Съвета, за да могат нашите австрийски колеги да започнат преговорите с вас още през юли. Българското европредседателство си постави четири основни приоритета и постигнахме успех и напредък по всички от тях. Безспорно най-големият ни успех бе постигането на темата за европейската перспектива на страните от Западните Балкани\", продължи българският премиер и аргументира позицията си така:  „Заложихме на това, защото разбираме присъединяването им към ЕС като условия за по-доброто развитие и сигурността на цяла Европа. Не може да има мир и просперитет на континента, докато цяла Европа не бъде обединена. Мисля, че нашите усилия имаха резултат - Срещата на върха в София на 17 май помогна на Атина и Скопие да постигнат споразумение за името. Това е исторически момент и постижение, с който всички трябва да се гордеем. Оставям го последно, но то даде старта - Споразумението за добросъседство между България и Македония, с което отворихме темата и дадохме личен пример.\"  \"Видяхме ентусиазъм и прагматизъм и във всички останали наши приоритети. Възстановихме диалога с Турция. Постигнахме голям напредък като подобрихме Шенгенската система. И по темата с миграцията, Европа е свършила много и ние се опитахме да дадем нашия принос\", добави Борисов.  \"Общото решение предстои да бъде взето, за това до ранни зори обсъждахме. Доволни сме, че с нашата работа поставихме основите на едно добро решение\", смята Борисов. \"Нашите успехи са и ваши, защото ако не работехме заедно, нямаше да се случат. Търсихме консенсус, дори когато имаше големи противоречия. Обстановката в Европа е динамична и сложна\", каза още премиерът.  \"По време на Българското председателство работихме много за свързаността между страните на Балканите. Ние сме прагматични. Работихме много за свързаността на региона, защото политическите декларации са важни, но гражданите трябва да видят реалните резултати в своето ежедневие“, заяви Борисов.  Той отбеляза, че транспортнтие коридорите 4,8 и 10, дигиталната инфраструткура, жп линиите и пристанищата - ще даде възможност за много по-голям просперитет, свързаност и вдигане на БВП на целите Балкани.  „На срещата в София се договорихме да се осигурят допълнителни средства за свързаност, 11 транспортни проекта за цифрова програма на Блаканите, за енергийна свързаност, за младежите чрез Еразъм +“, отчете премиерът Борисов.  \"Тероризмът остава основна заплаха. Вярвам, че успяхме да уловим пулса на събитията и да оставим на Австрия стабилна основа. България ще продължи да гледа напред към Шенген и Еврозоната\", каза премиерът.  \"Показали сме, че сме устойчив партньор. Девизът на председателството беше \"Съединението прави силата\" и смятам, че след 6 месеца сме обединени. Благодаря на всички за съдействието, за това, че първото ни председателство беше успешно и България се чувства горд член на Европейския съюз\", завърши  експозето си Бойко Борисов.  (Източници: Канал3 и агенция \"Фокус\")", "date": "2018.07.03", "title": "Борисов пред ЕП: Успехът на българското европредседателство е успех за целия Европейски съюз"}
{"url": "https://www.faktor.bg/bg/articles/rumen-radev-1-6", "text": "Румен Радев с критичен анализ на българското европредседателство, правейки недвусмислени внушения за кризата, в която се намира ЕС, рисувайки апокалиптични картини за неговото бъдеще, респективно за бъдещето на България и европейската перспектива за страните от Западните Балкани. Акцентирайки на проблемите в Съюза, той ниглежира постигнатите резултати от Председателството, пречупвайки ги изключително през призмата на негативите, но не и на положителните оценки, които България получи от своите партньори, или пък на  добрите неща, които бяха направени за нашите съседи.  Комплиментите за Председателството не трябва да ни заблуждават. Състоянието на ЕС е такова, че Брюксел може да си позволи само положителни самооценки. Изминаха три дни от края на Българското председателство на Съюза на ЕС. Вече се бълват анализи. Те обаче могат да се окажат с кратък срок за дейност, тъй като се случиха критични за съюза събития. Налице са центробежни сили, които поставят под въпрос сегашната му архитектура, а според някои и неговото съществуване. Това каза президентът Румен Радев в рамките на конференция на тема „Българското председателство на Съвета на ЕС – време за равносметка“.  „Броят на целувките и прегръдките, броят на лидерите, позирали на Моста на влюбените, стотиците срещи и документи, накрая остават статистика. По-важно е накъде отива Европа и успяхме ли по време на Председателството ни да търсим отговори на този въпрос - уви не“, коментира Румен Радев и продължи: „Не искам да разделям моята оценка на негативи и позитиви. Трябва да се абстрахираме от фанфарите за Западните Балкани. Трябва да търсим други отговори - доколко приоритетите бяха отстоявани, така че да решават критични за бъдещето на Европа проблеми. Приоритетът Западни Балкани безспорно е важен, но с течение на времето беше задминат от дневния ред на Европа. Днес Европа е поставена на изпитание. Откроиха се дълбоки разломи в съюза. Западните Балкани изпаднаха извън фокуса на Обединена Европа. Европа сама не смогва да следва дневния си ред“, аргументира позицията си българския президент. Радев изтъкна като ключов проблем мигрантската криза, която открои дълбоки разломи в ЕС, застрашаващи единството му и открояващи редица институционални слабости.  По думите му на заден план е останала и Дунавската стратегия.  „Пропуснахме голям шанс по този проблем. Силно се надявам, че Австрия и Румъния ще имат по-отговорно отношение към този важен регион. За съжаление той бе засенчен от Западните Балкани“.  „Сигурността беше друг обявен от България приоритет. България сама стесни своя хоризонт и не видя какво се случва на Запад от Западните Балкани. Редно бе страната ни да постави въпроса какви са критериите за отправените покани към страни извън съюза“, коментира още Радев.  „Сега, когато започва да отшумява еуфорията, изникват нови въпроси и тревоги за отношенията между Косово и Сърбия, за Македония, за декларацията от София. Уви, противоречията остават и не се знае кога ще отшумят. Стремежът в медиите България да се отличи като лидер в региона, доведе до някои сериозни компромиси, които ще дадат отношение на Балканите“, предупреди президентът.  „Тревожи ме, че България бързо и без възражения прие новото име на Македония – Северна Македония. Договорът трябва да е основата, върху която да градим отношенията си, без предпоставки за ново разделение“, подчерта Румен Радев. Според него е имало стремеж Председателството да се използва за вътрешнополитически пиар със всички произтичащи от това последствия. Правителството се е хвърлило изцяло във външната политика и се е посветило на Западните Балкани, но е загърбило важни взривоопасни процеси вътре в страната.  „Нормално е в процеса на подготовката и провеждането на Председателството България да стане по-демократична европейска страна, с независими и ефективни институции, с ясно разделение на властите, с върховенство на закона, със свобода на словото. И в същото врече България затвърди положението си на най-периферна за ЕС страна и по отношение на структурите, и по отношение на воденето на основния дебат“, заяви държавният глава.  „Едно от най-големите постижения на Председателството, наред с връщането на фокуса върху Западните Балкани, е че администрацията ни придоби познания в механизмите на ЕС и на вземането на решения“, обяви Румен Радев и попита: „Но стана ли от това България по-европейска, като интегриране в европейските институции и структури, в механизмите за вземане на решения“.  „Властта трябва по-бързо да се освободи от еуфорията от този изкуствено граден образ и възможно най-бързо тялом и духом да се върне в суровата българска действителност“, каза още Румен Радев. (Източници: Агенция \"Фокус\", Канал 3)", "date": "2018.07.03", "title": "Румен Радев: Властта да се освободи от еуфорията на европредседателството и да се върне в суровата българска действителност"}
{"url": "https://www.faktor.bg/bg/articles/novini/balgariya/mareshki-yahva-protesta-na-maykite-vnasya-v-parlamenta-proekta-na-maya-manolova", "text": "Депутатите от \"Воля\" откликнаха и внесоха в парламента законопроекта за личната помощ, изготвен от екипа на омбудсмана Мая Манолова. Текстовете бяха изработени след няколко срещи на Манолова с протестиращите родители на деца с увреждания. Те настояват личната помощ да бъде уредена в отделен закон, докато социалното министерство обяви, че променя два закона, за да регламентира въпроса в тях. \"Воля\" е единствената, поне засега, която подкрепя проекта на омбудсмана. \"Целта е той да бъде гласуван максимално бързо в пленарна зала, за да могат майките на деца с увреждания, които протестират от седмици в цялата страна, да могат да се приберат при децата си възможно най-скоро\", обявиха от партията на Веселин Марешки.  Депутатите от \"Воля\" изразиха и надежда, че ще бъдат прекратени \"опитите на политически партии да употребяват за свои рекламни цели страданието на децата и техните родители\". Проектът на Манолова предвижда за следващата година да бъдат отделени 105 млн. лева за личната помощ на хората с увреждания. Според нея тази сума няма да бъде изразходвана напълно, защото не всички ще поискат да имат личен асистент, а някои от тях могат да предпочетат да взимат добавката от 90 лева за чужда помощ. Миналата седмица Манолова прогнозира, че до 31 юли, когато излизат във ваканция, депутатите спокойно могат да се справят с приемането на новия закон. \"Ако се заемат незабавно с проекта, който наистина е много добър, обсъждането и приемането ще им отнеме време съизмеримо с оставащото до края на пленарната сесия\", обясни тя. Днес социалният министър Бисер Петков коментира лаконично закона \"Манолова\" и решението на \"Воля\" да го задвижи в парламента. \"Ние продължаваме работата по два законопроекта – за хората с увреждания и за социалните услуги. Манолова откликна на исканията на майките на деца с увреждания, пътят на омбудсмана до парламента е по-кратък отколкото на едно министерство. С нея работим заедно в работните групи. Сметката от 100 млн. лв, която тя направи, е доста условна\", уточни Петков пред bTV. Министърът призна, че има злоупотреби при помощните средства за хората с увреждания и нарече това публична тайна. \"Обикновено доставчиците декларират каква е доставната цена, а се заплаща максималната, която се отпуска за устройството\", каза той. От 1 юли социалното министерство промени размера на помощите за част от изделията за хората с увреждания. В някои случаи сумите са драстично орязани заради съмнения за злоупотреби. Един от примерите са слуховите апарати – един апарат струва 146 лв. за фирмата, която го купува, а след това се продава за 406 лв.", "date": "2018.07.03", "title": "Марешки яхва протеста на майките, внася в парламента проекта на Мая Манолова"}
{"url": "https://www.faktor.bg/bg/articles/zhan-klod-yunger-s-komplimenti-kam-balgarskoto-predsedatelstvo", "text": "Това заяви председателят на Еврокомисията Жан-Клод Юнкер пред евродепутатите, минути след изказването на министър-председателя Бойко Борисов.  \"Много добре. Прекрасна работа. Благодаря ви за това\", обърна се той към българския премиер.  Европейският парламент се запознава тази седмица с доклада на премиера Бойко Борисов за работата на завършилото първо българско председателство на Съвета на ЕС. Изслушването ще продължи с представянето на целите на австрийското председателство от премиера Себастиан Курц. България предаде на Австрия председателството от началото на юли.", "date": "2018.07.03", "title": "Жан-Клод Юнгер с комплименти към българското Председателство"}
{"url": "https://www.faktor.bg/bg/articles/ekaterina-zaharieva-makedonskite-uchebnitsi-poveche-nyama-da-izkrivyavat-istoriyata", "text": "Уверявам гражданите, че българските дипломати и министри са се погрижили за това в целия преговорен процес с Македония да има ясно условие, че договорите ще се изпълняват на практика, че ще приключим с порочните практики от миналото за непризнаване на очевидни исторически факти, за изкривяване на учебните програми по история. Това каза вицепремиерът и министър на външните работи Екатерина Захариева на конференция на тема „Българското председателство на Съвета на ЕС - равносметка“, съобщиха от пресцентъра на Външно министерство. Захариева обясни, че с договора с Македония България „отпуши“ процеса за помиряване в целия регион. Това не е оценка на българските политици и анализатори, а на държавите. Това даде кураж, смелост и желание регионът най-после да приключи с процеса на помиряване. Да започне да гледа напред в бъдещето“, категорична бе Захариева. Вицепремиерът заяви, че оценката на българските граждани за председателството очевидно се разминава с оценката на президента. \"Съжалявам, че в речта на президента единственото положително, което чух за председателството, е, че администрацията се била научила как работят институциите“, коментира дипломат №1. Тя припомни, че само 1% от българите считат, че България се е справила лошо, докато 60% смятат, че сме се справили добре. \"Всяко министерство показа, че има административния капацитет и че може да приключва законодателни инициативи, важни за всеки европейски гражданин“, каза Екатерина Захариева. \"Три дни след финала на българското председателство, нашето общество е разделено в оценката си\", каза Гергана Паси, основател на Дигиталната национална коалиция. Тя отличи доброто представяне на страната ни в дигиталната сфера. \"Смятам, че там България се представи много добре. От 13 досиета, 9 практически бяха затворени, което само по себе си е много добро постижение\", каза Паси. \"България буквално извади на преден план темата за Западните Балкани\", каза Ивайло Калфин. Според него софийската среща е била много успешна, защото през последните 15 г. не е имало такава.", "date": "2018.07.03", "title": "Екатерина Захариева: Македонските учебници повече няма да изкривяват историята"}
{"url": "https://www.faktor.bg/bg/articles/novini/balgariya/dzhambazki-kam-borisov-da-ne-dopusnem-germaniya-da-ni-prevarne-v-migrantsko-geto", "text": "Поздравявам ви, че защитихте позиция, която е била лично моя и на моята политическа сила ВМРО още от 2013-а година, а именно – здрава охрана на външните граници, смазване на каналджийството, недопускане на прилагането на несправедливите клаузи от Дъблинския регламент, които ощетяват държавите, които са гранични за ЕС. Това заяви днес в свое изказване в залата на Европарламента Ангел Джамбазки – български евродепутат и заместник-председател на ВМРО, цитиран от Канал3. Днешното заседание на ЕП бе посветено на приключването на 6-месечното председателство на България на Съвета на ЕС. То започна с изказване на българския премиер Бойко Борисов. Към българския министър-председател Ангел Джамбазки се обърна с поздравление за позицията на българското правителство по отношение на нелегалната имиграция. Той напомни, че граничните страни и конкретно България не са били колониални държави и не са печелили на основата на чужди ресурси и труд и затова няма никаква причина да плащаме чужди сметки. Който иска да приема разселване – това е негова лична воля. Но ние не можем и не трябва да го правим. Затова правителството трябва да продължи политиката си в тази посока, за да бъде защитен националният ни интерес, призова Джамбазки. Ангел Джамбазки отбеляза, че техническата подготовка на председателство на страната ни е била отлична, което се вижда от изразеното от всички групи в ЕП мнение. Той открои като особено важни политически въпроси, които бяха поставени и защитени по време на председателството ни. Няма българин, който да не разбира значението на това в рамките на Евросъюза да няма граница от Охрид до Черно море, емоционално каза Джамбазки. Затова и поставянето на темата за евроинтеграцията на Западните Балкани е безспорен успех за ЕС – защото дава сигнал за развитие и спиране на центробежните процеси след Брекзит. Според него, и след излизането на Обединеното кралство от Съюза, трябва да се поддържат добрите отношения и да се работи заедно в сферата на сигурността и отбраната.", "date": "2018.07.03", "title": "Джамбазки към Борисов: Да не допуснем Германия да ни превърне в мигрантско гето"}
{"url": "https://www.faktor.bg/bg/articles/germaniya-zadarzha-iranski-diplomat-podgotvyal-atentat-v-parizh", "text": "В Германия е задържан ирански дипломат по подозрение, че е подготвял терористична атака срещу участниците в годишната конференция на иранската опозиция, която се провежда в Париж, предаде Би Би Си. Уточнява се, че той работи в иранското посолство във Виена. Междувременно в Белгия бяха арестувани двама белгийски граждани от ирански произход, за които също има улики, че са замесени в организацията на планираната атака срещу Националния съвет за съпротива на Иран. Уточнява се, че в Антверпен са задържани 38-годишен мъж и 33-годишна жена. У тях са намерени 500 грама самоделно взривно вещество и детонатор. Повдигнато им е обвинение за подготовка на убийство и терористичен акт. Федералният прокурор на Белгия съобщи, че разследването е започнало по информация на спецслужбите на страната.", "date": "2018.07.03", "title": "Германия арестува ирански дипломат, подготвял атентат в Париж"}
{"url": "https://www.faktor.bg/bg/articles/obshtestvo/v-sofiya-nyama-da-se-zabranyava-pieneto-po-parkovete", "text": "София няма да въвежда изрична забрана за пиене по парковете. Текстът, който бе част от проекта за нова наредба за обществения ред и предизвика спорове в края на миналата година, е отпаднал от документа, който отново влиза за обсъждане в комисиите на Столичния общински съвет, съобщава „24 часа“.  „Ако хора в нетрезво състояние чупят, рушат или нарушават обществения ред, те подлежат на санкция. Но изричния текст, който забраняваше употребата на алкохол, водеща до нарушаване на обществения ред отпадна от проекта за наредба“, обясни председателят на комисията по обществен ред и игурност Иван Илиев.  След преглед на законодателството са отпаднали и други текстове от проекта, като например забрана на гонки и насочване на лазери към летището. Причината е, че тези забрани са част от законодателството и не е нужно да бъдат записани и в наредбата, уточни Илиев. Регламентира се провеждането на масови мероприятия – те ще са разрешени от 8 до 21 часа. Заради опасността столицата да остане без традиционния новогодишен концерт на площада вече е посочено, че се допуска изключение за 31 декември срещу 1 януари, когато се разрешава провеждане на масови мероприятия за времето от 8 часа сутринта до 1 през нощта. Въвежда се забрана при ползването на общински имоти за артистични изяви – творците няма да могат да ползват озвучителни уредби.", "date": "2018.07.03", "title": "София се отказа да забранява пиенето по парковете"}
{"url": "https://www.faktor.bg/bg/articles/nyakolko-stolichni-kvartala-bez-topla-voda-dnes", "text": "Няколко столични квартала остават без топла вода. Причината е профилактика на топлопреносната мрежа. Топлата вода ще бъде спряна в периода от 3-ти юли до 20 -ти юли 2018 г. включително в кварталите „Лозенец“, „Дианабад“, „Изток“, „Изгрев“, „Гео Милев“, „Яворов“, Зоологическа градина. Топлоподаването към кварталите „Иван Асен II“, „Подуяне – център“ и  „Редута“, както и към 320 сгради от кв. „Лозенец“ няма да бъде спирано, тъй като има техническа възможност те да бъдат захранвани от друг топлоизточник. Стана ясно с колко процента поскъпват токът, парното и топлата вода (ВИДЕО) Поради изграждане на улица в кв. „Овча купел“-2 между ул.„ Феникс” и ул.„Промишлена”  е необходимо да бъде  изместен съществуващия топлопровод и подаването на топла вода към следните сгради: Бл.38, бл.429, бл.430, бл.431,  ул.„Промишлена” №29, №30 и №33  ще бъде спряно от 08.00 часа на 02.07.2018 г. до 24.00 часа на 23.07.2018 г. \"Топлофикация\" утонява, че за времето на ремонтите на клиентите няма да бъдат начислявани сметки за топла вода и това ще бъде отразено на отделен ред в месечните съобщения.", "date": "2018.07.03", "title": "Няколко столични квартала без топла вода днес"}
{"url": "https://www.faktor.bg/bg/articles/ninova-pita-borisov-i-toy-li-smyata-che-rusiya-i-kitay-sa-zaplaha-za-sigurnostta", "text": "Лидерът на БСП Корнелия Нинова в опит да блесне с нова атака срещу правителството и управляващите провокира Бойко Борисов с пост на страницата си във Фейсбук. В него тя  директно пита премиера дали и той смята, че Русия и Китай са заплаха за националната сигурност.  Ето какво написа Нинова: \"В Гърция днес, с представители на Китай, на Европейски страни и страните от Западни Балкани дискутирахме перспективите за нашия регион, които могат да се очертаят на срещата в София 16+1- Европейски съюз, Балкани и Китай. Тази среща е възможност България да засили ролята си в региона, да бъде мост между Изтока и Запада и да привлече инвестиции, които ще са от полза за хората. Много нелепо би прозвучало тук изказването на втория човек в ГЕРБ Цветанов, че Китай и Русия са заплаха за нас и би породило много учудване какво става в България точно преди срещата Европа-Китай. Призоваваме премиера да се разграничи. Министър-председателят потвърждава ли позицията на Цветанов, че Русия и Китай са едни от основните заплахи за мира и сигурността? Председателят на парламентарната група и заместник-председател на ГЕРБ Цветан Цветанов заяви на брифинг пред журналисти, че \"Русия и Китай са едни от основните заплахи за мира и сигурността.\"  Като оценяваме това изявление като безотговорно, непремерено и създаващо рискове за България, приемаме, че то е официална позиция на партията, респективно и на излъченото от нея и нейната парламентарна група правителство.  Обръщаме се към министър-председателя и председател на ГЕРБ Бойко Борисов със следните въпроси:  Как тази позиция кореспондира с обявените от него усилия за нормализиране на отношенията с Русия при неотдавнашната си визита в Москва?  Как ще бъдат развивани енергийните проекти със страна, която е обявена за \"основна заплаха за мира и сигурността\"? Как изявленията на Цветан Цветанов кореспондират с предстоящата на 6-7 юли среща в София Китай - Централна и Източна Европа? Как ще бъдат постигнати целите на визитата на Ли Къцян, след като дни преди това е обявен за премиер на страна - \"основна заплаха за мира и сигурността\"? Настояваме българският министър-председател да поеме лична отговорност за тези изявления като или ги потвърди, или се разграничи категорично със съответните действия по отношение на втория човек в партията му. Липсата на такива действия за нас ще означава, че правителството се солидаризира с тези позиции или че вторият човек в ГЕРБ вече, де факто, е първи.\" Няма съмнение, че коментарът на лидера на БСП към управляващите е напълно манипулативен и цели да вбие клин между лидерите в ГЕРБ. Тя пропуска, че Цветанов е изразил позиция, която е в съзвучие с партньорите ни от ЕС и НАТО. Но в същото време Корнелия Нинова услужливо забравя, че само преди месец издигнатият от нея с руска благословия за президент Румен Радев, в качеството си на държавен глава, подписа така наречената Варшавска декларация с партньори от НАТО, в която Русия директно е обявена за агресор заради на анексирането на Крим и локалните войни, които води в Украйна. Тази ясна позиция на българският президент бе отмината с мълчание, а пълният текст на самата декларация публикуваха само няколко медии (Виж  ). Нинова тогава не обели нито дума за позицията на Радев и с мълчанието си изрази съгласие с констатациите във Варшавската декларация. Без съмнение обаче двойните стандарти са запазена марка на българските социалисти - те винаги имат различно лице в България, Европа и Русия. Големият проблем е, че лидерът на БСП забравя, че Русия е осъдена от международната общност за присъединяването на Крим и невинните жертви в Украйна и Сирия.", "date": "2018.07.03", "title": "Нинова скача на Борисов, но мълчи, че Радев обяви във Варшава Русия за агресор"}
{"url": "https://www.faktor.bg/bg/articles/sotsiolozi-1/3-ot-mladite-rusnatsi-sa-potentsialni-emigrirat", "text": "Почти една трета от младите руснаци биха искали да емигрират, а болшинството предпочитат Германия, съобщи най-голямата държавна социологическа агенция в Русия ВЦИОМ, цитирана от ДПА и Франс прес, на които се позова БТА. Сред запитаните младежи на възраст между 18 и 24 години в общонационално проучване миналия месец, 31 процента казват, че са склонни да емигрират, съобщава ВЦИОМ. Тази цифра се колебаеше между 21 и 26 процента през последните четири години. Социологическата агенция не посочва причина за увеличението. За желаещите да емигрират млади руснаци трите най-предпочитани страни са Германия - 16 процента, САЩ - 7 процента и Испания - 6 процента, показва проучването, в което са участвали 2000 души. Емиграцията \"отдавна не се свързва със заминаване без възможност за връщане\", казва ръководителят на проучването Степан Лвов, цитиран от ДПА.", "date": "2018.07.03", "title": "Социолози: 1/3 от младите руснаци са потенциални емигранти"}
{"url": "https://www.faktor.bg/bg/articles/germanskoto-pravitelstvo-otselya-merkel-i-zeehofer-se-razbraha-za-bezhantsite", "text": "Германският канцлер Ангела Меркел и вътрешният министър Хорст Зеехофер постигнаха в последния момент споразумение в спора за миграционната политика, който заплашваше стабилността на правителството. Имаме постигнато съгласие по три пункта. Това ми дава основание да запазя поста си на вътрешен министър, заяви късно в понеделник Хорст Зеехофер. Ръководствата на ХДС и ХСС са се договорили за изграждането на транзитни центрове по границата на Германия с Австрия, в които ще бъдат настанявани кандидатите за убежище, които вече имат регистрация в друга страна от ЕС. Именно от тези центрове ще става връщането на вече регистрираните мигранти в съответната страна, пише в компромисното решение, цитирано от Дойче веле.  Това обаче ще става на основата на сключени споразумения със съответните страни, пише още в документа. А когато няма или не е възможно да бъде сключено такова споразумение, тогава връщането от границата на кандидатите за убежище ще бъде по силата на сключено споразумение с Австрия. Меркел определи постигнатото споразумение като \"наистина добър компромис\". А от ХСС гледат на договорката като на стъпка, водеща към промяна на сегашната миграционна политика. Постигнатият компромис трябва да бъде одобрен също и от третия коалиционен партньор в управлението - Социалдемократическата партия на Германия.", "date": "2018.07.03", "title": "Германското правителство оцеля: Меркел и Зеехофер се разбраха за бежанците"}
{"url": "https://www.faktor.bg/bg/articles/ekspert-bezumna-promyana-v-zakon-udrya-po-pravata-na-patsienti-i-postradali-ot-katastrofi", "text": "Промяна в Гражданския процесуален кодекс накърнява правата на потребителите, пациентите и пострадалите при катастрофи. За това алармират от Асоциацията на пострадалите при катастрофи. С предложените изменения в този кодекс се премахва правото на избор, като потребителите се задължават да търсят правата си само и единствено в съдилището по личният им постоянен адрес, обясни Владимир Тодоров от асоциацията. \"Досега Гражданския процесуален кодекс даваше възможност на всички потребители, било на мобилни оператори, било топлофикация, било на застраховки, да избират. Ако имат някакъв спонсор с тези компании, да избират къде да завеждат тези дела. Дали да завеждат в провинцията по адресна карта на лицето, или в София, където е седалището на тези компании. С тази безумна промяна, която се предлага, се отнема правото на потребителите да водят дела по седалищата на компанията и те могат да водят дела единствено само в провинцията. Предлагаме да остане сегашния ред, в които потребителят да има възможност да избира къде да води делото - дали в седалището на компанията в София, или в провинцията\", добави той.", "date": "2018.07.03", "title": "\"Безумна\" промяна в закон удря по правата на пациенти и пострадали от катастрофи"}
{"url": "https://www.faktor.bg/bg/articles/valeri-simeonov-1-11", "text": "Големите фирми за горива искат да приемем отвратителен лобистки закон, който ги обслужва и иска да смаже малките търговци и дистрибутори. Не става въпрос за засилване на контрола над горивата. Това е една дъвка на Емил Димитров - Ревизоро, който е приятел със собственика на Лукойл за България Валентин Златев\".  Това заяви пред БНТ вицепремиерът Валери Симеонов. \"Внушава се, че има голям сив сектор, но тук не става въпрос за това, а за да се предостави пазарът за Валентин Златев. Лукойл-Нефтохим Бургас върти 5 млрд. лева, а не плаща една стотинка на държавата. Целта е да се вдигнат цените на горивата чрез монополизиране на сектора. Цената пада, когато има конкуренция. Пред малките търговци се поставят неизпълними условия\", коментира Симеонов.  \"Не е редно да давам оценка за акция \"шум\". Нека репортерите да видят дали има промяна. Правя всеки петък официални и неофициални проверки. В Слънчев бряг вече може да се спи. Законът обаче продължава да се нарушава. Не съм се фиксирал в шума, а туризмът да стане печеливш. Това плитко и сладко море да бъде за семеен туризъм. Само 5% в Слънчев бряг вдигат шум. Министър Николина Ангелкова ги защитава с глупотевините си. Тя дава разрешения на нощни заведения на плажа, което не е законно\", каза още лидерът на НФСБ.", "date": "2018.07.03", "title": "Валери Симеонов: Големите фирми прокарват закон за монопол чрез свои приятели в НС, за да продават по-скъпи горива"}
{"url": "https://www.faktor.bg/bg/articles/novini/balgariya/dizaynerska-droga-probiva-na-pazara-nyama-merki-za-spiraneto-y", "text": "Употребата на дизайнерски наркотици е много опасна тенденция. Това каза в ефира на Нова ТВ д-р Александър Канчелов, специалист по лечение на зависимости, който коментира актуалната тема. По думите му дизайнерската дрога е с непредвидими състояние и заплашваш здравето и живота ефект. Те на практика не са в списъка на забранените и не носят стигмата на класическите наркотични вещества, а изглеждат като част от съвременния елитарен свят. В ЕС са установени 600 нови субстанции, заради което трудно може да кажем коя как се отразява на една детска психика и физика. Медицинските мерки са затруднени, защото тези вещества трудно се идентифицират и е трудна преценката за състоянието на човека по външните симптоми. Най-често обаче те са свързани с една остра дисрегулацията на жизнените функции, които са животозастрашаващи, от друга страна – човек изпада в паническо състояние и депресивност, които са много опасни, обясни специалистът.  По думите му причината да търсят този вид субстанция са любопитство, очакването от нещо екстремно, скуката и безделието и идеята, че това  е нещо ново, нещо модерно. Освен това е много достъпна, тя може да се намери в различни магазинчета. Затова трябва да има много резки мерки по отношение на предлагането на тази субстанция, посочи психиатърът.  Родителите най-малко разбират, забелязват и са манипулирани. Не са склонни да приемат съвет. А най-виновни са учителите и лекарите, които трябва да са загрижени за този проблем. Но нещо, което изглежда ново, а не е ново – обществото вече е някак си привикнало, остава безразлично към прояви, които изискват нетърпимост, особено когато става дума за младите хора, категоричен е д-р Канчелов", "date": "2018.07.03", "title": "Дизайнерска дрога пробива на пазара, няма мерки за спирането й"}
{"url": "https://www.faktor.bg/bg/articles/novini/svyat/mayk-pompeo-se-gotvi-za-sreshta-s-kim-chen-un", "text": "Държавният секретар на САЩ Майк Помпео ще замине за Северна Корея. Основната тема на двудневното му посещение, което започва на 5 юли, е ядреното разоръжаване на Корейския полуостров. Помпео ще се срещне с лидера на Северна Корея - Ким Чен-ун. По информация на Белия дом, Вашингтон води активни преговори с Пхенян по темите, заложени в споразумението, подписано от президента Доналд Тръмп и Ким Чен-ун през юни. След Северна Корея Майк Помпео ще посети Токио, където ще се срещне с представители на Япония и Южна Корея, като фокус ще бъдат общите ангажименти около ядрената програма на Пхенян. По данни на американското разузнаване обаче, Северна Корея прикрива голяма част от ядрената си програма, има съществено разминаване между официално обявения арсенал и информацията, придобита по секретен начин.", "date": "2018.07.03", "title": "Майк Помпео се готви за среща с Ким Чен-ун"}
{"url": "https://www.faktor.bg/bg/articles/novini/balgariya/visoka-kontsentratsiya-na-narusheniya-razkriva-odit-v-tehnicheskiya-universitet-vav-varna", "text": "В Техническия университет във Варна от около 1 месец тече одитна проверка. Това съобщи пред Нова ТВ образователният министър Красимир Вълчев по повод разследване на медията, което разкрива  съмнителни обществени поръчки за ремонти и сметоизвозване. По думите на министър Вълчев първоначалните данни от проверката показвали, че има „висока концентрация на нарушения”. „Всички тези констатации ще бъдат пратени на агенцията за Държавна финансова инспекция, вероятно и на прокуратурата, тъй като има индикатори за измама”, заяви Вълчев и допълни, че той като министър няма големи права по отношение на финансовото управление на висшите училища. „Има една санкция – отнемане на кредитацията. Но това е крайна мярка, прекомерна, защото означава затваряне на висшето училище”, обясни Вълчев. Той обясни, че се налагат промени в закона заради автономията на университетите. Назрял е моментът за политически разговор до каква степен трябва да променим академичния модел, който създава не само финансови проблеми, но и други пред висшите училища, обясни Вълчев. Очакванията му са промените в закона да са готови до есента. Трябват законови промени - висшите училища трябва да бъдат по-отворени за партньорство, стратегическото им управление да бъде по-отворено, а не обърнато навътре, единствено към преподавателите. Сегашният модел на самодостатъчност и капсулираност води до пречки за развитие, обясни министърът. В голяма част от висшите училища има констатирани пропуски. Трета проверка - в трето висше училище има нарушения, аргументира се образователният министър. Министър Вълчев коментира и другия скандал от миналата седмица, при който се оказа, че благоевградско училище отказва да приема ученици от ромски произход, Красимир Вълчев заяви, че това е недопустимо и дискриминационно. „Нямат право да отказват приемане, на което и да е дете”, категоричен е Вълчев. Според него проблемът освен в училищата е и в родителите, които не искат да записват децата си в училище с роми. „Проблемът е със сегрегацията – първичната и вторичната. Първичната е в ромските квартали, където училищата са ромски. Там държавата трябва да вложи всичките си ресурси, за да включи ефективно тези деца. Има проблем и с вторичната. Тя е когато в едно училище децата станат повече от 15-20%. Родителите започват да изтеглят децата от български произход”, обясни Вълчев.", "date": "2018.07.03", "title": "Висока концентрация на нарушения разкрива одит в Техническия университет във Варна"}
{"url": "https://www.faktor.bg/bg/articles/makedoniya-shte-ratifitsira-dogovora-s-gartsiya-vapreki-vetoto-na-prezidenta", "text": "Македонският парламент ще гласува повторно договора с Гърция за името на страната в четвъртък, 5 юли, предаде агенция МИА. За повторното гласуване по ратификацията на документа беше взето решение на проведената координационна среща между председателя на македонското Собрание - Талат Джафери, и председателите на парламентарните групи. Агенцията напомня, че още преди първото гласуване президентът на страната Георге Иванов е информирал парламента, че няма да подпише договора. След като на 20 юни депутатите го ратифицираха, държавният глава наложи вето. Очаква се и след второто гласуване Иванов да откаже да го подпише, макар че е задължен да го направи, ако документът получи подкрепата на поне 61 депутати в 120-местния парламент. В случай, че събитията се развият по този начин, след прегласуването на договора председателят на парламента Джафери ще го предостави за публикуване в македонския Държавен вестник само със своя подпис. Така той ще може да влезе в сила въпреки несъгласието на президента. Това е необходима стъпка, за да може страната да започне преговори за членство в ЕС и НАТО.", "date": "2018.07.03", "title": "Македония ще ратифицира договора с Гърция въпреки ветото на президента"}
{"url": "https://www.faktor.bg/bg/articles/predimno-slanchevo-na-mesta-s-kratkotrayni-prevalyavaniya", "text": "Днес преди обяд над Южна България ще е предимно слънчево. Над Северна България ще има временни увеличения на облачността и на места в централната и източната й част ще превали и прегърми. След обяд, и над Южна България, ще се развива купеста и купесто-дъждовна облачност и на места ще превали краткотраен дъжд, придружен с гръмотевици и временни усилвания на вятъра. По-значителни ще са явленията в планинските райони. Има условия и за градушки. Максималните температури ще са между 27° и 32°. Атмосферното налягане е близко до средното за юли - ще се понижи. Това съобщиха за \"Фокус\" от Националния институт за метеорология и хидрология (НИМХ).  Над Черноморието ще бъде предимно слънчево. След обяд над северното крайбрежие ще има временни увеличения на облачността и на отделни места там ще превали и прегърми. Ще духа до умерен югоизточен вятър. Максималните температури на въздуха ще са 24-27°, малко по-високи от температурата на морската вода. Вълнението на морето ще е около 2 бала. Преди обяд над планините от Южна България ще бъде предимно слънчево, над Централна Стара планина ще има купесто-дъждовна облачност и ще превали и прегъри. След обяд, и над масивите от Южна България, ще се развива купесто-дъждовна облачност. На места ще превали и прегърми. Ще духа до умерен западен вятър. Максималната температура на височина 1200 метра ще е около 22°, на 2000 метра - около 16°.", "date": "2018.07.03", "title": "Предимно слънчево, на места с краткотрайни превалявания в Северна България"}
{"url": "https://www.faktor.bg/bg/articles/novini/balgariya/boyko-borisov-dokladva-v-ep-rezultatite-ot-evropredsedatelstvoto-ni", "text": "В 10:00 часа премиерът ще информира евродепутатите за напредъка и резултатите от Българското председателство на Съвета на ЕС по основните приоритети: европейска перспектива и свързаност на Западните Балкани, бъдещето на Европа и младите хора, сигурност и стабилност в силна и единна Европа и цифровата икономика и уменията на бъдещето. Преди участието в пленарната сесия, министър-председателят Бойко Борисов ще се срещне с председателя на Европейския парламент Антонио Таяни.На 30 юни България предаде ротационното председателство на Съвета на Европейския съюз на Австрия. В церемонията, която се състоя в Алпите, участваха премиерите на двете страни – Бойко Борисов и Себастиан Курц, в присъствието на председателя на Европейския съвет Доналд Туск.Преди символичното предаване на председателството Бойко Борисов, Себастиан Курц и Доналд Туск проведоха среща и разговаряха за резултатите, постигнати по време на Българското председателство и приоритетите на Европейския съвет в следващите шест месеца, по които ще работи Австрия. Българският министър-председател благодари за конструктивния диалог в Съвета, като даде възможност да се поднови вниманието върху Балканския регион. Австрийското председателство ще продължи линията на българското, като ще акцентира върху три основни приоритета - сигурност и борба с нелегалната имиграция, конкурентоспособност чрез дигитализация, и перспектива за страните от Западните Балкани и Югоизточна Европа. След 1998 и 2006 г. Австрия поема за трети път Европредседателството и то в годината, когато се навършва един век от основаването на Австрийската република.За България приключва първо европредседателство. Страната ни бе домакин на 284 събития, за които пристигнаха 36 000 делегати. Най-очакваното събитие беше срещата на върха Европейски съюз – Западни Балкани, която се проведе на 17 май в София. Очаква се министър-председателят Борисов да представи отчет за дейността на кабинета в рамките на Българското председателство на Съвета на ЕС на 13 юли.", "date": "2018.07.03", "title": "Бойко Борисов докладва в ЕП резултатите от европредседателството ни"}
