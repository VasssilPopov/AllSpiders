{"url": "http://www.faktor.bg/bg/articles/novini/balgariya/prof-konstantinov-lichnost-na-vazhen-post-v-prezidentskata-administratsiya-nyama-dostap-do-klasifitsirana-informatsiya", "text": "Ненужен и абсурден скандал. В същност  нас ни държат в състояние на абсолютен скандал, добре е да се промени това поведение. Така лаконично описа скандала между президента и премиера от тази седмица математикът проф. Михаил Константинов в студиото на БНТ.  За разлика от скандалите  около Борис Джонсън у нас скандалите имат мрачен оттенък. Тези скандали ми приличат, че участниците се вземат на сериозно, а няма нищо по-смешно от това. Те са поставени на тези места, за да вършат работа, а не да си мерят някои неща, ние ще кажем кой е по-голям …на това, което си мерят, коментира математикът . На този свят всичко е лично, но когато видите срещу себе си едно дуло – това е по-лично от лично. Добре е да видим кои са личностите зад личностите, който завъртяха пъзела. Това, върху което искам да обърна внимание, е че една личност, която е високо в президенстската администрация, няма достъп до класифицирана информация. Добре е да си поиска достъпа до класифицирана информация тази личност и да си я получи. Темата за корупцията – да припомня на двамата първи мъже и на политиците, че България е над всичко. Знам, че звучи високопарно, но ако започнем да мислим така, ще може да коригираме своето поведение. Корупцията означава кражби…Но искам да повторя – България да е над всичко, и чак  тогава можем да продължим разговора за корупцията.", "date": "2018.02.16", "title": "Проф. Константинов: Добре е президент и премиер да си вършат работата, а не да си мерят някои неща"}
{"url": "http://www.faktor.bg/bg/articles/sarbiya-othvarli-dogovorkite-chlenstvo-v-es-za-smetka-na-priznavaneto-na-kosovo", "text": "Сърбия няма да подкрепи пълното признаване на независимостта на Косово в замяна на членство в Европейския съюз. Единствено постигането на компромис може да спре превръщането на въпроса за статута на Косово в \"замразен конфликт\" в продължение на десетилетия. Това обяви сръбският президент Алекандър Вучич в интервю за \"Ройтерс\". Европейската комисия каза на Сърбия, че може да се присъедини към ЕС до 2025 г., ако направи реформи и намери решение на различията си с Косово. Вучич обаче смята, че всяко решение трябва да бъде подложено на гласуване от сръбските избиратели, много от които смятат Косово за люлка на православната си вяра.  \"Хората ще решат. Ако мислите, че това може да получи мнозинство, аз не съм сигурен\", отбеляза Вучич. \"Трябва да погледнем днешната действителност и да разберем отношенията в света и отношенията в Косово и да разберем, че (Косово) не е наше, както си мислехме, но не и тяхно, както те искат да ни покажат\", отбеляза президентът. \"Ако няма компромис, десетилетия наред ще имаме един замразен конфликт. Не трябва да оставяме на децата си да го решават\", подчерта сръбският президент. Косово обяви независимост през 2008 г. и бе признато от над 100 държави по света, включително и от големи западни сили. Пет държави от ЕС (Румъния, Кипър, Гърция, Словакия и Испания) обаче не признават Косово за суверенна държава, което усложнява опитите на блока да заеме единна позиция. Във вторник президентът на Косово Хашим Тачи каза пред \"Ройтерс\", че очаква споразумение със Сърбия в рамките на година и че това ще доведе до членство на Косово в ООН. В замяна някои от съюзниците на Вучич призоваха Косово да бъде разделено, като Сърбия вземе северната част, населена със сръбско малцинство. Вучич отказа да коментира тези призиви. Той подчерта, че споразумението е възможно, но то ще изисква \"политическа воля в Брюксел за постигането на компромис вместо продължаване на натиска върху Сърбия\".", "date": "2018.02.16", "title": "Сърбия отхвърли договорките - членство в ЕС срещу признаването на независимо Косово"}
{"url": "http://www.faktor.bg/bg/articles/rusiya-otkazva-da-obyavi-traur-za-ubitite-naemnitsi-v-siriya", "text": "Въпреки че според руското законодателство, се предвижда обявяване на национален траур в случай на смърт на повече от 100 от неговите граждани, Кремъл няма намерение да го прави. Това се казва в  съобщение до журналисти в Москва на говорителя на руския президент Дмитрий Песков, съобщава информационната агенция „Интерфакс“. Повод за изявлението му е новината, че на 7 февруари в Сирия бяха убити повече от 200 военни от наемническата армия „Вагнер“. По думите на Песков в Кремъл не разполагат с подробна информация, която да им позволи да направят конкретни заключения. От това, което знаем, не можем да изключим, че хората, които са убити на територията на Сирия, са граждани на Руската федерация. Те не принадлежат на въоръжените сили на Руската федерация. Разбира се, че във всеки случай гражданите на Русия остават руски граждани, каквото и да са били. Но ние не знаем колко на брой са загиналите там, затова не намираме за уместно да бъде обявен национален траур, коментира Пусков. Освен това Дмитрий Песков потвърди пред репортери, че прекият му началник  - руският президент Владимир Путин, наистина се чувства зле, както бе оповестено, а не \"си е взе почивка, за да обсъди със своите генерали безпрецедентна загуба на военнослужещи в Сирия\", както твърдят западните медии. В същото време, подчерта говорителят на Кремъл, \"държавният глава продължава да работи с документи, въпреки простудата\" и \"все още ръкостискането му е достатъчно крепко“.  Припомнячи, че според няколко източника най-малко 215 руснаци, които са служили в така наречената \"Частна военна армия Вагнер\", са били убити в неуспешен опит за нападение на ценен петролен регион в сирийската провинция Дейр ез-Зор.", "date": "2018.02.16", "title": "Русия отказва да обяви траур за убитите наемници в Сирия"}
{"url": "http://www.faktor.bg/bg/articles/ot-mvnr-razprostraniha-ofitsialna-informatsiya-za-dvamata-ubiti-balgari-v-keyptaun", "text": "На 13.02.2018 г. в българското посолство в Претория е постъпила информация от неофициални източници за двама български граждани, застреляни в дома си в Кейптаун, съобщиха от пресцентъра на МВнР.  Впоследствие посолството ни е получило потвърждение от полицейски източници, че на адреса, който един от сънародниците ни е посочил в заявлението си за паспорт, е станало двойно убийство. Твърди се, че жертвите имат малолетна дъщеря, която не е пострадала. В момента при нея се намира нейният брат, който също живее в Кейптаун. По случая се водят следствени действия, като все още няма официално становище на местната полиция. Аутопсиите са приключили вчера.  Утре, 17 февруари, консулът в посолството на Република България в Претория Деница Велчева заминава за Кейптаун, за да получи информация от местните власти дали е извършено престъпление спрямо български граждани, кои са те, каква е тяхната самоличност и има ли нужда да се постави под закрила малолетен български гражданин.", "date": "2018.02.16", "title": "МВнР: Българският консул в Претория заминава за Кейптаун по случая с двамата убити българи"}
{"url": "http://www.faktor.bg/bg/articles/simeonov-za-skandala-prezident-premier-ne-beshe-nuzhen-mozheshe-da-bade-tushiran", "text": "Скандалът между президента и премиера се отразява зле както на рейтинга на страната, така и на доверието на хората. Тази позиция изрази във Варна вицепремиерът Валери Симеонов, предаде \"Дарик\".  .  „Не беше нужен този скандал. Можеше да бъде заобиколен, туширан”, коментира Симеонов. Той сподели, че не одобрява по никакъв начин крайната реакция на президента Радев.  „Отдавам го на липсата на политически опит. Защо не и на лоши съветници. Хвърлянето на упреци, свързани с незаконни действия, обществени поръчки, внушения за незаконност, поражда обратния въпрос: Защо не си подал сигнал до прокуратурата?”, изтъкна вицепремиерът.  „Аз съм за уважение на институциите. Към всяка институция трябва да има повече доверие”, отбеляза Валери Симеонов.  Според него причината за ниското доверие към парламента е „целенасочената, нечистоплътна дейност на най-големите български медии\".  „Внушават, че който влезе в парламента става идиот, кретен, крадец, лъжец и т. н. Медиите са главно действащо лице в масово ширещия се нихилизъм в българското общество”, посочи вицепремиерът.  Той разкритикува медиите за това, че излъчват основно негативни новини, които \"показват със садистична и перверзна детайлност\".", "date": "2018.02.16", "title": "Симеонов за сблъсъка между президент и премиер: Не беше нужен, издава лоши съветници на Радев"}
{"url": "http://www.faktor.bg/bg/articles/ognyan-minchev-rusiya-uspya-da-zapalni-vakuma-ostaven-ot-bush-i-obacha-no-prodalzhava-da-e-uyazvima", "text": "Всичко, което се случва в света, е част от голяма промяна. Либералният консенсус в света, при който той  беше управляван с хегемона САЩ, но при определени принципи и ценности, през последното десетилетие светът се управлява не от ценности  и принципи, а от грубата сила, като големите играчите са САЩ, Русия, Китай. Това коментира в студиото на БНТ политологът Огнян Минчев. Имаме отслабване на хегемонията на Америка не само политически, но и военно-стратегически. САЩ са , съкратили 75% от ядрените си оръжия, за разлика от Катай и Русия, които увеличават своя ядрен потенциал – на подвойници, балистични ракети и такива, които са носени от стратегически бомбардировачи. В САЩ  те са значително по-малко и сега се говори този потенциал да бъде увеличен. Но има и още нещо - САЩ имаше няколко неуспещни мандата на неуспешна външна политика, което също няма как да не промени позициите им в света, допълни той.  Минчев коментира и Русия на Путин и нейното място в световния ред.  Той посочи, че путинова Русия е успяла да влезе във вакуума, който беше оставен от Буш и Обама. Тя е уплътнила този вакуум и е успяла да върне лидерските си позиции в Близкия Исток. Но тя е много уязвима – и  демографски, и икономически, и в имперското преразтягане във своята външна политика, подчерта политологът.  Според него хаотичната икономическа мобилизация на Европа ще има и социални последствия, защото западния модел среща остра съпротива от ислямския свят. В същото време в каква степен САЩ ще си върне лидерската позиция – предстои да видим.  За нас е важно възстановяването на Америка, но важно е и възстановяването на атлантическата връзка, защото Европа е в много деликатна ситуация. Тя име нужда от това да има свои граници, своя идентичност, да има интереси и възраждане на суверенитета на националните държави и техния принос към общия европейски съюз.  Що се отнася до интересите между Русия и Турция - те са много общи за двете страни, макар да има и различия. Докога ще продължи това стратегическо сътрудничество – никой не знае. Това, което е опасно за България по отношение на Турция са двете тенденции, които могат реално да се развият там. Първата - да задълбочи този авторитаръзим и втората, която е на точно обратния полюс – Турция да влезе в период на кризисно развитие. И двете тенденции реално са заплаха за нашата страна, подчерта Огнян Минчев.", "date": "2018.02.16", "title": "Огнян Минчев: Русия успя да запълни вакуума, оставен от Буш и Обама, но продължава да е уязвима"}
{"url": "http://www.faktor.bg/bg/articles/elektronnite-vinetki-shte-se-prodavat-i-po-internet", "text": "Електронните винетки ще могат да бъдат купувани по интернет, от специално поставени за целта пос-терминалии от бензиностанции, като цената им няма да бъде променяна. Ще бъдат въведени и уикенд винетки. Това коментира министърът на регионалното развитие и благоустройството Николай Нанков в интервю за БНР. \"При внедряването на тол-системата и електронната винетна система се предвижда да бъдат монтирани 500 пос-терминала, ще бъдат поставени 50 мобилни кантара, ще се купят и 100 мобилни устройства и 50 автомобила за следене на трафика в страната. Бъдещето е нацифровизираните модели, на възможно най-съвременните технологии и дигитализацията на услугите. Ще се работи с трафик камери, gps-системи, добър софтуер, както и с ефективен контрол\", каза министърът. Министър Нанков посочи, че с помощта на външни експерти Агенция „Пътна инфраструктура\" е започнала подготовката по избор на бъдещия обхват на тол-системата, както и на нейното тарифиране. По думите му до лятото ще стане ясно по какъв начин ще се определя кои пътища ще влизат в обхвата на бъдещата тол-система и как ще се ценообразува тя. Тогава ще бъдат проведени обществените консултации и дебатът по темата. Не можем да си позволим да натоварим неоправдано бранша на транспортните превозвачи, подчерта министърът и допълни, че по тарифирането на пътищата ще се работи в партньорство с тях. \"От 30 години и повече имаме системен проблем с пътния сектор, свързан основно с недостига на финансов ресурс. Решаваме го със системния подход, създаването на тол-система, електронни винетки за леките автомобили и тол-такса за тежкотоварните. С въвеждането на тол-систематаи с ресурса, който ще се генерира, ще се ускори по-качественото изграждане и ремонтиране на пътищата, допълни той. В дългосрочен план това е устойчивата политика в пътния сектор с повече ресурс и повече контрол при разходването\", подчерта Нанков. До дни ще бъде готов правният анализ, въз основа на който да се прецени дали бъдещият оператор на тол-системата да бъде търговско дружество, държавно предприятие или организационна структура в рамките на Агенция „Пътна инфраструктура\". Той ще управлява тол-системата и ще генерира приходи, които АПИ ще разходва за ремонти по републиканската пътна мрежа и изграждането на нови пътища. Бъдещото звено ще координира целия процес по внедряване на тол-системата и обвързването на софтуера ѝ със системите на ведомствата, за чиито нужди ще се ползва – Националната агенция по приходите, Агенция „Митници\", Министерството на вътрешните работи.", "date": "2018.02.16", "title": "Николай Нанков: За тол-системата и електронните винетки ще бъдат монтирани 500 пос-терминала"}
{"url": "http://www.faktor.bg/bg/articles/karayancheva-nasheto-poslanie-kam-zapadnite-balkani-e-che-myastoto-im-v-evropeyskoto-semeystvo-e-zapazeno", "text": "Веднага след срещата на външните министри започна Интерпарламентарна конференция, която обсъжда стратегиите на Евросъюза в областта на външната политика, сигурността и отбраната. Във форума участват около 200 делегати от парламентарни комисии от страните-членки на съюза, Западните Балкани и представители на Европарламента. Председателят на Комисията по външни работи към Европейския парламент Дейвид Макалистър посочи, че България дава положителен пример в добросъседските отношения на Балканите. За това свидетелства и договорът за приятелство с Македония. Шефката на външната комисия Джема Грозданова отбеляза, че регионът има своите проблеми и че страните от Западните Балкани са част от маршрутите на бежанците. Председателят на НС Цвета Караянчева подчерта, че Западните Балкани имат нужда от подкрепа по пътя за членството в Евросъюза и НАТО. \"Нашето послание към тях е, че местата им в европейското семейство са запазени и само техният прогрес в покриването на критериите за членство зависи кога ще дойдат да ги заемат. Те също са част от европейското единство. Това е важно както за нашия регион, така и за цяла Европа. Нямаме нужда от нови разделителни линии в Европа, а от изграждане на мостове - в прекия и преносния смисъл - свързване на инфраструктурите, на хората в тези страни и специално на младежите, на които принадлежи бъдещето\", заяви Цвета Караянчева.", "date": "2018.02.16", "title": "Караянчева: Мястото на Западните Балкани в европейското семейство е запазено"}
{"url": "http://www.faktor.bg/bg/articles/borisov-poiskav-myunhen-preferentsialni-tseni-na-vaorazhenieto", "text": "Българският министър-председател Бойко Борисов поиска преференциални цени на въоръжението от американските и европейските партньори. Той е почетен гост на конференцията по сигурността в Мюнхен, където се събират над 600 политици. На форума в Мюнхен Борисов поиска да бъдат оценени стратегическото положение на България, както и това, че отпускаме тренировъчни бази на партньорите ни от Алианса. Българският премиер пожела това да се отчете, когато се определя цената на въоръжението за нас. Темите на конференцията за отношенията на Съюза с Русия и офанзивата в Сирия обаче бяха изместени от темата Турция.  Неслучайно конференцията по сигурността в Мюнхен е наричана малкият Давос, защото тук се събират над 600 политици, от които 20 държавни глави и 40 външни министри. По време на конференцията извънредно Турция поиска среща с българския министър председател. Бинали Йълдъръм благодари специално на Борисов за приноса му за нормализиранета на отношенията с Евросъюза и с Германия. „Турция гарантира мира и благоденствието в Европа, защитавайки я от мигрантите. Ние имаме много успешно споразумение във връзка с мигрантите с Европа и с г-н Борисов. Също така обаче искаме и Европа да има повече разбиране за нашата ситуация затова какво ние правим”, каза Йълдъръм. „И сутринта на панела, и сега аз съм спокоен, че южния флаг на НАТО е защитен надеждно от Турция, че повече страни влизат в нашия тон за нормализиране на отношенията”, коментира Борисов. Турският премиер благодари и за снощната му среща с германския канцлер Ангела Меркел. След нея турските власти са освободили германския журналист от турски произход Дениз Ючел от затвора, където е повече от година. Освобождаването му е старо условие на Меркел към Турция. „Имаме решение на турския съд, че Денис Ючел ще бъде освободен и че няма да има ограничения. Допускам, че той ще напусне страната. Много сме щастливи от това решение на съда”, обяви германският външен министър Зигман Габриел.   На срещата с Борисов е била обсъдена и срещата на върха ЕС – Турция,  която ще се проведе на 26 март във Варна.", "date": "2018.02.16", "title": "Борисов поиска в Мюнхен преференциални цени на въоръжението"}
{"url": "http://www.faktor.bg/bg/articles/lavina-ubi-trima-vav-frantsiya", "text": "Трима скиори загинаха от лавина в Югоизточна Франция. Те карали по необезопасени писти близо до курорта Котре в Пиренеите , пише \"Монитор\". Тримата скиори, един на 29 г. и двама на 38 г., изчезнали в четвъртък вечер.  Междувременно във вторник 19-годишен скиор загина затиснат от снегове в съседния на Котре курорт Говерни. Властите предупреждават да не се кара извън пистите, защото там се случват повечето инциденти. Тази зима е сурова в Пиренеите и дори някои лифтове са затворени.", "date": "2018.02.16", "title": "Лавина уби трима във Франция"}
{"url": "http://www.faktor.bg/bg/articles/politsai-strelyaha-po-bus-s-nepravosposoben-vodach", "text": "Гонка с участието на полицаи и бус с неправоспособен водач продължи от Пордим до Плевен тази сутрин. В крайна сметка се стигна и до употреба на стоп патрони, за да бъде прекратено преследването, съобщиха от МВР. Около 10:20 часа водачът на лекотоварния „Мерцедес” не спрял за проверка в района на Пордим. Започнало преследване, което приключило чак в района на болницата в Плевен. Наложило се полицейски служител да отправи предупредителни изстрели със стоп патрони. Водачът на буса е 51-годишен, неправоспособен. Работата по случая продължава.", "date": "2018.02.16", "title": "Полицаи стреляха по бус след гонка от Пордим до Плевен"}
{"url": "http://www.faktor.bg/bg/articles/biznesat-v-pismo-do-borisov-balgariya-da-stane-razpredelitel-v-energiyniya-proekt-byal-potok", "text": "Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ) настояха за предприемане на дипломатически стъпки България да стане разпределител в енергийния проект „Бял поток\". Те изпратиха нарочно писмо до премиера Бойко Борисов, вицепремиера Томислав Дончев и енергийния министър Теменужка Петкова. Ето какво се казва в него: Бяхме информирани от български фирми с контакти в правителствените среди в Туркменистан за ускорено придвижване на проекта „Бял поток\", заобикалящ България, за доставката на 16 милиарда кубометра газ от Туркменистан за Европа. По тяхна информация, за важността на проекта е заявил официално Марош Шевчович - вицепрезидент на Европейската комисия, а самият проект е включен в списъка на проектите в ЕС „от общ интерес\", което го определя като приоритетен за финансиране от европейските фондове и европейските банки, дори вече са отпуснати средства за работа по проекта на газопровода Туркменистан - Азербайджан - Грузия - Черно море - Румъния - Западна Европа. „Бял поток\" е с дължина от 1 138 километра и ще доставя 16 милиарда кубометра газ през 2022 г. Подготвя се от грузинската нефтогазова корпорация „GOGC\", която е основния собственик на проекта и се управлява от Министерството на енергетиката на Грузия. GOGC е разработила пътната карта на газопровода. През 2019 г. планира да завърши всички изследователски работи, които се оценяват на 35 млн. USD, голяма част от които ще изплати ЕС. Недоумение буди у нас насочването на газопровода към Румъния и оттам - за Западна Европа, заобикаляйки по-краткия път през България, игнорирайки определянето на енергийната свързаност на България със Западните Балкани. Тези решения за пътя на газопровода се приемат по време на нашето Европредседателство и ни обричат да станем придатък към Западните Балкани. Надяваме се, че нашите представители в ЕС ще положат необходимите усилия този проект да определи България да стане разпределител със стратегическото си положение на този енергиен поток. Надяваме се, че Вашите контакти с лидерите в ЕС по време на Българското председателство на Съвета на ЕС ще помогнат да бъде издигната ролята на България в областта на енергийната свързаност на Западните Балкани и ще дадат възможност успешно да решаваме въпросите по диверсификацията на доставката на енергийни източници, а също и връщането на позициите ни като енергиен център, които изпуснахме, докато бе спрян проектът „Южен поток\".", "date": "2018.02.16", "title": "Бизнесът в писмо до Борисов: България да стане разпределител в енергийния проект „Бял поток\"."}
{"url": "http://www.faktor.bg/bg/articles/ikonomika/biznes/tseko-minev-ne-e-sobstvenik-na-yulen-obyavi-pib", "text": "Цеко Минев не е собственик на \"Юлен\" АД. Това заявиха от Първа инвестиционна банка (ПИБ), в която той е един от основните акционери заедно с Ивайло Мутафчиев, съобщава \"Капитал\". Самият Цеко Минев също беше потърсен за коментар, но не отговаряше на мобилния си телефон. От банката уточниха, че той е запознат с отговора, който е изпратен до \"Капитал\". В средата на седмицата премиерът Бойко Борисов посочи пред Би Ти Ви, че реалният собственик на \"Юлен\" е Цеко Минев. Номинално компанията е собственост на офшорна компания на кипърския гражданин Георгиус Георгиу. От своя страна Минев притежава 42.5% от капитала на ПИБ. Банката пък финансира концесионера на лифта в Пирин. На въпрос какъв е размерът на експозицията на ПИБ към \"Юлен\" към момента от банката отговориха, че не може да коментират публично отношенията със свои клиенти, тъй като \"клиентите на банките в България са защитени с банкова тайна\". Оттам посочиха още, че общият размер на кредитите на банката \"към домакинства и за всякакви бизнес начинания в Банско и съседните общини към края на 2017 г. е под 1% от целия кредитен портфейл на банката, като по-голямата част от тези вземания са към граждани и към малки и средни предприятия от Банско и региона\". От ПИБ определиха като \"спекулативни и злонамерени\" опитите за обвързването на определени проекти в Банско с цялостния бизнес на банката.", "date": "2018.02.16", "title": "Цеко Минев не е собственик на \"Юлен\", обяви ПИБ"}
{"url": "http://www.faktor.bg/bg/articles/sani-zhekova-zapisa-nay-dobroto-postizhenie-za-balgarski-sportist-v", "text": "Александра Жекова се класира шеста на олимпийските игри в Пьонгчанг. Това е най-доброто постижение за български спортист от 23-ите Зимни игри. За Сани това бе втори пореден финал след този от игрите в Сочи, където тя бе пета отново в дисциплината сноубордкрос, предаде Канал 3.  Жекова премина спокойно квалификациите, след това бе първа на четвъртфинала изпреварвайки шампионката от Сочи Ева Самкова. На полуфинала стана меле, но Жекова успя да се справи перфектно и да участва в мечтания финал. В него фаворитките се затвориха и леше много трудно някой да пробие. Така Сани завърши на 6-то място.  След състезанието тя бе много щастлива, че е изпълнила мечтата си, твърдят от Канал 3. .  „Струваше ми много и в личен план. Заради тази олимпиада и мечтата да съм на финал нямах личен живот. Но сега щастието от постигната цел е огромно\", каза Жекова.  Бащата Виктор през сълзи разказа, че е страшно горд като треньор, че неговата състезателка за втора поредна олимпиада е на финал.  \"Това е наистина уникално постижение\", каза Виктор.  Олимпийска шампионка стана Михаела Майоли от Италия, която доминира в световната купа през целия сезон.", "date": "2018.02.16", "title": "Сани Жекова записа най-доброто постижение за български спортист на Зимните олимпийски игри в Пьончанг"}
{"url": "http://www.faktor.bg/bg/articles/lyubo-penev-ne-uchastvame-v-uredeni-machove-napuskame-zalata", "text": "\"Любо Пенев и екипът му не участват в уредени мачове, напускаме залата\", каза Любослав Пенев от трибуната на Изпълкома на БФС, твърдят източници от залата.  Така той на практика оттегли кандидатурата си и няма да се бори да стане шеф на футбола ни. Минути по-късно Николай Илиев, който е част от екипа му,  уточнил: \"Казвам ви, ние този мач ще го спечелим.\" Така в битката с предизвестен край остават сегашният президент Борислав Михайлов и Ивайло Дражев.", "date": "2018.02.16", "title": "Любо Пенев: Не участваме в уредени мачове, напускаме залата"}
{"url": "http://www.faktor.bg/bg/articles/nasko-sirakov-napusna-izpalkoma-na-bfs", "text": "Наско Сираков напусна Изпълкома на БФС, който се провежда в столичен хотел. Той бе част от ръководството на родния футбол, но днес обяви: „Повече няма с какво да бъда полезен. По време на миналия Изпълком съм направил повече от 100 предложения, които не бяха приети. Реших, че повече няма с какво да бъда полезен на БФС.“ „Отстъпвам мястото си на други, по-млади хора. Ето, например, нека Левски има човек в Изпълкома. Не съм изморен от футбола, не е станало нищо, просто така реших“, каза легендата на Левски.", "date": "2018.02.16", "title": "Наско Сираков напусна Изпълкома на БФС"}
{"url": "http://www.faktor.bg/bg/articles/grisho-otiva-na-polufinal-gotvi-sa-za-sreshta-s-gofen", "text": "Григор Димитров е на полуфинал на турнира от ATP 500 в Ротердам, Холандия. Днес първата ни ракета спечели третата си чиста победа в надпреварата - 6:3, 6:4 срещу руснака Андрей Рубльов. Утре Гришо излиза в пореден сблъсък срещу стария си познайник и добър приятел Давид Гофен, който победи без игра заболелия Томаш Бердих. За последно Димитров и белгиеца спориха на финала в Лондон през ноември миналата година. Тогава Григор спечели драматично.", "date": "2018.02.16", "title": "Гришо отива на полуфинал, среща за пореден път Гофен"}
{"url": "http://www.faktor.bg/bg/articles/preizbraha-borislav-mihaylov-za-prezident-na-bfs", "text": "Борислав Михайлов бе преизбран за президент на БФС. Той спечели с убедителна преднина с 463 от 504 действителни гласа. За президентския пост се бориха още Любослав Пенев и Ивайло Дражев, които получиха съответно по 36 и 5 гласа. Недействителните бюлетини са 6, а двама делегати не са гласували. Михайлов ще започне своя четвърти мандат начело на БФС. Той пое президентския пост през 2005 година, след като спечели тогавашните избори със 194 срещу 133 гласа за тогавашния президент Иван Славков. Изборът бе продиктуван от скандали. По-рано през деня Любослав Пенев напусна залата заедно с екипа си, като обяви от трибуната, че не участва в уговорени мачове, но не оттегли кандидатурата си. Преди началото на гласуването пък Наско Сираков обяви, че няма да участва като член в новия Изпълнителен комитет на централата - пост, който заемаше до момента. Конгресът преминава при засилена охрана, а около двайсетина фенове организираха кратък протест срещу сегашното ръководство. Борислав Михайлов е роден на 12 февруари 1963 година в София. Висок е 186 см. Син е на бившия вратар на Левски (София) и националния отбор Бисер Михайлов и баща на националния вратар Николай Михайлов. Играе в Левски (София) от 1981 до 1989 г. (180 мача за първенството), Белененсеш (Португалия) от 1989 до 1991 г., ФК Мюлуз (Франция) от 1992 до 1994, Ботев (Пловдив) в периода 1994 – 1995 г. От 1995 г. преминава в английския Рединг за цена от £800 000. Михайлов заема мястото на любимеца на отбора Шака Хислоп. В Славия играе през 1997 – 98 г. и за ФК Цюрих (Швейцария) през 1998/99 г. Шампион на страната през 1984, 1985 и 1988 г., носител на купата през 1982, 1984 и 1986 г. В „А“ група има 214 мача. С екипа на Левски е изиграл 34 мача за купата на страната и 18 мача в евротурнирите (6 за КЕШ, 7 за КНК и 5 за УЕФА). След финала за купата през 1985 г. между ЦСКА и Левски е сред наказаните с изключване от футбола, но е реабилитиран след половин година. Има 93 мача за националния отбор и 9 за олимпийския – общо 102, от които 60 като капитан (рекорд за България). Дебютира на 4 май 1983 г. срещу Куба в София (3:2), последен мач на 5 юни 1998 г. срещу Алжир (2:0) в София. Неговият мач № 100 е на 6 ноември 1996 г. срещу Саудитска Арабия 0:1 като гост. Участва на Световното първенство през 1986 г. в Мексико (осминафинал, играе 4 мача), полуфиналист от Световното първенство през 1994 г. в САЩ (в 7 мача), както и на Европейското първенство през 1996 г. в Англия (в 3 мача). Участва в мача Европа – Африка (4:0) през 2001 г. в Бари. Борислав Михайлов е най-успешният вратар в историята на българския футбол. Избран за Футболист № 1 на България през 1986 г. По-късно влиза в ръководството на Левски. От 2000 г. е член на Изпълкома на Български футболен съюз (БФС) и заместник-председател на Държавната агенция за младежта и спорта. От 2001 година е първи вицепрезидент на БФС. Избран е за президент на БФС на 21 октомври 2005 г. На 30 януари 2009 г. е преизбран на поста, след като за кандидатурата му гласуват 316 от 373 делегата на конгреса на БФС. На 14 февруари 2014 г. е избран за трети път за президент на БФС. На 22 март 2011 година Борислав Михайлов е избран за член на Изпълкома на УЕФА. Той е първият българин, избран на този пост.", "date": "2018.02.16", "title": "След скандали преизбраха Борислав Михайлов за президент на БФС"}
{"url": "http://www.faktor.bg/bg/articles/dvama-ot-nay-bogatite-ruski-oligarsi-v-lyuta-bitka-za-minen-gigant", "text": "Руските милиардери Олег Дерипаска и Владимир Потанин възродиха дългогодишната си битка за контрол над най-голямата минна компания в страната - Norilsk Nickel, пише money.bg. Двамата олигарси притежават по около 30% от Norilsk Nickel и отдавна се надлъгват за властта в компанията, която управлява едни от най-богатите мини за платина, паладий и никел в света. Преди няколко години с благословията на Кремъл и съдействието на Роман Абрамович между Дерипаска и Потанин бе постигнато споразумение. Според сделката Crispian Investment, контролирано от Абрамович, получи малък дял в Norilsk Nickel в замяна на обещание да запази мира между двамата магнати. Компанията на Абрамович обаче сега иска да продаде част от дела си в Norilsk на Потанин. Собственикът на Челси притежава около 5% от Norilsk в началото на 2017 г., което прави текущата стойност на дела му над 1.5 милиарда долара. Това даде началото на съдебна битка в Лондон. Дерипаска, който контролира задлъжнелия United Co. Rusal, се опитва да спре Абрамович да продаде въпросния дял, защото смята, че така Потанин ще получи повече власт, според източници на Bloomberg. Компанията на Дерипаска иска съдът да наложи забрана за сделка между Whiteleave Holdings на Потанин и Crispian на Абрамович. \"Инвеститорите се притесняват от новата вражда в компанията\", каза Олег Петропавловски, анализатор от BCS Global Markets. Акциите на Norilsk Nickel паднаха до 4.3%, а Rusal изгуби 3.4% в търговията в Москва. Rusal на Дерипаска в момента контролира около 28% от Norilsk Nickel, а Interros Holding на Потанин държи повече от 30% от металургичния гигант. Дерипаска иска по-голяма власт, но компанията му не може да си позволи да увеличи своя дял до повече от 30%, тъй като според руското законодателство ще трябва задължително да отправи оферта за останалата част от капитала на Norilsk. Rusal има над 7 млрд. долара нетен дълг, а купуването на допълнителни акции ще трябва да се извърши чрез дългово финансиране, което ще направи компанията още по-задлъжняла. \"Надяваме се, че текущите дискусии, ако наистина се случват, няма да попречат на развитието на Norilsk Nickel\", каза говорителят на Кремъл Дмитрий Песков. По думите му Кремъл не участва в спора. Interros потвърждава, че е предложила на Crispian да купи акциите й в Norilsk Nickel. Компанията на Потанин твърди, че действа в съответствие с правилата и спазва споразумението с акционерите. Crispian е отправила контра оферта към компаниите на Дерипаска и Потанин, така че те могат да разделят дела помежду си, ако искат да купуват. Финалното решение остава в ръцете на съда в Лондон.", "date": "2018.02.16", "title": "Двама от най-богатите руски олигарси в люта битка за минен гигант"}
{"url": "http://www.faktor.bg/bg/articles/bivshiyat-shef-na-razuznavaneto-gen-kircho-kirov-e-pod-domashen-arest", "text": "Военно-апелативният съд наложи нова, по-тежка мярка за неотклонение за бившия директор на Националната разузнавателна служба – генерал-лейтенант Кирчо Киров, съобщиха от прокуратурата. Тя е променена от „парична гаранция” на „домашен арест”. Мотивите – „поради тежестта на извършеното престъпление и размера на наложеното наказание, съществува опасност подсъдимият да се укрие”. Припомняме, че на 22 януари тази година Софийският военен съд наложи на Кирчо Киров наказание 15 години лишаване от свобода и конфискация на половината от притежаваното имущество, заради това че от 2007 г. до 2011 г. като  директор на НРС, в съучастие със свой подчинен началник-отдел, е присвоил от бюджета на службата валута - евро и щатски долари - в особено големи размери. Сумата е равна на  повече от 5 100 000 лева, като случаят е особено тежък, добавят от държавното обвинение. Преди осем дни, в ефира на Нова тв Киров заяви, че се притеснява за сигурността си. „Зная кои са поръчителите на действията срещу мен и техните политически ментори. Подготвил съм комплект документи с конкретни данни за това, което става. Депозирал съм ги на сигурно място, защото се опасявам, че нещо може да се случи с мен или с членове на моето семейство”, каза той.  Той е категоричен, че докато е бил на поста си в НРС, е живял с убеждението, че утвърдените от него разходи са отивали по предназначение.", "date": "2018.02.16", "title": "Ген. Кирчо Киров под домашен арест, съществува опасност да се укрие"}
{"url": "http://www.faktor.bg/bg/articles/novini/svyat/trevozhna-statistika-1-milion-ot-detsata-v-evropa-zhiveyat-v-institutsii", "text": "Проучванията показват, че около 1 милион деца в Европа живеят в институции, откъснати от семействата си, от общностите си, в условия, в които не мога да ползват основни права. Това каза Алекс Кристопулос, заместник-изпълнителен директор на фондация \"Лумос\" по време на конференция, съобщават от просцентъра на социалното министерство. Всеки, който е отрасъл в институция, по някакъв начин е увреден или физически, или емоционално, или психически, е отбелязал Кристопулос. По думите му над 8 млн. деца по света живеят в подобни домове, в институции. Това уврежда техните възможности и потенциала им в чисто човешки план, е казал още той. Според него деинституционализацията е дълъг процес, в който България е натрупала богат опит и може да подпомага другите държави в региона. Преди 9 години Европейската комисия, заедно с България, впрегна ресурси на регионалния фонд и на Европейския социален фонд, за да преустанови практиката на институионализация и приоритизира грижата за децата с увреждания. През последните 2 години огромен брой институции бяха затворени, децата от тях бяха изведени и настанени в центрове от семеен тип, е отчел Кристопулос. По думите му задачата е изпълнена, но тези услуги трябва да бъдат развити, укрепени, за да могат децата да живеят в семейна среда. Българското правителство има много силна визия за деинституционализацията, е заявил още Кристопулос. Като предизвикателство пред страните в ЕС той е посочил осигуряването на адекватни грижи за децата-мигранти. Не трябва да се създават паралелни системи, а да се укрепват националните институции, за да могат да осигурят подкрепа като за местните деца, смята Кристопулос.", "date": "2018.02.16", "title": "Тревожна статистика: 1 милион от децата в Европа живеят в институции"}
{"url": "http://www.faktor.bg/bg/articles/premierat-skastri-zdravnata-kasa-ne-mozhe-da-aktualizirame-byudzheta-i-da-se-krade-oshte-poveche", "text": "\"Не може да осигуряваме възможност да се краде повече”. Така лаконично коментира скандала с исканата оставка на шефа на Здравната каса Камен Плочев премиерът Бойко Борисов. „Не може да вкарваш актуализация на бюджета на Здравната каса, и то за 200 млн., без преди това да си минал през министъра си, правителството си, без да видиш с какви пари разполага бюджетът”, категоричен бе Борисов. Той допълни, че правителството е осигурило милиарди левове за здравеопазването. „Все някак си в един момент Здравната каса излиза и има дупка”, допълни премиерът. По-рано през деня стана ясно, че здравният министър Кирил Ананиев е поискал оставката на управителя на Националната здравноосигурителна каса проф. Камен Плочев. Причината е писмото на професора до парламента, в което се посочва, че НЗОК дължи на чужди здравни фондове над 271 млн. лв.", "date": "2018.02.16", "title": "Премиерът скастри Здравната каса: Не може да актуализираме бюджета и  да се краде още повече"}
{"url": "http://www.faktor.bg/bg/articles/kmetitsata-na-borovan-za-nasilieto-v-doma-ne-uvolnyavam-hora-zaradi-klipove", "text": "\"Не уволнявам хора заради клипове и медиен натиск”, това заяви пред Нова тв кметът на община Борован Десислава Тодорова във връзка с насилието в дома за деца в селото.  Според нея се усеща желание за поредна сензация и раздаване на провосъдие в ефир. По думите й във включванията се правели внушения, че институциите си прехвърлят топката. Това не е така, казва кметът. „Всеки ще поеме отговорността си”, добави Тодорова. И все пак уточни, че тя нямала право да наказва. Ако го направи, щяла да превиши правомощията си.  Към момента всички служители, за които е ясно, че са налагали насилие, не работят с децата - двама са в болничен, а един е в отпуск. Людмила Петрова - възпитателката от видеото, се очаква да се върне на работа в края на месеца. Тогава щяла да бъде уволнена от новият временно заемащ поста управител, категорична е Тодорова. Тя каза още, че има  достатъчно данни, че служители са упражнявали вербално и физическо насилие, но „случаите, които медиите излъчиха, са едва от октомври 2017 година”.", "date": "2018.02.16", "title": "Кметицата на Борован: Не уволнявам хора заради клипове"}
{"url": "http://www.faktor.bg/bg/articles/erdogan-yasno-razkazal-na-reks-tilarsan-za-ochakvaniyata-na-turtsiya-v-siriya-i-irak", "text": "Според източници от турското президентство по време на срещата си с държавния секретар на САЩ Рекс Тилърсън президентът Редеп Тайип Ердоган „ясно“ е разказал очакванията на страната си в Сирия и Ирак както и за борбата срещу тероризма, пише Hurriyet. Според анонимен източник от турското президентство Ердоган и Тилърсън са обсъдили борбата срещу тероризма и турският президент „ясно“ е казал на държавния секретар относно турските приоритети и очаквания от САЩ в двустранните отношения. Междувременно двамата са имали „продуктивен и открит разговор“ относно взаимно изгодния начин страните да подобрят отношенията си. По-късно Тилърсън ще се срещне и с турския външен министър Мевлют Чавушоглу, за да обсъдят двустранните отношения и американската подкрепа към кюрдските „Отряди за народна самоотбрана“.", "date": "2018.02.16", "title": "Ердоган „ясно“ разказал на Рекс Тилърсън за очакванията на Турция в Сирия и Ирак"}
{"url": "http://www.faktor.bg/bg/articles/nikola-dimitrov-pred-nova-bitkata-e-mezhdu-silite-na-badeshteto-i-silite-na-minaloto", "text": "В петък София е сцена на нов епизод от преговорите между Атина и Скопие за името на югозападната ни съседка. Главни действащи лица в него са двама мъже с общо име - външните министри на Гърция и Македония Никос Коциас и Никола Димитров. Преди поредния кръг от разговори за името на Македония, външният министър на страната „И двамата с министър Коциас искаме да решим проблема, което е едно добро начало. Разбира се, имаме и различия как точно трябва да се реши този проблем”, заяви Никола Димитров.  „Ние сме много обременени от историята си. Ние сме много горди народи. Всички на Балканите.  Важно е да покажем на останалата част от Европа, че и тук, на Балканите, можем да се държим европейски. Битката е между силите на бъдещето и силите на миналото”, каза още той. „Искам моят народ да бъде с изправена глава, когато решим нещо и си стиснем ръцете”, подчерта Никола Димитров. „В момента  национализмът е слаб в Македония и се опитваме да го заменим с нещо, което наричаме „визионерски патриотизъм” – къде искаме да сме след 10, след 15 години. И затова сме много благодарни на българското председателство, защото в тежка ситуация за Европа – и покрай Brexit, и покрай мигрантската криза, българското председателство успя да постави Западните Балкани отново в дневния ред. За нас е много важно Македония да хване този влак. Много дълго чакахме на гарата, важно е и за нас, важно е и за стабилността в региона да се качим”, каза още той и добави: „Затова започнахме в нашата външна политика да правим приятелства и да решаваме проблеми”.", "date": "2018.02.16", "title": "Никола Димитров: Битката е между силите на бъдещето и силите на миналото"}
{"url": "http://www.faktor.bg/bg/articles/novini/balgariya/t-bikov-ne-e-podhodyasht-moment-za-voyna-mezhdu-institutsiite", "text": "\"Най-силният инструмент на президента е консултативния съвет. Когато атакуваш правителството и обявяваш Народното събрание за атрофирало, с кого ще седнеш да правиш преговори? Той е сбъркал ролята на президента\", коментира пред бТВ Тома Биков нападнике на държавния глава. \"Не е подходящ момент за война между институциите. Президентът трябва да разбере, че също е политик. Не сме го избрали за икона да се кръстим пред него. Той също прави грешки\", каза още Биков.   \"Ние нямаме лично отношение към Жаблянов. Той обаче често се оказва с позиция различна от тази в парламента. На 1-ви февруари имаше минута мълчание, която той се опита да бойкотира. Има политически консенсус за насилието. Обикновено заместник-председателя на парламента трябва да изразява мнението на парламента. Той има свое мнение, но като заместник-председател на парламента това е недопустимо. Не можем политическто насилие да го вадим пред скоби и да го определяме като \"добро\" и \"лошо\". За нас има само лошо\", коментира Биков. \"Ние сме обект на непрестанен натиск от президента. Той постоянно налага вето на различни законопроекти. Върху закона \"Пеевски\" обаче президентът не наложи вето\", припомни депутатът.  Биков подчерта, че концепцията не президентската институция не е да изказва мнения.", "date": "2018.02.16", "title": "Т. Биков: Не е подходящ момент за война между институциите"}
{"url": "http://www.faktor.bg/bg/articles/georgi-harizanov-za-perioda-za-koyto-sporyat-radev-i-borisov-peevski-ne-e-bil-sobstvenik-na-edna-ot-balgarskite-televizii", "text": "Ако нямаше сблъсъци между президент и премиер, бих се притеснявал. В обществото трябва да има политически спорове, трябва да има сблъсъци, категоричен бе в \"България сутрин\" Bulgaria ON AIR журналистът и пропагандатор Петър Волгин. Повод за думите му бе поредната задочна размяна на остри реплики от страна на Румен Радев и Бойко Борисов, както и обвиненията за връзки с депутата от ДПС Делян Пеевски. Според журналиста няма нищо по-естествено от това държавен глава и министър-председател да спорят по различни въпроси.  \"Радев беше избран именно защото е кандидатура срещу статуквото, което се олицетворяваше в онзи момент от ГЕРБ и Борисов. Ако нямаше спорове между двете институции на \"Дондуков\", това би означавало, че в държавата цари някакъв консенсус, който до голяма степен е фалшив\", подчерта Волгин.  Той добави, че желанието да има изкуствена стабилност в обществото не е добро. \"Дълго време при предишния президент живяхме с усещането, че президентската институция е безгласна буква\", смята журналистът, който има доста странни представи по този въпрос и не само по него.. За нормално да има спорове между президент и премиер определи и другият гост на Bulgaria ON AIR Георги Харизанов от Института за дясна политика.  \"Но ми се ще сблъсъците да бяха на ниво политика, а не \"жълти вестници\", обясни той. Харизанов посочи, че за периода от време, за който спорят Радев и Борисов, Делян Пеевски тогава не е бил собственик на една от българските телевизии. Но, продължи той, цялата \"лавина\", която излезе от Президентството, не почива върху фактологията. \"Ако има такава - нека разберем, ако няма - значи президентът е излъгал. Ако Радев е излъгал - имаме много голям проблем\", заключи гостът на телевизията.", "date": "2018.02.16", "title": "Георги Харизанов: За периода,  за който спорят Радев и Борисов, Пеевски не е бил собственик на една от българските телевизии"}
{"url": "http://www.faktor.bg/bg/articles/anton-todorov-rumen-radev-e-ryadko-nevazpitan-politik", "text": "„Не знам защо изследването на миналото води до бяс, обиди или леко снишаване. Изследването на миналото е много полезно, за да може една нация да не прави отново подобни грешки“, каза Антон Тодоров бивш депутат от ГЕРБ и настоящ аналитик в партията в сутрешния блок на Bulgaria ON AIR. Той разкри също така, че Валери Жаблянов живее в „малка спретната къщурка за няколкостотин хиляди лева“. “Той не живее в панелка. В момента неговият син работи в Националната компания Индустриални зони“, каза той. „Предстоят европейски избори, на които БСП ще бъде помляна за 12 път, след това идват местните и ще ги вкараме от нокдаун в нокаут“, завърши Антон Тодоров. Яростна словесна битка се разрази между него и журналиста Иван Бакалов. Поводът е разменените реплики между премиера Бойко Борисов и президента Румен Радев.  Бакалов заяви, че не иска да води разговор с Тодоров, а контрира, че зрителите нищо не научават от събеседника му и поясни: „Това е последният път, в който сядам с някое човече, което не може да ми се хване на нокътя на малкия пръст“. „Издигни се малко от мижитурското си съществуване“, каза още Тодоров на Иван Бакалов.  „Аз съм бил пропагандист, ама вие, г-н Бакалов, какъв сте?“, попита Тодоров и продължи: „Докажете твърдението, че Борисов е в коалиция с Делян Пеевски. Кураж трябва и факти. Коя е коалицията?“. „Колко дивизии има президента, освен една партия, която е изпъстрена с вътрешни противоречия и една друга партия, която съжалява за подкрепата, която даде“, коментира Тодоров. „Всеки има право на лош вкус, но чак толкова“, добави той. Бакалов изрази мнение, че премиерът се е накарал преди дни от телевизионния ефир на детската градина „България“. Тодоров обаче веднага отговори на тези обвинения към Борисов и заяви, че това нещо е типично поведение за Радев.  „Такова е нивото на Румен Радев, който говори за разносвачи на шербет. Радев е рядко невъзпитан политик. А Бакалов има право на лично мнение, но личното мнение не е факт. Аз такива мнения ги хващам, смачквам ги и ги хвърлям в коша“, обясни Тодоров. Той отново изброи какви успехи е постигнала България за миналата година. „Да, има наистина много бедни българи, но те не са влагали в образованието си и не са инвестирали в себе си. 30 години инвестирам в себе си. Имам книги за 150 000 лв. нека дойде камера да снима в кабинета ми“, каза Тодоров на водещия на сутрешния блок.", "date": "2018.02.16", "title": "Антон Тодоров: Валери Жаблянов живее в „малка спретната къщурка за няколкостотин хиляди лева“"}
{"url": "http://www.faktor.bg/bg/articles/novini/balgariya/ekaterina-zaharieva-vaprosite-na-prezidenta-kam-erdogan-shte-se-postavyat-v-drug-format", "text": "\"Предстоящото посещение на турския премиер Реджеп Тайип Ердоган на 26 март е съвместна инициатива на българския премиер Бойко Борисов, като председателстващ Европейския съвет, председателя на Европейския съвет Доналд Туск и председателя на Европейската комисия Жан-Клод Юнкер. Въпросите, които президентът Румен Радев призова премиера да зададе на Ердоган, са много важни, но те се поставят на двустранните срещи, не на ниво медиатори. На тази среща ще има възможност да се обсъди като цяло отношенията ЕС – Турция, в това число, разбира се, въздържането от намеса във вътрешните работи на всички държави, в които има турски граждани\", коментира външният министър Екатерина Захариева пред бТВ. Според Захариева фактът, че България успява да организира такава среща е голям успех за българската външна политика. На въпрос дали Радев е поканен, тя посочи, че президентската администрация е информирана за всяко действие.   Захариева посочи, че тепърва предстои да се уточни форматът, но \"така или иначе това е формат по време на българското европредседателство и в него се срещат председателството с институциите и съответната държава, не е формат на лидерите\".  \"Ако президентът има желание да се види с Ердоган, това ще се осъществи\", подчерта тя. \"В никакъв случай България не разнася шеберт или чай, или кафе по време на българското председателство, напротив\", каза тя. За поредния скандал между премиера и президента министърът коментира:  \"Не е приятно, мислех, че институциите работят добре и се надявам това напрежение да се успокои и да продължим за доброто на България\".  Тя самата не може да си обясни какво е предизвикало тази реакция.  \"Мисля, че премиерът беше доста доброжелателен в интервюто си, така че се надява да се изчистят тези напрежения и не бих казала, че е полезно за никого\", заяви министър Захариева. За изказването на говорителя на руското външно министерство Мария Захарова, че на премиера Борисов може да му се даде руско гражданство, за да гласува на президентските избори в Русия Захариева каза, че това е \"нелепа шега\". Тя подчерта учудването си, че Захарова е повдигнала въпроса близо три седмици след изказването на Борисов, че \"в света има две неща, които не се избират – родителите и президента на Русия\". \"Реакция трябва да има на подходящото ниво, не мисля, че на българския министър отива да отговаря на говорител\", каза тя.", "date": "2018.02.16", "title": "Екатерина Захариева: Въпросите на президента към Ердоган ще се поставят в друг формат"}
{"url": "http://www.faktor.bg/bg/articles/novini/svyat/i-sasht-obviniha-rusiya-za-kiberatakata-s-virusa-nepetya", "text": "Белият дом обвини Русия в опустошителната кибер атака, наречена „НеПетя“. От администрацията на Тръмп се присъединиха към мнението на британското правителство, че атаката е дело на руски военни. Белият дом заплаши Москва с „международни последици“ и определи кибератаката като „най-разрушителната и скъпоструваща в историята“.  Според Вашингтон атаката „е била част от настоящите усилия на Кремъл да дестабилизира Украйна и показва още по-ясно замесеността на Русия в протичащия там конфликт“. „НеПетя“ започна от Украйна и засегна цяла Европа миналата година. Извършената през юни атака парализира компютри на държавни учреждения, важни инфраструктурни обекти, сред които пристанища, заводи и офиси. Тя нанесе щети за милиарди долари.  Междувременно демократите в Конгреса на САЩ внесоха законопроект, който предвижда да бъдат заделени над 1 милиард долара за по-добра киберзащита на американската избирателна система.", "date": "2018.02.16", "title": "И САЩ обвиниха Русия за кибератаката с вируса \"НеПетя\""}
{"url": "http://www.faktor.bg/bg/articles/novini/balgariya/ministarat-na-zdraveopazvaneto-e-poiskal-ostavkata-na-shefa-na-nzok", "text": "Министър Кирил Ананиев поискa оставката на директора на НЗОК проф. Камен Плочев.  Причината е, че проф. Плочев е нарушил процедурата и миналата седмица без да го е информирал на своя глава е поискал да бъде актуализиран бюджета на НЗОК.  Освен това шефът на НЗОК е излъгал чии е бил подписът под документа.   Пред журналисти в кулоарите на парламента министърът на здравеопазването обяви, че е направил това още вчера.", "date": "2018.02.16", "title": "Министърът на здравеопазването е поискал оставката на шефа на НЗОК"}
{"url": "http://www.faktor.bg/bg/articles/novini/balgariya/bsp-s-nova-deklaratsiya-nyama-da-pozvolim-na-gerb-da-pravi-istoricheska-interpretatsiya-na-faktite-ot-istoriyata-ni", "text": "Няма да позволим на ГЕРБ да прави историческа интерпретация на фактите от историята ни и да се опитват да заметат реалните проблеми на гражданите. Това каза заместник-председателят на ПГ на „БСП за България“ Жельо Бойчев в декларация от името на група, предаде Агенция „Фокус“. Една доста арогантна декларация, която сякаш иска да замаже предишната, бихме допълнили. „Трябва да поздравя колегите от ГЕРБ много успешно, много умело използват историческите теми и връщането назад в историята в опита да покриват реалните проблеми на българските граждани в момента. Поздравявам г-н Биков, справяте се успешно. Друг е въпросът дали българските граждани ще го разберат. Това, на което ние категорично ще се противопоставяме е на този ваш опит да изместите теми. Ако има тема, която трябва да бъде на дневен ред в българското Народно събрание днес и трябва да отнема енергията му и да нажежава страстите, това е защо в момента се отказва достъп до медицинско обслужване на български граждани“, заяви Бойчев.", "date": "2018.02.16", "title": "БСП с нова декларация: Няма да позволим на ГЕРБ да прави историческа интерпретация на фактите от историята ни"}
{"url": "http://www.faktor.bg/bg/articles/novini/svyat/dve-treti-ot-privarzhenitsite-na-gsdp-sa-za-koalitsiya-s-merkel", "text": "Две трети от привържениците на Германската социалдемократическа партия подкрепят съставяне на коалиционно правителство с консерваторите на канцлера Ангела Меркел, сочи допитване, цитирано от Ройтерс.  Анкетата показва, че 66 процента от запитаните искат \"голяма коалиция\", а само 30 процента предпочитат предсрочни избори.  При поддръжниците на консерваторите коалиционно правителство се подкрепя от 78 %.  В започващо от 20 февруари гласуване по пощата от 464-те хиляди членове на ГСДП ще се поиска да подкрепят сключената миналата седмица между партийните лидери четиригодишна управленска програма. Резултатите от това гласуване ще бъдат обявени на 4 март.  Ако коалиционното споразумение бъде отхвърлено, най-вероятно ще бъдат произведени предсрочни избори.  В анкетата се посочва още, че 49 процента от германците искат Меркел да изкара нов четиригодишен мандат като канцлер, а 44 процента искат тя да напусне поста преди да е изтекъл мандатът й.  Почти три четвърти от привържениците на консерваторите искат Меркел да изкара пълен канцлерски мандат, докато 86 процента от поддръжниците на крайнодясната партия \"Алтернатива за Германия\" искат тя напусне преди края му.", "date": "2018.02.16", "title": "Две трети от привържениците на ГСДП са \"за\" коалиция с Меркел"}
{"url": "http://www.faktor.bg/bg/articles/avioekspert-razkri-zashto-chesto-v-rusiya-stavat-samoletni-katastrofi", "text": "„При всеки един инцидент със самолет първо се гледа разпръскването на детайлите по земята. Ако те са  метър на метър и нещо, и разхвърчани на километър, това е знак, че самолетът не се е разбил на земята, а във въздуха. Ако самолетът е паднал цял на земята, се получава гигантска експлозия. Нелепа е теорията за удар в земята“, заяви пред novini.bg авиоекспертът Ангел Борисов. Така той коментира катастрофата с пътническия самолет Ан-148 в Московска област. Припомняме ви, че на борда на самолета имаше 71 души - 65 пътници и 6 души екипаж. Нито един не оцеля при инцидента.  Експертът поясни, че ако има възможност за обледяване на един самолет, винаги той се пръска на земята с антифриз и след това излита и така докато пробива облачността няма обледявания. По думите му е изключително некомпетентно изказването – замръзнаха датчиците. Борисов коментира и излязлата информация, че е имало конфликти между екипажа. По думите му именно когато няма синхрон в екипажа, може да се стигне до ситуация, при която въздухът в двигателите да се ограничи, температурата да се повиши и тогава някои от двигателите да замръзне.  „Екипажът е довел до това поне единият двигател и така той е експлоадирал“, обясни специалистът и уточни, че знак за това е и начинът, по който са паднали частите на земята. „Тук много трудно може да се лъже. Ако самолетът е паднал на земята, с тези 15 – 20 тона керосин, ще има кратер с големина 10 – 15 метра“, обясни още Борисов.  Експертът е категоричен, че многобройните авиокомпании на руска територия не са в състояние да покрият нормите на екипажа. Екипажите са лошо подготвени. „2011 година е имало подобен аналогичен случай и никой не си е направил изводите“, каза още Ангел Борисов.", "date": "2018.02.16", "title": "Авиоексперт разкри защо често в Русия стават самолетни катастрофи"}
{"url": "http://www.faktor.bg/bg/articles/aktsioner-v-ktb-se-kandidatira-za-predsedatel-na-sofiyski-gradski-sad", "text": "Акционер в пирамидата Корпоративна търговска банка се самономинира за председателското място на Софийски градски съд. Гражданският съдия Евгени Георгиев притежава 58 акции във фалиралата КТБ, като произход на средствата за тях в размер на 5160 лв. е посочил \"заем\", съобщава Канал3. Другият кандидат за председател на СГС – съдия Светлин Михайлов, е далеч по-заможен. Благосъстоянието на магистрата има своето обяснение. То се дължи на продажба на имоти, на наследство и на доходи от трудови възнаграждения, както и от присъдено обезщетение.  Михайлов не е акционер в КТБ, няма данни да е бил и свързан с банката на Цветан Василев, което да поражда съмнение, че може да изпадне в конфликт на интереси, когато СГС разглежда някое от делата около “кражбата на века”.", "date": "2018.02.16", "title": "Акционер в КТБ са самономинира за председател на Софийски градски съд"}
{"url": "http://www.faktor.bg/bg/articles/pisatelyat-disident-dimitar-bochev-proklyatieto-na-balgariya-e-edna-ili-druga-forma-na-komunizam", "text": "Писателят дисидент Димитър Бочев коментира пред бТВ словесните престрелки от последните дни между премиера Бойко Борисов и президента Румен Радев. Запитан дали е очаквал така да ескалира случилото се между двамата държавни мъже, Димитър Бочев заяви: \"Този конфликт беше препрограмиран. Президентът и премиерът произлизат от различни противостояния, от различни политически формации и Радев така и не намери самочувствието, не намери силите да се разграничи от партията, която го издигна за кандидат, за да стане общобългарски президент. Това успя да постигне неговият предшественик Росен Плевнелиев, който съумя в по-голяма степен да се разграничи от партията, която го издигна за президент. Още в предизборната кампания Илияна Йотова каза, че ако Радев дръзне да се отклони, тази партия няма да му прости.\"  Димитър Бочев определи \"битката\" между Борисов и Радев като дребнава. Според него, от нея по-достойно е излязъл Борисов. \"В крайна сметка президентът се опита да внуши някаква връзка лично на Борисов с нечисти олигархични кръгове. Какво му отговори Борисов? Ако имате подобни сигнали, знаци, дори само подобни подозрения, сигнализирайте прокуратурата. Това беше най-естественият и убедителен отговор. Президентът сам падна в капана, заложен от Борисов. Всеки гражданин, който подозира един държавен мъж в подобни безчинства, негов граждански дълг е да сигнализира прокуратурата. Защо Румен Радев трябва да си играе на  въпроси и отговори и да ни губи времето. Към Борисов бяха подхвърлени внушения, които с нищо не бяха потвърдени\", посочи още Бочев. Помолен да коментира състоянието в управленската  коалиция, Димитър Бочев посочи, че тя вече се пропусва. \"За моя радост\", добави той. \"Аз не искам да бъда представляван от един вицепремиер, който е примитив, който открива обществени тоалетни. Той представлява и мен, и тоалетната с еднаква легитимност. Ще намерите ли друга европейска държава, в която цял вицепремиер ще издевателства над немощни старици на границата? Друг, който се прави на пазвантин и тръгва да въдворява ред в крайморските кръчми? Та те отдавна са се превърнали в бърдаци, но не е работа на един самоуважаващ се държавник. Този примитивизъм полепва и по моята личност. Не искам да бъда управляван от ченгета и примитиви, а такива са в момента съратниците на Борисов. Това мен ме позори и се чувствам без вина виновен и опозорен.\"  На въпрос как би коментирал декларацията на БСП, философът и журналист отговори, че тази декларация е продължение на позора. \"Тя е съставна част от онзи мътен поток, който бих нарекъл пълзяща реставрация на комунизма. Всеки, който се опитва да оневини Народния съд - исторически най-грозното престъпление в националното битие, който е издавал постфактум присъди, убийства, терор, насилие, става негов съучастник. Цяла една партия се превръща в съубиец, съпалач на собствените си сънародници. И БСП и до днес не успя да се разграничи убедително от тази декларация. Обществото ни е дълбоко разделено. Още не  сме приели и няма да приемем закон за лустрацията, вече и няма смисъл. Ние сме народ от тодорживковци, от носталгици по \"добрите\" стари времена, от русофили или русоиди, от граждански инфантили. Народ, който в свободни избори избира собствените си палачи, той не е жертва. той е съучастник. Ние сме съучастници в собствената си трагедия.\" Попитан как да учат децата ни комунизма, писателят дисидент и политически емигрант отговори: \"Не е толкова важно дали комунизмът ще влезе в учебниците, по-важно е как. Защото може да влезе като претъплението, което е, но може да влезе и като герой, което не е. Историческото проклятие на България е комунизмът. Актуалното проклятие на България е неокомунизмът и имаме всички основания да се опасяваме, че бъдещото проклятие на България ще бъде една или друга форма на комунизъм.\"", "date": "2018.02.16", "title": "Писателят дисидент Димитър Бочев: Декларацията на БСП е част от пълзящата реставрация на комунизма"}
{"url": "http://www.faktor.bg/bg/articles/prez-mart-v-24-balgarski-grada-rusnatsi-glasuvat-za-prezident", "text": "Руските гласоподаватели ще имат секции в 24 български града за президентските избори на 18 март 2018 г., съобщиха от пресслужбата на посолството в София, цитирани от Канал 3.  В самия ден на изборите ще бъдат отворени секции само в София, Варна, Русе и Пловдив. Те ще работят от 8 до 20 ч.  В други 20 града изборите ще се провеждат предварително по установен график - от 3 до 17 март.  Това са Благоевград, Видин, Димитровград, Хасково, Силистра, Шумен, Банско, Дупница, Петрич, Самоков, Карлово, Бургас, Добрич, Велико Търново, Стара Загора, Сливен, Търговище, Несебър, Враца и Плевен.  В България живеят близо 10 000 руски граждани, като за улеснение на многобройните туристи от Русия са открити секции в близост до зимни курорти като Банско, Самоков, Дупница.", "date": "2018.02.16", "title": "Руските гласоподаватели ще имат секции в 24 български града"}
{"url": "http://www.faktor.bg/bg/articles/yanka-takeva-predlaga-antistres-programi-za-uchiteli-vmesto-videonablyudenie", "text": "Образователното министерство, сдружението на общините, синдикатите и част от родителските организации са против задължителното видеонаблюдение в детските градини. За сметка на това обаче ще има краткосрочни и дългосрочни мерки за преодоляване на агресията, сред които и антистрес програми за учители. Това се разбра след среща в министерството днес, повод за която са случаи на прояви на насилие от страна на педагогическия персонал към деца в градините. Столичната община ще отпусне финансиране за изграждането на видеонаблюдение в ясли и детски градини, където целият персонал и всички родители са съгласни. Според синдикатите обаче това нарушава личните права и разваля ценностната система на децата. От \"Подкрепа\" планират протести, ако видеонаблюдението стане задължително. За протести, но заради липсата на камери, говорят и от Инициативния комитет за иновативно образование - единствената организация, която настоява за задължително видеонаблюдение в детските градини. Идеята за антистрес програма е на председателя на Синдиката на българските учители Янка Такева и ще бъде реализирана като дългосрочна мярка, потвърди зам.-министърът на образованието Деница Сачева. Засега не е известно какво ще включват програмите. На този етап няма как да се намали броят на децата в яслените и градински групи заради липсата на материална база и педагози. След приема на деца със специални образователни потребности е масова практика в групите да има над 30 деца.", "date": "2018.02.16", "title": "Учителски синдикат предлага антистрес програми, вместо видеонаблюдение"}
{"url": "http://www.faktor.bg/bg/articles/politika/hlyab-i-pasti/nato-ne-e-gotovo-za-voynata-na-nevestulkite", "text": "НАТО се готви за погрешна война. Членовете на Алианса имат 3 милиона войници и близо 10 000 танка. Но утрешните битки няма да се водят само с конвенционални средства. Тъй като враждебните държави водят своите битки на границата на войната и мира, НАТО и неговите западни съюзници ще трябва да станат по-креативни в защитата си от  хибридните атаки. Това означава да разшири обхватът на своите действия отвъд военните. Европейските държави за жалост са неподготвени за този вид хибридна война, която се води в целия свят. Миналия месец шефът на армията на Великобритания - Ник Картър, предупреди, че   в справянето с войнствената политика на Русия, което е нанесло тежки поражения на цивилния живот в страната. САЩ също не успява да поддържа темпото – днес все по-ясно разбира, че може да загуби войната с Русия или Китай.   Да вземем само източниците на електроенергия. Само Германия има близо 2000 електроцентрали. При конвенционална атака противниците биха могли да ги бомбардират. Днес те са по-склонни да ги атакуват  дори като изпратят ракети. Силите като Русия и Китай не са конвенционални противници; те имат възможност, но и готовност да доведат страната до застой много преди да започне тази конвенционална война. \"Ние се заблуждавахме, като мислим, че сме ограничили заплахите от война\", казва генерал Ричард Барънс, който до 2016 г. командваше Британските военни сили в Алианса. \"Но природата на войната никога не се променя - това са насилието и жестокостта. Сега противниците се ориентират към използването на сложни форми на хибридна война. \" Враждебните чужди сили в днешно време са по-склонни да атакуват чрез кибератаки или изпращане на ракети. Евентуалната кибератака на  електрическата мрежа не би довела само до липса на ток за гражданите; това ще повиши процента на смъртност, ще наруши доставките на вода и ще затвори пристанищата. \"Те могат да ни парализират за дълго преди да стигнем до кинетична война\", казва французинът Джулиан Линдли от Националния университет по отбрана във Вашингтон. И това може да се постигне с относително евтини кибер инструменти, които \"трудно могат да се прогнозират и проследят\", посочва Ярно Лимел, професор по киберсигурността в Aalto University във Финландия. Чрез морската кабелна система, по която преминава целият интернет трафик, се реализират не по-малко от 10 трилиона долара финансови транзакции всеки ден. Те представляват друга лесна цел за противника. Дори ако само няколко от тези кабели бъдат саботирани, ще настъпи хаос в сферата на  жизненоважни услуги, като търговията на дребно и транспорта. Каква е дилемата: Тъй като НАТО и неговите съюзници могат да се похвалят със силни конвенционалните въоръжени сили, враждебните държави са по-склонни да използват различни форми за водене на война - и след това ще твърдят, че формата на агресия, каквато е хакването на  електроцентрала не представлява истински акт на война. Нарича се   подобно на хвърлянето на камъчета по прозорците на съседа от защитено място зад оградата. Съвременната война ще бъде по-малко инвазия за територии и повече да бъде пречупена волята на обществото и бъде създаден хаос в смисленото му ежедневие.  Всяване на паника? Не съвсем. Енергийните компании вече отбелязват все по-голям брой хакерски атаки. Между 1992 г. и 2006 г. Русия  е осъществила 55 прекъсвания на електроенергията. През 2015 г. и 2016 г. \"елементи на руското правителство\" хакнаха датското министерство на отбраната и така получиха достъп до електронните пощи на техните служители. През последните месеци руските подводници също обикалят около жизненоважни комуникации в Северения атлантически океан.  Като отворени, демократични общества никога няма да можем напълно да се защитим срещу „войната на невестулките“. Но можем да проявим решителност и твърдост, и би било по-ефективно (в сравнение с  трупането на конвенционално оръжие). Това обаче ще изисква координирани действия от страна на институциите и цялото общество: министри, правителствени агенции, компании, граждански организации. Националната система за отбрана на Дания е добър модел как може да се направи това: всяка година правителството организира тренировъчни упражнения за всеки ключов сектор на обществото – включително в правителството, корпорациите, гражданските организации и отбранителната система. Последният екперимент е свързан с имитирането на терористична атака срещу важни цели на правителството, в комбинация с кибератака. Ако всеки сегмент от обществото е обучен как да реагира, обхватът на щетите, причинени от една потенциална атака, ще бъде далеч по-малък.  Правителствата също така трябва да стартират информационни кампании за обществеността, които да осведомяват гражданите за услугите, на които могат да разчитат – ток, вода, транспорт, интернет. Местните организации и правителствени институции трябва да подпомагат гражданите да се научат да се справят и в ситуации, в които са лишени от този набор от услуги. Заедно с индустрията, правителствените служби трябва също да разполагат с гъвкави, алтернативни варианти за справяне в критични ситуации. По време на Студената война всяка страна имаше такива планове. Но напоследък те събират прах и в никакъв случай не са релевантни, защото значително е променена природата на войните, които се водят днес. Към това се наслагва и ефектът от глобализацията, която днешните правителства нямат възможност да управляват като й противодействат. Страните трябва да използват   която обяви през януари, че създава нова агенция за психологическа защита. Създаването на устойчивост срещу ерозията на европейските демократични институции също е от решаващо значение за защитата на нашите общества от съвременните форми на война. Като имаме предвид, че войната на невестулските се цели в обикновения начин на живот на гражданите, ние нямам право да поверяваме нашата сигурност на малки групи платени войници.  Утрешните войни изискват да бъде проявена решителност от хората във всички нива на обществото – от децата в училище до премиера – тогава можем да се надяваме, че като засилим гражданската си активност, ще се противопоставим решително на нашите противници.", "date": "2018.02.16", "title": "НАТО не е готово за „войната на невестулките“"}
{"url": "http://www.faktor.bg/bg/articles/novini/balgariya/georgiev-napadkite-na-prezidenta-kam-premiera-ne-podhozhdat-na-darzhaven-glava", "text": "\"Нападките от страна на президента Румен Радев към премиера Бойко Борисов са признак на ревност и не подхождат на държавен глава на страна, председателстваща Съвета на Европейския съюз\", коментира пред телевизия \"Европа\" зам.-министърът на външните работи Георг Георгиев.  По другата гореща тема – скандалът около позицията на БСП за Народния съд, Георгиев подчерта, че е редно Валери Жаблянов да подаде оставка като зам. – председател на Народното събрание, защото това ще е най-искреният знак за извинение към хората, които са били репресирани от комунистическия режим.  \"По време на европредседателството на България е редно всички институции да работят заедно за интересите на страната си, а не президентът да отправя остри реплики към премиера в публичното пространство\", заяви той.  \"Господин президентът е абсолютно свободен, ако намира нещо нередно, да адресира за това компетентните институции. Но начинът подобни нападки да се правят през медиите ми се струва доста неуместен, на първо място. На второ – да се правят коментари за държавата, за която все пак си държавен глава е също малко будещо недоумение у мен. Ако някой би желал да подценява собствената си роля в процесите, разбира се, е свободен да го прави, но нека не въвлича в това и страната си\", смята Георгиев. Георг Георгиев коментира и поведението на БСП като подчерта, че не може да се изразява неодобрение към събитие като Луковмарш и в същото време да се оправдава Народния съд.  Според него почитането на противоречива личност като ген. Луков в страната, която е спасила своите евреи от нацистките лагери на смъртта, предизвиква само недоумение.", "date": "2018.02.16", "title": "Георгиев: Нападките на президента към премиера не подхождат на държавен глава"}
{"url": "http://www.faktor.bg/bg/articles/novini/svyat/izrael-mozhe-da-e-unishtozhil-50-ot-pvo-na-siriya", "text": "Според източник от въоръжените сили на Израел е възможно по време на въздушните удари от миналата седмица половината ПВО на Сирия да е била унищожена, предава РИА Новости, цитирана от \"Фокус\".  „Според нашите предварителни данни, подчертавам, предварителни, са унищожени около 50% от силите на противовъздушната отбрана на Сирия. Ще проверим тези оценки“, съобщи източникът. Началник-щабът на ВВС на Израел Томер Бар по-рано заяви, че съботната операция на израелската авиация е най-големият ѝ сблъсък с ПВО на Сирия от 1982 г. и се е увенчала с пълен успех.  Агенция „Фокус“ припомня: В събота в отговор на навлизане на безпилотен, опознат като ирански, ВВС на Израел атакува въздушна база край сирийския град Палмира, а след това нанесе удари и по цели около Дамаск, включващи зенитни батареи.", "date": "2018.02.16", "title": "Израел може да е унищожил 50% от ПВО на Сирия"}
{"url": "http://www.faktor.bg/bg/articles/novini/balgariya/pak-spasyavat-mladezhi-na-zabraneniya-pat-buzludzha-shipka", "text": "Екипи на пожарна, полиция и пътноподдържаща фирма отново се включиха в спасителна акция на забранения за движение път Бузлуджа - Шипка. Две момичета и едно момче са извадени рано тази сутрин от преспите там. Сигналът за бедствие е получен около 3:30 ч. Младежите са от Казанлък, по данни на спасителите. Били са на забранения път с лек автомобил „Фолксваген Пасат”, който също е изтеглен. Спасените са в добро състояние. Имали са достатъчно гориво в автомобила, поддържали са връзка с полицията през цялото време. Не е ясно защо са решили да минат по забранения пътен участък. През миналия месец заради събирачи на адреналин отново там се стигна до спасителна акция по изваждането на девет души.", "date": "2018.02.16", "title": "Пак спасяват младежи на забранения път Бузлуджа – Шипка"}
{"url": "http://www.faktor.bg/bg/articles/garnevski-kam-bsp-poiskayte-proshka-simov-izvinili-sme-se-prez-91-va", "text": "Спас Гърневски, депутат от ГЕРБ, и Александър Симов, депутат и острие на БСП, стигнаха до лют скандал в студиото на Нова телевизия. Двамата  дискутираха декларацията на БСП за Народния съд. Оказа се, че червените си го тачат, въпреки всичко.  \"Покайте се, допуснали сте грешка\", каза Гърневски по повод декларацията-бомба. Симов повтори мантрата на \"Позитано\" 20 от последните дни: \"Ние още 91-ва г. сме поели своята отговорност. Не смятам, че трябва отново и отново...\" \"Значи може всичко после...\", забеляза водещият Виктор Николаев. Александър Симов имаше безочието да заяви, че този, който нарича Народният съд престъпен дава индулгенция на съюзниците на Хитлер, като обясни, че международната общност е изискала съда.   За сведение на Симов:  В Нюрнберг на смърт чрез обесване са осъдени 12 души, а на 7 са дадени доживотни присъди.. Министърът на правосъдието Минчо Нейчев в доклад пред Политбюро на ЦК на БРП(к) на 24 юли 1945 г., съобщава тези данни: За времето от 22 декември до 31 март Народният съд е разгледал 145 дела с общо 10 907 подсъдими и са издадени 9599 присъди както следва: осъдени на смърт – 2730 души, доживотни – 1920, 20-годишни – 19, 15-годишни – 962, 10-годишни – 727, по-кратки присъди – 3241.  Без съд и присъда преди това са избити над 20 000 души. Симов цитира политолог, казал „Толкова неистово се борим с комунизма, че ще родим фашизъм“. Сякаш има разлика.   Валери Жаблянов ще даде специално изявление, в което ще обясни мотивите си, заяви Александър Симов.  \"Трябва да бъдем реалисти, ГЕРБ имат всички възможности да маханат Валери Жаблянов и най-вероятно това ще се случи\", каза Симов. Не разбрахме само защо те не искат да го махнат, като е единственият виновник за декларацията.   Той смята, че на мястото на Жаблянов няма да бъде предложен никой.  \"Не наказаваме за изразена лична позиция. За подобно нещо няма как Жаблянов да получи наказание. Това означава да нарушим всичките си принципи\", каза Симов. Спас Гърневски припомни причината за напускането на Димитър Главчев. \"Заради отнемане на думата от Коренлия Нинова и то по правилник\", каза той.", "date": "2018.02.16", "title": "Гърневски към БСП: Поискайте прошка! Симов: Извинили сме се през 91-ва"}
{"url": "http://www.faktor.bg/bg/articles/novini/balgariya/ofitsialna-vizita-na-prezidenta-rumen-radev-v-makedoniya", "text": "Президентът Румен Радев ще бъде на официално посещение в Република Македония днес и утре по покана на президента Георге Иванов. В ръководената от държавния глава делегация участват представители на изпълнителната, законодателната и местната власт, на българското православно духовенство, както и на българските стопански камари. По време на визитата си българският президент ще проведе срещи с държавния глава Георге Иванов, с министър-председателя Зоран Заев и с председателя на Събранието на Република Македония Талат Джафери.Ключови теми на посещението ще бъдат изпълнението на Договора за приятелство, добросъседство и сътрудничество, както и подкрепата на България за европейската и евроатлантическата интеграция на Република Македония. В първия ден на визитата си Румен Радев ще поднесе цветя на гроба на Гоце Делчев в православната църква \"Свети Спас\" в Скопие.", "date": "2018.02.16", "title": "Официална визита на ​президента Румен Радев в Македония"}
{"url": "http://www.faktor.bg/bg/articles/novini/svyat/zadarzhaha-dvama-bratya-zapodozreni-za-terorizam-v-nyu-york", "text": "В Ню Йорк задържаха двама братя по подозрение за организиране на терористично нападение. Двамата са задържани в нюйоркския квартал Бронкс при федерално антитерористично разследване. В тях са намерени материали за направа на самоделна бомба. Единият от двамата е учител. При обиска на жилището им са открити материали за направата на взривно вещество.", "date": "2018.02.16", "title": "Задържаха двама братя, заподозрени за тероризъм в Ню Йорк"}
{"url": "http://www.faktor.bg/bg/articles/novini/balgariya/lichnite-lekari-shte-mogat-da-ni-izprashtat-v-bolnitsa-s-telefonen-razgovor", "text": "Личните лекари ще могат да ни изпращат в болница с телефонен разговор. По телефон, с писмо или чрез имейл личните лекари ще са задължени да ни информират и за предстоящи имунизации или профилактични прегледи. Това е заложено в нова наредба на Министерството на здравеопазването. Документът предвижда още джипитата да са на разположение денонощно за телефонна консултация, а също така да извършват оценка на вредните ни навици, водещи до увреждане на здравето, и по своя преценка да ни насочват към специалист. Новата наредба е публикувана на страницата на министерството за обществено обсъждане и ако в рамките на 14 дни няма възражения, се очаква да бъде приета.", "date": "2018.02.16", "title": "Личните лекари ще могат да ни изпращат в болница с телефонен разговор"}
{"url": "http://www.faktor.bg/bg/articles/novini/svyat/i-kalfin-kakvo-iskame-konkretni-dati-za-priem-v-es-ili-dalgosrochen-angazhiment-kam-balkanite", "text": "\"Вече постигнахме нещо, нататък вече зависи докъде ни стигат амбициите. Европейският съвет трябва да даде много ясна перспектива на Западните Балкани\", коментира пред БНТ бившият министър на външните работи Ивайло Калфин.  \"Съветът може да даде политическата визия. Трябва да решим какво искаме – конкретни дати за прием в Европейския съюз или по-дългосрочен политически ангажимент към тези страни. Тук вече ще се види колко е амбициозно нашето председателство. Ние в момента сме в двигателя на този процес\", заяви Калфин.  \"След няколко години Балканите трябва да бъдат променени. Тази промяна върви първо през регионална интеграция, а след това и през прием в Европейския съюз\", коментира бившият външен министър.  \"Договорът за добросъседство с Македония не е всичко. Оттук нататък трябва да продължим да работим. В момента има доста ускорено развитие по спора за името на западната ни съседка и се надявам на благоприятна развръзка, за да може Македония да си отвори вратата към НАТО\", каза още Ивайло Калфин.", "date": "2018.02.16", "title": "И. Калфин: Какво искаме – конкретни дати за прием в ЕС или дългосрочен ангажимент към Балканите"}
{"url": "http://www.faktor.bg/bg/articles/gartsiya-turtsiya-e-iznervena-premina-chervenata-liniya", "text": "Министърът на външните работи на Гърция Никос Коцияс е една от главните фигури в медийното пространство на балканската страна, особено в светлината на последните турски провокации в Егейско море, край островчетата Имия (на турски – Кардак), както и заради преговорите около името на бившата югославска република Македония (БЮРМ), пише електронното издание на гръцкия вестник Protothema, цитирано от \"Фокус\" . В интервю пред гръцката ALPHA TV, дадено късно вечерта в четвъртък, той внесе яснота по някои въпроси. Относно отговора на Гърция на, както пишат от гръцкия вестник, опита на Турция да потопи плавателен съд на гръцката Брегова охрана, той отбеляза, че гръцкото правителство е отбелязало „в своето изявление, че те са нарушили международното право и че не знаят география... Защото островчетата Имия са, разбира се, гръцки. Международното право и международните договори го потвърждават. Според Коцияс, Турция е изнервена, че Гърция е в процес на разговори за разрешаване на проблемите си. И може би заради тази нервност, особено около евентуалния пробив в отношенията с Албания и както той се надява, разрешаването на проблемите с БЮРМ, те се опитват да създадат пречки на Гърция, за да добавят към проблемите й в Средиземно и Егейско море и конфликти на северните и граници, заяви гръцкият дипломат. Освен това, той добави: „Те няма да го направят отново. Това не трябва да се случва отново. Турците трябва да го разберат, защото винаги говорят за някакви „предупреждения“ и други такива... Аз им казах ясно, че Гърция не е нито Сирия, нито Ирак“. „Всички острови, островчета и скалисти острови, които владеем като Гърция, са ни дадени съобразно международното право. През цялото време Турция поставя под въпрос този факт“. „Именно това им казах. ‚Не отваряйте ‚въпроси за сиви зони‘‘, защото ако ние отворим такива случаи, на основата на международното право, не само, че ще бъдете обявени за виновни, но и ще понесете загуби“. „Нашата червена линия е, когато някой нарушава суверенитета и независимостта ни. И ние видяхме преминаването й, когато те поискаха някои от каменистите ни острови, но не им дадохме да се приближат“. По въпроса за преговорите с Албания, Косияс заяви: „Що се касае до албанците, преговорите между нас се водят вече от 2 – 2 ½ години. Така че те са в напреднала фаза и беше очаквано в един момент да стигнем да добър край. И аз се надявам, че ще стигнем до там“. Гръцкият дипломат коментира и продължаващите преговори около спора за името на БЮРМ: „Ние не преговаряме за разрешаване на спора с БЮРМ и произтичащите от това усложнения, защото сме подложени на натиск да го направим от ЕС и НАТО. Използваме обстоятелството, че те бързат да влязат в тези организации, за да направим преговорите по-продуктивни и директни“. „Предпочитам име, което да показва ясно на международно ниво, че това е част от Македония, която се намира на територията на днешната БЮРМ на албанците и славяните и няма нищо общо с гръцката Македония“.", "date": "2018.02.16", "title": "Гърция: Турция е изнервена, премина червената линия"}
{"url": "http://www.faktor.bg/bg/articles/novini/balgariya/manoil-manev-bsp-reanimira-nay-chernata-chast-ot-komunizma", "text": "\"От ГЕРБ решиха да използват това, че Валери Жаблянов винаги е имал собствено мнение и е решил да го изрази. Може би по някаква техническа грешка това мнение е попаднало в декларацията\", опита се да обясни скандалното изказване на заместник-председателя на НС пред БНТ депутатът от БСП Таско Ерменков по повод исканата оставка на зам.-председателя на Народното събрание заради официална позиция на левицата, в която присъстваше и констатация, че \"Народният съд е необходимо и неизбежно правосъдие\".  \"Ние сме партия, която не се отрича от миналото си и още през 1991 г. сме поискали прошка от всички българи, които сме засегнали. Трябва да разберем, че от 1918 до 1949 г. в България е имало гражданска война, няма как да мерим коя забрадка е по-черна и е крайно време да се опитваме да разделяме по този начин обществото\", заяви Ерменков.  \"БСП се залута в своите вътрешни проблеми, загубата на идеи и перспективи и реши, че като възстанови представата за връщане на комунизма, ще реши всички тези проблеми. След поредица от изказвания те започнаха да реанимират най-черната част от комунизма и това вече стана проблем за България, това стана причината да се искат оставки. Това не може да го прави зам.-председател на Народното събрание и да минава между капките като грешка и объркване\", коментира депутатът от ГЕРБ Маноил Манев.  \"Нелогично е, че през 2018 г. се върнахме в ранните 90 години на 20-ти век. Това не може да продължава. Ще искаме оставката на Жабялнов по всички възможни правила, по законите на страната. Оставката не е самоцелна и насочена срещу физическото лице Жаблянов, тя е насочена срещу институционалното поведение на БСП\", подчерта Манев.", "date": "2018.02.16", "title": "Маноил Манев: БСП реанимира най-черната част от комунизма"}
{"url": "http://www.faktor.bg/bg/articles/novini/balgariya/do-11-gradusa-dnes", "text": "Минималните температури ще бъдат между минус 4 и 1 градус, малко по-високи - по Черноморието.  Дневните слабо ще се повишат, максималните ще са между 6 и 11 градуса.  В София минималната температура ще бъде около минус 3 градуса, максималната - около 6 градуса.  По Черноморието облачността ще е предимно значителна, с разкъсвания и намаления в следобедните часове.", "date": "2018.02.16", "title": "До 11 градуса днес"}
{"url": "http://www.faktor.bg/bg/articles/novini/balgariya/gerb-sabirat-podpisi-za-ostavkata-na-valeri-zhablyanov", "text": "Партия ГЕРБ започва събирането на подписи за официалното искане на оставката на заместник-председателя на парламента Валери Жаблянов. Искането на ГЕРБ дойде заради текст от декларация на БСП против „Луков марш”. Там се казва, че \"Народният съд е необходимо и неизбежно военновременно правосъдие”. По-късно социалистите се разграничиха от думите, чиито автор се оказа именно Жаблянов. Самият той не видя причина да подава оставка. БСП застана зад заместник-председателя на парламента. Социалистите припомниха, че още през 1991 г. са се извинили за репресиите, извършени от БКП.", "date": "2018.02.16", "title": "ГЕРБ събират подписи за оставката на Валери Жаблянов"}
{"url": "http://www.faktor.bg/bg/articles/reytingat-na-gsdp-registrirala-nay-slabiya-si-rezultat-v-sledvoennata-istoriya-na-germaniya-prodalzhava-da-pada", "text": "Рейтингът на Германската социалдемократическа партия (ГСДП), регистрирала най-слабия си резултат (20,5%) в следвоенната история на Германия на парламентарните избори през септември м.г., продължава да губи подкрепа на фона на кадровите промени в партията. За това свидетелства публикувана в четвъртък анкета на социологическия институт Infratest dimap, проведена по поръчка на германския телевизионен канал ARD, предава ТАСС, цитирана от \"Фокус\". Съгласно изследването, в момента ГСДП има поддръжката на 16% от германските избиратели. Показателите за популярността на най-старата партия в страната се понижиха с още 2% от момента на последното проучване на общественото мнение на същия институт, публикуван преди две седмици. В друга анкета от минали понеделник, на института INSA, проведена по поръчка на немското издание Bild, подкрепата за ГСДП беше 16,5%. Според резултатите от анкетата на Infratest dimap, рейтинга на Съюза (ХДС/ХСС) и „Левите“ не се е променил – както и преди те имат подкрепата, съответно на 33% и 11% от избирателите. Рейтингът на „Алтернатива за Германия“ се е повишил с 1% до 15%. Свободната демократическа партия (СвДП) е загубила 1%, като за нея са готови да гласуват 9% от запитаните. Партията „Съюз-90/Зелените“ е подобрила своите показатели с 2%, набирайки 13%. Анкетата е проведена между 13 и 15 февруари сред около хиляди германски граждани. ТАСС припомня, че във вторник лидерът на ГСДП Мартин Шулц обяви, че си подава оставката, а ръководството на партията издигна единодушно на овакантения пост ръководителят на парламентарната група на социалдемократите в Бундестага Андреа Налес. За 22 април е насрочен извънреден конгрес на ГСДП, на който ще се избира нов лидер.", "date": "2018.02.16", "title": "Рейтингът на  ГСДП, регистрирала най-слабия си резултат в следвоенната история на Германия,  продължава да пада"}
{"url": "http://www.faktor.bg/bg/articles/novini/balgariya/boyko-borisov-v-myunhen-vreme-e-da-ni-priemete-i-v-evrozonata-i-v-shengen", "text": "В Мюнхен премиерът Бойко Борисов настоя за бързо решение за влизането на България в т. нар. чакалня на еврозоната и в Шенгенското пространство. Това стана на официалната вечеря по случай откриването на конференцията по сигурността на тема „Нови идеи за Европа”. „България е една много лоялна и дисциплинирана държава, тя стриктно спазва Маастриските критерии”, обяви премиерът, като цитира актуалните резултати от фискалната политика, която провежда българското правителство. „Аз съм убеден, че след като години наред изпълняваме тези критерии, е време да ни приемете и в еврозоната, и в Шенген. Трябва тези, които са отличниците, да получат и отлични резултати за труда си”, каза Бойко Борисов, цитиран от правителствената информационна служба. „С цялото ми уважение към моите приятели от Гърция,  но не може Гърция да е в Шенген, а България да не е. Ако трябва да станем и ние недисциплинирани и да ни обърнете внимание”, посочи Борисов. Той настоя за инфраструктурно присъединяване на Западните Балкани и призова за добри отношения с Русия и Турция. Няма по-добре пазена граница от българо-турската, каза още Борисов, цитиран от правителствената информационна служба. Той акцентира върху усилията и мерките, които България полага за сигурността не само на своята територия, но и на Европейския съюз. Министър-председателят подчерта, че българското председателство на Съвета на ЕС дава възможност да се постави темата за Западните Балкани, но и за отношенията на ЕС и големите му съседи. „В инфраструктурно отношение трябва незабавно да се започнат коридорите 4, 8, 9 и 10, както и дигиталната инфраструктура. Колкото и да ги подценявате, няколко войни тръгват от Балканите. Решението за там е бързо присъединяване към НАТО и ЕС”, каза премиерът Борисов и призова Европа да не се дели по отношение на въшнополитическите въпроси, а да работи единно. Премиерът постави акцент и върху важността на добрите отношения между ЕС и Турция, като поясни, че и към момента южният фланг на НАТО се пази от Турция и Европа разчита на нея. „Затова съм много доволен, че ЕС реши да нормализира отношенията си с Турция. Не само заради мигрантите, но заради сътрудничеството и подкрепата в рамките на НАТО”, отбеляза Борисовм, цитиран в съобщението на МС.", "date": "2018.02.16", "title": "Бойко Борисов в Мюнхен: Време е да ни приемете и в еврозоната, и в Шенген"}
