{"url": "https://www.faktor.bg/bg/articles/tramp-saobshti-za-vazmozhni-promeni-v-svoyata-administratsiya", "text": "От Белия дом Доналд Тръмп призова демократите и републиканците да преодолеят междупартийните дрязги в името на икономическия растеж, съобщава ТАСС. В сряда на пресконференция президентът  е обявил, че обмисля варианти как да преструктурира администрацията си, но е дал сигнал, че Майк Помпео ще остане държавен секретар. Срещата с журналистите е била посветена специално на резултатите от проведените във вторник междинни избори за Конгреса на САЩ.  \"Аз съм много доволен от работата на голяма част от моя кабинет. Обсъждаме до колко отделните хора са най-подходящи за съответните длъжности. Знаете, това е съвсем естествена и много разпространена практика винаги след междинни избори“, е казал Тръмп.  Оценката му за държавния секретар е: \" Майк Помпео се проявява прекрасно, той свърши великолепна работа \". Тръмп е дал висока оценка и за работата на министъра на вътрешните работи Райън Зинке, когото по-рано бяха обвинили в разхищение на бюджетни средства: \"Обсъждаме този въпрос, искам да проуча всичко, което говорят по темата. Мисля, че той върши прекрасна работа, но трябва да видим и как стоят нещата \". И уточнил, че е \"възможно“ по този повод да изрази мнение, „примерно след седмица \". На пресконференцията американският президент отказал да отговаря на въпроси, свързани с по-нататъшната съдба на министъра на правосъдието на САЩ и главен прокурор Джеф Сешънс и на неговия първи заместник Род Розенщайн. \"Бих отговорил на този въпрос в друго време \", лаконично приключил темата Тръмп. В понеделник сенаторът, републиканец, от Южна Каролина Линдси Греъм предположи, че правосъдният министър и главен прокурор на САЩ Джеф Сешънс може да подаде оставка след междинните избори, а в началото на 2019 година неговият заместник да поеме длъжността. „Удари часът, демократите и републиканците в САЩ да преодолеят междупартийните си вражди, за да продължим икономическия бум“, заявил на пресконференцията американският президент и добавил че, републиканците са готови да се заемат с преодоляване на споровете с демократите и да започнат разследване срещу тях в Сената на Конгреса. \"Надявам се, в следващата година да можем заедно [демократи и републиканци] да работим за подобряване на живота на американците, в това число и по въпросите за икономическия растеж, инфраструктурата, търговията, намаляване на цената на лекарствата, отпускани по рецепта \", отбелязал държавният глава.  \"Те може би могат да играят тази игра, но ние пък можем да я играем по-добре \", добавил президентът, докато говорел за възможността да се инициира разследване в Сената на Конгреса срещу демократите за изтичане на секретна информация, ако демократите започнат да разследват републиканците в Долната Камара на представителите.", "date": "2018.11.07", "title": "Тръмп съобщи, че обмисля варианти за преструктуриране на администрацията"}
{"url": "https://www.faktor.bg/bg/articles/novini/balgariya/k-yanakiev-moskovskata-patriarshiya-si-e-prisvoila-ukrainskite-zemi-prof-kalin-yanakievi-upravlyavala-bez-da-imat-pravo-za-tova", "text": "\"Що се отнася до казуса с украинската църква приветствам въздържането от резки движения на Светия синод. Ситуацията с украинската автокефалия е сложна. Много хора се питат защо украинците искат независимост? Защото са под управлението на една църква, която държи страната на държава-завоевател, окупирала Крим, Източна Украйна\", коментира пред БНТ проф. Калин Янакиев. \"РПЦ скъса отношенията си с Вселенската църква обинявайки я, че посяга на нейна канонична територия. Но Константинопол твърди, че това не отговаря на истината, защото отменя действието на документ от 16 век, с който позволява във връзка с конкретни обстоятелства на руския патриарх да ръкополага киевския митрополит. Митрополитът на киевската митрополия е трябвало в литургия първо да споменава Константинополския патриарх, това означава, че това е неговият патриарх\", обясни богословът. \"Това условие е било нарушено веднага, защото Москва е завладяла тази територия. И днес Константинопол казва, че отменя действието на този неспазен тогава договор\", каза още той. \"Днес РПЦ е в такава симфония с авторитарния режим на Путин и до такава степен е предизвикала съвестта на украинските православни, че е дошло време да се каже - Московската патриаршия никога не е притежавала томос за тези териотрии, тя просто ги е присвоила и управлявала без да имат право за това\", категоричен е той. \"Нито една от православните църкви не е длъжна да вземе страна в този конфликт. Нито Московската, нито Константинополската партриаршия, макар че са в конфликт,  не са схизматични и не е задължително да се вземе страна. Позицията може да бъде категорична, може да бъде и пожелателна - този конфликт да бъде разрешен\", смята той. \"Мисля, че не е добре да прекъсваме отношенията си с Константинополската патриаршия, защото тя е права, не е добре да прекъсваме отношения с РПЦ. Не сме длъжни да вземаме страна и се радвам, че повечето митрополити заеха такава разумна позиция\", обобщи той.", "date": "2018.11.07", "title": "К. Янакиев: Московската патриаршия си е присвоила украинските земи и управлявала без да имат право за това"}
{"url": "https://www.faktor.bg/bg/articles/novini/balgariya/byudzhet-2019-beshe-priet-na-parvo-chetene", "text": "Бюджет 2019 беше приет на първо четене със 115 гласа \"за\". Събраха ги депутатите от ГЕРБ, Обединени патриоти, един независим и един от Воля. 85 народни представители от БСП и ДПС гласуваха \"против\" бюджета.  Специално към опозицията се обърна финансовият министър Владислав Горанов, който увери Йордан Цонев и Румен Гечев, че критиките са били полезни, но той ще поспори с тях задълбочено по време на второто обсъждане на макрорамката след две седмици. Горанов обаче отговори още сега на соцлидера Корнелия Нинова за скачането на заплатите на политическия елит. Той припомни, че винаги размерът им се е определял на базата на три средни работни заплати за обществения сектор. \"Вярно, имаше и момент, когато тя беше 15 долара, но това не е повод парите на хората, които трябва да ръководят държавата и обществото, да не са свързани с общото богатство на обществото\", коментира Горанов.   \"Имаше полза от дебата. Аз обещавам да мога да се включа още по-пълноценно след две седмици\", зарече се Владислав Горанов.", "date": "2018.11.07", "title": "Бюджет-2019 беше приет на първо четене"}
{"url": "https://www.faktor.bg/bg/articles/novini/svyat/zaev-makedoniya-nyama-da-zalichi-istoriyata-si-s-konstitutsionnite-izmeneniya", "text": "„Проектите за изменения са достъпни за цялата общественост и заслужават подкрепата на всички народни представители. В тях няма нищо, което да противоречи на международното право”, заяви премиерът Зоран Заев пред депутатите от конституционната комисия, съобщи Нова телевизия. „Депутатите, с подкрепата на инициативата, ще покажат, че са за европейското бъдеще на Македония“, каза Заев. Той подчерта, че Антифашисткото събрание за народно освобождение на Македония не е заличено от встъпителната част на Конституцията на Република Македония, а напротив, ще се съдържа два пъти.  Във въведението се добавят и думите Охридски рамков договор, с което ще се потвърди историческото значение за държавата, подчерта премиерът Зоран Заев в обосновката на проекта за изменения на Конституцията на днешното заседание на Комисията по конституционни въпроси. Сесията на Комисията по конституционни въпроси може да отнеме 12 дни, предаде „Плусинфо”. Пленарното заседание председателят на парламента Талат Джафери, който едновременно е и председател на Комисията, насрочи за 1 декември.", "date": "2018.11.07", "title": "Заев: Македония няма да заличи историята си с конституционните изменения"}
{"url": "https://www.faktor.bg/bg/articles/novini/svyat/29-godishna-bezhanka-ot-somaliya-vliza-v-kongresa", "text": "Пътят от бежанския лагер до Конгреса. Една от жените, избрани в американския конгрес, е бежанка със сомалийски произход. Очите на това 8-годишно момиче са виждали какво ли не - от разрушителните сцени на гражданската война в родната Сомалия, през бежанския лагер в Кения, където прекарва 4 години от живота си и първите стъпки като мигрант в чужда държава – Съединените щати. Днес, години по-късно, очите на това пораснало вече момиче гледат смело към Конгреса. „Днес, аз стоя пред вас, като първата цветнокожа жена, която представлява нашия щат в Конгреса, първата жена, която носи хиджаб в Конгреса, първият бежанец, някога избиран в Конгреса и една от първите мюсюлманки, избрани в Конгреса”, заяви Илхан Омар. Тя е събрала в себе си всичко, което президентът Тръмп не харесва. „Ще се борим да запазим семействата заедно, да защитаваме бежанците, правото на избор на жените и ще се борим срещу климатичните промени”, каза още тя. А тя казва, че не е забравила от къде е тръгнала и какво е видяла по дългия път от бежанския лагер до Конгреса: „В тази кампания аз говорих за това какво моята победа означава за онова 8-годишно момиченце в бежанския лагер. Днес аз все още мисля за нея. И за надеждата и оптимизма, които всички 8-годишни деца в страната могат да усетят, щом видят вас, когато виждат вас, да гласуват и избират да повярват в някого като мен”.", "date": "2018.11.07", "title": "29-годишна бежанка от Сомалия влиза в Конгреса"}
{"url": "https://www.faktor.bg/bg/articles/novini/balgariya/balgari-v-chuzhbina-poiskaha-zakrivaneto-na-dabch", "text": "С отворено писмо до премиера Бойко Борисов наши сънародници от временните обществени съвети на българите в чужбина поискаха Държавната агенция за българите в чужбина да бъдe закрита. Според тях това е ненужна институция, която излишно натоварва държавния бюджет, остаряла е като концепция, а дейността ѝ дублира функциите на други органи, съобщава БНР. Преподавателят по математика в Университета в Тулуза проф. Любомир Гаврилов обясни: \"Тази агенция няма отношение към българските граждани в чужбина, тя служи като смокинов лист, за да закрива липсата на държавна политика към българите в чужбина. Тази агенция има като главна функция да обгрижва хора от български произход, етнически, от западните покрайнини - от Босилеград, от Македония и Украйна. И с последните скандали около корупционните практики на ДАБЧ мисля, че чашата отдавна преля\". Предлага се на мястото на агенцията да бъде формирана нова организация - Национално представителство на българите по света, като и обществени съвети към дипломатическите и консулските представителства, чиито членове да се избират от български граждани, живеещи извън страната. Професор Гаврилов разкри мнението си за уволнения и арестуван вече бивш шеф на агенцията Петър Харалампиев, с когото се е срещнал заедно с други емигранти преди година.  \"Той е типичен български бизнесмен от прехода. Той е герой от книга на Илф и Петров - не разбира стратегическите интереси на България. Там се мотаят дребни интереси, картата на Македония. Има заиграване с примитивен национализъм. Хората, които са го назначили трябва да поемат отговорност\", смята математикът от Университета в Тулуза.  Според Любомир Гавраилов предишният председател Борис Вангелов е имал далеч по-отговорен подход към задачите си, но това не променя факта, че ДАБЧ е претоварена с излишни функции и трябва да се закрие.  По закон от 15 години трябва да има Национален съвет на българите в чужбина, който е изборен. Той е записан и в Националната стратегия за българите в чужбина, приета в последните дни на кабинета \"Орешарски\", допълни Гаврилов относно нуждата от представителни органи на българските емигранти, които те сами да избират.", "date": "2018.11.07", "title": "Българи в чужбина поискаха закриването на ДАБЧ"}
{"url": "https://www.faktor.bg/bg/articles/ukrayna-zatvor-za-vseki-ruski-grazhdanin-koyto-poseshtava-krim", "text": "Президентът на Украйна подписа закон, който заплашва със затвор всеки руски гражданин, летял със самолет до Крим, предаде Асошиейтед прес. Украински граничари контролират влизането по суша на полустрова, анексиран от Русия през 2014 г. Но повечето пътуващи дотам предпочитат да летят със самолет директно от Русия, която третира тези полети като вътрешни. Киев ги смята за незаконно преминаване на украинската граница. Ураинският парламент днес съобщи, че президентът е подписал закона, който инкриминира подобни пътувания и предвижда наказание до три години затвор. Той се отнася за руски граждани или всеки, който действа в интерес на Русия. Новият закон означава, че всеки руски гражданин, който пътува до Крим със самолет или по новия Керченски мост, ще стане обект на наказателно преследване в Украйна.", "date": "2018.11.07", "title": "Украйна: Затвор за всеки руски гражданин, който посещава Крим"}
{"url": "https://www.faktor.bg/bg/articles/novini/balgariya/v-panev-voynata-na-patya-mozhe-da-se-preodolee-s-bonus-malus", "text": "„Голямо недомислие е идеята застраховката „Гражданска отговорност” ”да е едновременно на водача и на автомобила. Практиката, която трябва да въведем, е застраховката да си върви с водача на автомобила. Иначе какво се получава – вършите сериозно нарушение на пътя, цената на застраховката скача 4 пъти и тогава вашият автомобил става със стойност 0 лева. Ако искате да го подадете, той вече има тежест на застраховката „Гражданска отговорност” за следващите няколко години”, коментира пред бТВ финансистът Владислав Панев. „Това трябва да бъде преодоляно при приемането на промените. Това е подсигуряване от страна на застрахователите – ако човекът е изряден, те вземат автомобила, а ако автомобила е изряден – вземат човека като база”, обясни Панев. По думите му обаче „бонус-малус” е крачка в правилната посока, има предимства – бърка се сериозно в джоба, а това изключително много повишава отговорността на водачите напътя. „Ако карата кола с 200 км в час на магистралата, това означава 200 лв. отгоре за „Гражданска отговорност” за 5 години напред. Личната отговорност ще доведе до много по-малко произшествия на пътя и до много повече култура на шофиране. Войната по пътищата може да бъде преодоляна. Това че през последните години за „бонус-малус” само се говори, а не се въвежда, ни коства стотици човешки животи – по вина на администрацията и КАТ, които не се вързаха навреме”, отбеляза още финансистът Владислав Панев. По думите му застрахователите са свързани вече с КАТ, така че няма да отнеме много време да се въведе новата наредба за Бонус-малус.", "date": "2018.11.07", "title": "В. Панев: Войната на пътя може да се преодолее с \"бонус-малус\""}
{"url": "https://www.faktor.bg/bg/articles/menda-stoyanova-byudzhet-2019-e-edin-ot-nay-dobrite-v-poslednite-10-godini", "text": "Бюджетът за 2019 година е един от най-добрите в последните 10 години - на стабилния икономически растеж. Това каза председателят на бюджетната комисия и депутат от ПГ на ГЕРБ Менда Стоянова в дебатите по гласуването на бюджета за 2019 година на първо четене. „Бюджет 2019 е поредният бюджет с устойчив икономически растеж, с рекорден ръст в приходите“, заяви тя. „Не се говори много за политиката по доходите. Постоянно получаваме критики от ляво, че не се грижим за тази политика. През 2019 година основната тежест е в политиката по доходите“, каза още Менда Стоянова.", "date": "2018.11.07", "title": "Менда Стоянова: Бюджет 2019 е един от най-добрите в последните 10 години"}
{"url": "https://www.faktor.bg/bg/articles/solomon-pasi-tramp-poznava-otlichno-defektite-na-demokratsiyata", "text": "Тръмп си е Тръмп, обаче Америка не е Тръмп. Това показаха американските избори от вчера, каза в предаването \"Още от деня\" на БНТ президентът на Атлантическия клуб в България и бивш външен министър Соломон Паси. Според него, импийчмънт е много малко възможен. \"Такива опити имаше при четирима американски президенти и те се провалиха\", обясни Паси и добави: \"Всички междинни избори са тест за президента, и категорично Тръмп отстъпи позиции. Вече има Долна камара, Конгрес, който се доминира от демократите, които имат диаметрално противоположни позиции и възгледи от тези на президента Тръмп по редица ключови въпроси. По въпросите за бюджета, по въпросите за трансатлантическата връзка, по въпроса за ангажираността с Европа, по въпросите за ангажираността дори с Балканите, защото ние Балканите сме били винаги демократически приоритет, а не републикански\", посочи Паси  добави: \"Демократите имат и много по-различни от Тръмп емоции към Русия. Причината е, че те \"имат зъб\" на Русия заради изборите през 2016 година.\" Според Соломон Паси Тръмп познава отлично дефектите на демокрацията. Тези дефекти се свеждат до това, че лошите хора са  повече от добрите, а решението се взима от мнозинството, т.е. от лошите. Добрата новина е, че добрите пък са по-умни, успокои Паси. \"Големият въпроос на демокрацията е дали тези, които са повече, или тези, които са по-умни, са по-силните.\"  Той се спря и на темата НАТО. \"Имаме 70 години мир в Европа, което се дължи на 70 години НАТО в Европа. \"Ние имаме нужда от обща европейска армия\", каза Паси, но по думите му тя трябва да бъде стълб на атлантическия алианс в Европа, който да направи алианса по-силен. \"Имаме нужда от американците в Европа\", категоричен е шефът на атлантиците у нас. Помолен да изрази мнение и за политическата обстановка в България, Соломон Паси отправи към българските политици съвет от една притча, с която завърши разговора: \"Не прави на другите това, което не искаш да правят и на теб.\"", "date": "2018.11.07", "title": "Соломон Паси: Тръмп познава отлично дефектите на демокрацията"}
{"url": "https://www.faktor.bg/bg/articles/viktoriya-marinova-s-nagrada-ot-sbzh", "text": "Съюзът на българските журналисти със свое решение ще удостои посмъртно Виктория Маринова с приз за изявена гражданска позиция на церемония по връчването на годишните си награди, съобщиха нейни колеги от предаването „Детектор“ по русенската телевизия TVN, на което Виктория бе водеща. „Дори и да не беше журналист по професия, Вики беше такъв по призвание и сърце и със сигурност това признание е заслужено, без съзнателно да е търсено“, казват те. На страницата на предаването колегите й публикуват картичка с думи на благодарност и признателност към Виктория от децата и екипа на Центъра за настаняване на деца и младежи с увреждания, известен в Русе като Розовата къща. Това е една от последните благотворителни инициативи на Виктория. „Детското признание и обич е свидетелство за огромното й сърце, парченца от което ще носим стотици, а дори хиляди хора, които я познавахме!\", пишат журналистите. Церемонията по награждаването ще бъде на 9 ноември от 18,00 часа в сградата на СБЖ на ул. „Граф Игнатиев“ 4 в София. Най-вероятно на церемонията ще присъства колега на Виктория от предаването „Детектор“.", "date": "2018.11.07", "title": "Удостояват посмъртно Виктория Маринова с приз за изявена гражданска позиция"}
{"url": "https://www.faktor.bg/bg/articles/misteriozno-izchezna-obshtinski-sluzhitel-ot-petrich", "text": "Полицията в Петрич е вдигната на крак след сигнал, че 60- годишният дългогодишен общински служител Асен Панков е изчезнал мистериозно. Близките му подали сигнал, че от вчера на обяд той не се е прибирал, не отговарял на мобилния си телефон, съобщава struma.com. Семейството му, близки и роднини са в паника, тъй като подобно поведение не му е присъщо. 60-годишният мъж, вчера около обяд е излязъл от дома си с личния си автомобил \"Опел Корса\" с регистрационен номер Е 0758 и не се е прибрал, нито се е обадил на някого. Полицейските служители в града издирват мъжа. \"Призовават се всички граждани, който имат някаква информация за Асен, да се обърнат към полицията, за да помогнат той да бъде открит\", казват от полицията.", "date": "2018.11.07", "title": "Мистериозно изчезна общински служител от Петрич"}
{"url": "https://www.faktor.bg/bg/articles/andrey-delchev-konkurentnata-sreda-opredelya-tsenata-na-petrola-ne-darzhavata", "text": "Цените растяха, докато растеше и цената на суровия петрол. Сортът Брент проби връх от 85 долара за барел, а вчера беше на 82 долара за барел, съответно и цената падна”.  Това заяви в ефира на Нова ТВ Андрей Делчев, председател на Българската петролна и газова асоциация. Той обясни и как се формират цените на горивата. „Основното, когато се определят цените на бензиностанция, е конкурентната среда. Не е без значение дали имате 1 бензиностанция в населеното място, или в радиус от няколко километра имате няколко”, заяви Делчев. „На второ място – по-големите обеми водят до възможност за по-ниски маржове”. „Държавата налага все нови и нови изисквания към търговците на горива, които имат остойностен анализ в цената на горивата”, обясни още Делчев и допълни: „Акцизът от 2008-2009 година се повиши до сегашните нива. Акцизът и ДДС са около 50% от цената на горивата. Във всеки литър държавата участва с близо 50%”. Същевременно протестите продължават. В Благоевград недоволните ще се съберат в неделя.", "date": "2018.11.07", "title": "Андрей Делчев: Конкурентната среда определя цената на петрола"}
{"url": "https://www.faktor.bg/bg/articles/tsenata-na-petpola-padna-do-72-za-barel", "text": "Цeнaтa нa пeтpoлa oт eтaлoннитe cвeтoвни мapĸи в cpядa пpoдължи дa ce пoнижaвa, cлeд излизaнeтo нa дaннитe зa пopeднoтo yвeличaвaнe н зaпacитe oт cypoвинaтa в CAЩ. Aмepиĸaнcĸият copт WТІ пoeвтинявa oceм тъpгoвcĸи cecии пopeд, ĸoeтo e зa нeгo нaй-дългия пepиoд нa cпaд в цeнитe oт 2014 г. нacaм. Учacтницитe нa пaзapa oчaĸвaт, чe нямa дa имa дeфицит в пpeдлaгaнeтo нa фoнa нa pъcтa нa дoбивa в CAЩ и няĸoи дpyги гoлeми пpoизвoдитeли, ĸaĸтo и зapaди peдицaтa изĸлючeния oт caнĸциитe cpeщy Иpaн, пишe Вlооmbеrg, цитирана от money.bg. Янyapcĸитe фючъpcи зa copтa Вrеnt нa лoндoнcĸaтa бopca ІСЕ Futurеѕ днec cyтpинтa пoeвтинявaт c $0,13 - дo $72 зa бapeл. Aмepиĸaнcĸият eтaлoн WТІ c дocтaвĸa дeĸeмвpи нa нюйopĸcĸaтa cтoĸoвa бopca (NYМЕХ) в cъщoтo вpeмe нaмaлявa цeнaтa cи c $0,32 - дo $61,89 зa бapeл. B xoдa нa тъpгoвиятa във втopниĸ цeнaтa нa Вrеnt cпaднa c yпaлa нa $1,04 цeнтa (1,42%), дo $72,13 зa бapeь, a нa WТІ - c $0,89 (1,41%), дo $62,21 зa бapeл. Oт oтчeтa нa Aмepиĸaнcĸия инcтитyт пo пeтpoлa (АРІ) cтaвa яcнo, чe зaпacитe oт cypoвинaтa в CAЩ пpeз минaлaтa ceдмицa ca cĸoчили c 7,83 млн. бapeлa. Зaeднo c тoвa cтoĸoвитe peзepви oт бeнзин ca нaмaлeли c 1,2 млн. бapeлa, a oт дpyгитe дecтилaти - c 3,64 млн. бapeлa. Oфициaлнитe дaнни нa eнepгийнoтo миниcтepcтвo нa CAЩ щe бъдaт пyблиĸyвaни пo-ĸъcнo днec. Aнaлизaтopитe, aнĸeтиpaни oт Ѕ&Р Glоbаl Рlаttѕ, пpoгнoзиpaт пoĸaчвaнe нa cтoĸoвитe зaпacи oт c 1,9 млн. бapeлa и cпaд в peзepвитe oт бeнзин и дpyги дecтилaти c oĸoлo 2 млн. бapeлa.", "date": "2018.11.07", "title": "Цeнaтa нa пeтpoлa падна до $72 за барел"}
{"url": "https://www.faktor.bg/bg/articles/temenuzhka-petkova-balgariya-kani-industrialni-konsumatori-na-energiya-ot-balkanite-da-se-vklyuchat-v-proekta-belene", "text": "България кани индустриални консуматори на енергия от Балканите да се включат в проекта \"Белене”. Това каза на брифинг след заседанието на Министерски съвет енергийният министър Теменужка Петкова. МС обсъди развитието на проекта. Стратегически инвеститор ще бъде избран до една година след процедура от 9 етапа. Енергийният министър е представила развитието на проекта, като по този начин спазва поетия към парламента ангажимент до 31 октомври да има яснота какво ще се прави със закупеното руско оборудване за втората атомна, предаде  Канал 3. До предложението бъдещият стратегически инвеститор да бъде избран след процедура с 9 етапа се е стигнало след дебати между експерти на Министерството на енергетиката, Българския енергиен холдинг, ДП „Радиоактивни отпадъци“ и международна консултантска компания. Покани за участие ще бъдат изпратени, след като решението официално излезе в държавния вестник на ЕК. Към момента три компании официално са заявили интерес. П Следващите етапи от конкурса включват подаване на заявление от страна на кандидатите, подписване на договор за конфиденциалност, предоставяне на пълна информация за проекта, разговор с комисия и одобрените кандидати. Очаква се най-рано след година да бъде избран стратегически инвеститор. Междувременно държавата ще учреди дъщерна компания, в която да бъдат обособени активите и пасивите на АЕЦ “Белене“. На въпрос дали при последната си визита в Москва, Теменужка Петкова е обсъдила тези етапи с руската фирма, изработила двата реактора за АЕЦ “Белене“, министърът заяви, че това няма как да стане преди решението на Министерски съвет. Предстои в най-скоро време енергийният министър да представи етапите от конкурса и пред депутатите.", "date": "2018.11.07", "title": "Т. Петкова: Покана за стратегически инвеститор на \"Белeне\" ще изпратим и на \"Росатом\""}
{"url": "https://www.faktor.bg/bg/articles/sport/dimitar-penev-predstoyat-dosta-kadrovi-promeni-v-tsska", "text": "Почетният президент на ЦСКА-София - Димитър Пенев, коментира жребия за Купата на България, който отреди “червените” да премерят сили с хегемона в България - Лудогорец. Стратега от Мировяне заяви, че лично него не го е страх от “орлите” и футболистите също не бива да ги е страх.  “Защо да нямаме късмет? Има доста време до мачовете, за да се подготвим добре. Трябва да играем мачовете за първенство и купата. Лудогорец има по-тежка програма, тъй като играе в Европа. Лично аз не се страхувам от Лудогорец. Футболистите не трябва също да ги е страх. През годините ЦСКА е играл с големи отбори. Време е нашият тим да победи Лудогорец. Има време до този мач. Дотогава в ЦСКА ще има доста кадрови промени. Промени по всяка вероятност ще има в школата на ЦСКА. На юношите трябва да им се обръща внимание и оттам нататък чужденците да се съобразяват с тяхното израстване”, заяви бившият треньор.", "date": "2018.11.07", "title": "Димитър Пенев: Предстоят доста кадрови промени в ЦСКА"}
{"url": "https://www.faktor.bg/bg/articles/grigor-dimitrov-vleze-v-top-30-na-nay-dobre-platenite-tenisisti-v-istoriyata", "text": "Григор Димитров вече е в елитната компания на 30-те най-добре припечелващи от тенис състезатели в историята. В рамките на календарната 2018-а българинът стигна до 28-о място в класацията, въпреки че сезонът му е колеблив и дори - разочароващ като резултати. На върха на класацията е Новак Джокович, който прибави 11 210 284 долара към парите от наградни фондове през тази година, с което вече има 121 015 598 в сметката си. Сърбинът е и номер едно за годината по финансовия показател, както показват и резултатите. Ноле се завърна на позиция №1 в ранглистата на ATP. Вторият по спечелени пари Роджър Федерер е със 118 875 916 долара, а с близо 15 милиона по-малко е спечелил третият - Рафаел Надал. Десетката допълват Анди Мъри, Пийт Сампрас, Стан Вавринка, Давид Ферер, човекът от щаба на Григор - Андре Агаси (31 152 975 долара), Томас Бердих и Марин Чилич. Гришо е 28-ми с обща равносметка от $ 15 902 694, а тази година е добавил в сметката 1 818 849 долара. Любопитно, зад него са фигури като Густаво Куертен, Джим Къриър Михаел Щих, Ричард Крайчек, както и великият Джон Макенроу (46-и с малко над 12 милиона долара). Други времена, други пари в тениса... Това е обяснението.", "date": "2018.11.07", "title": "Григор Димитров влезе в топ 30 на най-платените тенисисти в историята"}
{"url": "https://www.faktor.bg/bg/articles/inerkom-tvardeniyata-na-elena-yoncheva-tselyat-sazdavane-na-naprezhenie-i-chuvstvo-za-nesigurnost", "text": "Във връзка с публично изказване на г-жа Елена Йончева, депутат и говорител от БСП, по повод избор на представители на Инерком в надзорните органи на Групата ЧЕЗ в България изразяваме категорично несъгласие с подхода търговски дружества и бизнес организации да бъдат въвличани като инструмент за водене на политически кампании. Това заявиха в прессъобщение от ръководството на \"Инерком България\" ЕАД. \"Инерком България не е политически обвързана и не се ползва с политически протекции. Твърдението на г-жа Йончева не отговаря на истината и е извадено от контекста. Предлаганата смяна на част от членовете на надзорните съвети на публичните компании ЧЕЗ Електро България и ЧЕЗ Разпределение България е под условие сделката да получи необходимите разрешения, които са предпоставки за нейното финализиране.  Сделката между ЧЕЗ а.с. и Инерком следва законовите изисквания и е в съответствие с общоприетите европейски практики за подобни сделки. Инерком е група от компании, които отдавна работят на българския пазар, спазват законите, уважават българските и европейските институции и възразява имената на предложените от нас членове в надзорни органи да бъдат използвани недобросъвестно за постигане на каквито и да е било политически или други цели.  Поднасянето на информацията е манипулативно и цели да направи внушения, да нагнети напрежение и да създаде чувство за несигурност.  Към настоящия момент държавата не притежава акции от капитала на дружествата от групата на ЧЕЗ в България и няма законови основания да предлага членове на надзорните органи.  В правото проява на съмнения и възражения срещу сделка е въпрос на интереси. Общественият интерес по отношение на сделката между Инерком и ЧЕЗ е защитен от законите и държавните институции, които ги прилагат.  Компетентни да се произнасят по сделката са само определените по закон български институции, като направят това в интерес на всички заинтересовани страни, и най-вече на българските граждани.  Инвеститорите трябва да бъдат уважавани, защото те са основата на българската икономика и осигуряват благосъстоянието на гражданите. За стабилно икономическо развитие се изисква предвидима и спокойна среда, в която върховенство има Закона\", написаха в изявление още от \"Инерком България\".", "date": "2018.11.07", "title": "\"Инерком\": Твърденията на  Елена Йончева целят напрежение и несигурност"}
{"url": "https://www.faktor.bg/bg/articles/ikonomika/biznes/mandradzhiya-do-5-godini-mlekoprerabotvatelite-shte-badat-ubiti-ot-palmata", "text": "В следващите години около една четвърт от млякото за родните сирена ще бъде от внос. Това прогнозират от Центъра за икономически изследвания в селското стопанство (CAPA). Според председателя на Асоциацията на млекопреработвателите Димитър Зоров причината за вноса е недостигът на суровината в страната. „Винаги една голяма част от млякото у нас е било вносно“, припомни той. Според него обаче главното е, че мандрите за производство на продуктите си търсят мляко, отговарящо на евростандартите за хигиенните показатели. „Третата причина вероятно е в цената“, смята още браншовикът. „Често излишъци от фермерите в големите страни от ЕС идват у нас по-евтино. Там договорите между фермерите и преработвателните фирми са на фиксирани цени и когато стопанинът произведе повече той търси бързо пазар и го намира в България“, обясни Зоров. По думите основният внос на мляко идва от Германия, Унгария, Полша и по-малко от Словакия. Според Иван Грънчаров от УС на асоциацията млякото доставяно от други страни от ЕС не оказва голяма влияние на пазара в България, защото то не може да се влага в продукти по БДС, пише \"Монитор\" „То е по-скъпо, но е много по-качествено и има сигурност на заявките, които се изпълняват бързо и в исканото количество“, обяснява той. Според него хидрогенираната палмова мазнина е основният проблем и на мандрите, и на потребителите в България. „Млекопреработвателите до 5 години ще бъдат убити от палмата. Става все по-зле. Отчетите, че е намаляло производството на имитиращи продукти не са верни, защото се отчитат само легалните продукти. Вече над 60% от млечните продукти са имитация“, смята Грънчаров и прогнозира, че това ще удари и туристическия бизнес. Мандраджията призова за пълна забрана на хидрогенираните растителни мазнини в хранителната промишленост. В доклада на CAPA се прогнозира количествата използвани растителните хидрогенирани мазнини (основно палмова) при производството на сирена в България да се запази на нива около 10-11 хил. т поради съществуващото търсене за продукти в ниския ценови клас. През тази година според авторите на анализа броят на млечните крави може леко да се покачи до 255 хил. животни, след като през 2017 г. се отчете 7% намаление. Наблюдаваното задържане в броя на млечните животни в последните години се дължи основно на увеличената подкрепа, но не стимулира продуктивността, което води до ниска ефективност и оттам до по-ниска конкурентоспособност.", "date": "2018.11.07", "title": "Мандраджия: До 5 години млекопреработвателите ще бъдат убити от палмата"}
{"url": "https://www.faktor.bg/bg/articles/alternativata-na-ruskoto-gorivo-transadriaticheskiyat-gazoprovod-shte-bade-gotov-prez-2020-g", "text": "Трансадриатическият газопровод (TAP), който представлява своеобразна газова връзка между Балканския полуостров и Италия, ще бъде завършен през 2020 г., заяви Марко Алвера, ръководител на италианската компания Snam, която участва в проекта.  Газопроводът ще доставя газ до Европа от Азербайджан като алтернатива на руското гориво, което продължава да доминира при доставките на природен газ за Стария континент. Очаква се през 2020 г. TAP да бъде активиран и да започне да транспортира газ към Апенините. Изпълнението на проекта е приключено на 80% и работата по изграждането на италианския участък неотдавна бе възобновена в пълен обем, добави Алвера. Snam има 20-процентен дял в TAP, като еквивалентен дял държат още азербайджанската енергийна компания SOCAR и британската BP. Други акционери с по-малки дялове са белгийското дружество Fluxus, италианската Enegas и швейцарската Axpo. Проектът е част от системата газопроводи за транспорт на природен газ от Прикаспието и Близкия изток до Западна Европа. Маршрутът на съоръжението с дължина 878 км минава през територията на Гърция, Албания, прекосява дъното на Адриатическо море и излиза в Южна Италия, в областта Апулия. Очаква се TAP да стане част от Южния газов коридор.", "date": "2018.11.07", "title": "Алтернативният на руското гориво трансадриатически газопровод ще бъде готов през 2020 г."}
{"url": "https://www.faktor.bg/bg/articles/ikonomika/biznes/sobstvenikat-na-poshtenska-banka-kupi-biznesa-na-pireos-v-balgariya", "text": "„Юробанк” обяви, че приключи споразумението с „Пиреос банк” за придобиването на българското й подразделение, съобщиха от финансовата институция. „Юробанк” притежават „Пощенска банка” у нас. Стойността на акциите на „Банка Пиреос България” е 75 млн. евро, като тя има активи за 1,7 милиарда евро, кредитен портфейл от 820 милиона евро и депозити в размер на 1,3 милиарда евро, 70 клона и над 900 служители. „Сделката ще затвърди позицията на Пощенска банка на българския банков пазар, като по този начин банката ще има очакван пазарен дял от над 10% и ще бъде на трето място по размер на кредитния портфейл”, се посочва в официалното съобщение. Преди няколко месеца стана ясно, че \"Пиреос\" планират оттегляне от България, Румъния и Сърбия с цел намаляване на лошите кредити. След придобиването „Пощенска банка” ще има активи за над 5 млрд. евро, капитал от над 600 млн. и нетна печалба от над 70 млн. евро. Приключването на сделката е обект на одобрение от съответните регулаторни и надзорни органи и се очаква да приключи през първото тримесечие на 2019 г.", "date": "2018.11.07", "title": "Собственикът на \"Пощенска банка\" купи бизнеса на \"Пиреос\" в България"}
{"url": "https://www.faktor.bg/bg/articles/italianskoto-pravitelstvo-specheli-vot-na-doverie-v-senata", "text": "Италианското правителство спечели днес вот на доверие в горната камара на парламента, след като Сенатът одобри предизвикал противоречия проектозакон, предадоха Ройтерс и ТАСС. Гласуването по законопроекта бе в същото време и гласуване на вот на доверие към правителството. Това обикновено се прави с цел избягване на дългите обсъждания в парламента на даден законопроект. Разработеният и предложен от вицепремиера и лидер на крайнодясната \"Лига\" Матео Салвини законопроект предвижда по-строги имиграционни правила, ограничава правото на убежище и допълва съществуващото законодателство срещу тероризма и мафията. Сенатът го прие със 163 гласа \"за\" срещу 59 гласа \"против\", като някои членове на антисистемното Движение \"Пет звезди\" не го подкрепиха. Ако не беше одобрен, на правителството щеше да се наложи да подаде оставка. Решението за искане на вот на доверие показва съществуващите в коалицията трудности, отбелязва Ройтерс. Одобреният законопроект предвижда лишаване на бежанците от право на политическо убежище при извършване на престъпление, а също така при положение, че бежанецът се завърне в родината си дори за непродължителен период от време. Сега предстои законопроектът да бъде внесен за гласуване и в долната камара на парламента. Дошлото на власт през юни коалиционно правителство на Движението \"Пет звезди\" и \"Лигата\" си постави за цел да сложи край на пристигането в Италия на незаконни мигранти. Вътрешното министерство забрани на италианския бряг да акостират кораби на неправителствени организации, спасяващи мигранти в морето, и ограничи притока на мигранти от корабите на спасителните мисии на Европейския съюз. Опозицията и политическите опоненти на вицепремиера Салвини непрестанно го обвиняват в расизъм и разпалване на омраза по етнически признак.", "date": "2018.11.07", "title": "Италианското правителство спечели вот на доверие в Сената"}
{"url": "https://www.faktor.bg/bg/articles/sazdateli-na-sds-iskat-letishte-sofiya-da-se-kazva-zhelyu-zhelev", "text": "Петко Симеонов и Соломон Паси предлагат Летище София да се казва “Желю Желев”, на името на първия демократично избран президент у нас. Подписката се появи в сайта peticiq.com, а за нея съобщи Симеонов в своя фейсбук профил.  Той съобщава, че петицията е издигната от членове на първия Национален координационен съвет на СДС (органа, който управляваше съюза след създаването му през 1990 г.), сред които Димитър Луджев, Константин Тренчев, Александър Йорданов, Михаил Неделчев, Емил Кошлуков. Предложението е адресирано до президента Румен Радев въз основа на неговото конституционно правомощие да наименува обекти с национално значение. Вярваме, че д-р Желю Желев и неговото дело трябва да бъдат почетени. Това е начин да се създават и утвърждават личностните образци, които персонализират българската идентичност, пише в петицията.", "date": "2018.11.07", "title": "Създатели на СДС искат Летище София да се казва \"Желю Желев\""}
{"url": "https://www.faktor.bg/bg/articles/novini/svyat/makedonskiyat-parlament-reshava-dali-da-otneme-deputatskiya-imunitet-na-bivshiya-premier-gruevski", "text": "Македонският парламент решава дали да отнеме депутатския имунитет на бившия премиер Никола Груевски. Причината е издадената на Груевски присъда от две години затвор по дело за закупуване на луксозен Мерцедес.  Купуването на автомобила е станало докато Груевски е бил на премиер. То бе определено като злоупотреба със служебно положение и ощетяване на държавния бюджет.  В началото на ноември съдът в Скопие отхвърли искането на Груевски за отлагане на присъдата. В понеделник адвокатите му отново обжалваха и поискаха отлагане на наказанието. Ако съдът отхвърли и това искане, Груевски ще трябва да се яви за изтърпяване на присъдата си.  Тази вечер в Скопие ще се проведе протест в подкрепа на Груевски от страна на опозиционната ВМРО-ДПМНЕ. Той е бивш лидер на партията.", "date": "2018.11.07", "title": "Македонският парламент решава дали да отнеме депутатския имунитет на бившия премиер Груевски"}
{"url": "https://www.faktor.bg/bg/articles/novini/balgariya/haos-na-sofiyskoto-letishte-informatsionnata-sistema-blokira", "text": "Поради временни технически затруднения във функционирането на системата за летищна информация на полетите, летище \"София\" създава организация за по-добра осведоменост на пътниците. Това съобщават от аеропорта като поднасят своите извинения на всички пътуващи за създаденото неудобство. От летище \"София\" уведомяват още, че всеки може да се осведоми за своя полет от гишета \"Информация\" на Терминал 1 и Терминал 2. Засилена е и честотата на излъчваните аудио съобщения, както и са ангажирани служители, които да насочват пътниците в зоната след граничен контрол. Полагат се всички усилия за преодоляване на техническите затруднения във възможно най-кратък срок, уточняват от пресслужбата на летището.", "date": "2018.11.07", "title": "Хаос на софийското летище, информационната система блокира"}
{"url": "https://www.faktor.bg/bg/articles/novini/balgariya/vladislav-goranov-byudzhetat-ne-e-predizboren", "text": "Фискалната ни политика е благоразумна, заяви министърът на финансите Владислав Горанов. Горанов взе участие в днешното пленарно заседание, където представи пред депутатите параметрите на Държавния бюджет за 2019 г., които те обсъждат на първо четене. „Фискалната рамка за 2019 г. стриктно отразява и следва заложените приоритети от програмата на правителството“, увери Горанов. Още в началото на изложението си той подчерта, че очакваният икономически растеж за страната ни през следващата година е 3,7%, а растежът на Брутния вътрешен продукт ще се ускори по линия на потребления и инвестиции, като номинално ще достигне 116 млрд. в края на 2019 г. За последните две години БВП се повишава постепенно, а изчисленията показват, че до края на мандата на това правителство той може да достигне и дори надмине 130 млрд. лева. „Получихме много критики, свързани с номиналния ръст на разходите, но всъщност това е резултат от по-успешното българско общество, което произвежда повече. По-висока заетост, а увеличението на заплатите увеличава и потреблението. Бюджетът расте и то при запазване на ниското данъчно облагане на хората и бизнеса. Според нашето разбиране така се осигуряват повече ресурси за публични услуги“, допълни още финансовият министър. „Бюджетът не е предизборен“, каза в края на изказването си Владислав Горанов, но допълни, че такъв ще бъде изготвен за 2021, когато изтича конституционният мандат на настоящото правителство.", "date": "2018.11.07", "title": "Владислав Горанов: Бюджетът не е предизборен"}
{"url": "https://www.faktor.bg/bg/articles/novini/svyat/robotiziran-detektor-na-lazhata-shte-reshava-koy-da-vleze-v-es", "text": "Автоматизирана система за граничен контрол с впечатляващ арсенал от функционалности ще бъде изпробвана по външните граници на Европейския съюз, става ясно от официално съобщение на ЕК. Струващата 4,5 млн. евро на европейския данъкоплатец платформа iBorderCtrl се отличава с това, че събира в себе си анализ на документи, информация от социалните мрежи, но и възможност за провеждане на „разпит” на пътуващите и идентифициране на техни неверни твърдения. Системата се състои от две части. Първата е онлайн платформа, в която преди пътуване се попълват данни и документи, които се проверяват автоматично и още на този етап потенциална криминална или терористична дейност бива сигнализирана на властите. На границата чуждият гражданин застава пред терминал. На екрана анимиран граничар изисква още документи и задава въпроси за името, годините, повода за пътуването и т.н. Отговорите се записват от уеб камери, които обработват десетки микрогримаси в различни зони на лицето в търсене на такива, които издават неверни твърдения. Проверката ще е с различна дължина и задълбоченост според степента на риск, определена при първоначалния анализ на предоставената от пътуващия информация преди да замине. Тя ще е съпроводена и със снемане на биометрични данни и, на сухопътните ГКПП, сканиране на превозното средство. Граничните служители междувременно ще имат достъп както до тази информация, така и до всички снимки и видеокадри от предишни влизания и излизания от ЕС на проверяваното лице. Първоначалните тестове показват 85% точност на оценките на iBorderCtrl, а изпитанията ще започнат на летища в Унгария, Латвия и Гърция. Целта на създателите й е да се ускори граничният контрол и да се намалят разходите по него при повишена ефективност. Правозащитници изразиха опасения за надеждността на системата, тъй като подобни платформи по целия свят се сблъскват с проблеми като „предразсъдъци” към определени етнически групи (техни представители много по-често са определяни от алгоритъма като „неблагонадеждни” без да има реално основание за това).", "date": "2018.11.07", "title": "Роботизиран детектор на лъжата ще решава кой да влезе в ЕС"}
{"url": "https://www.faktor.bg/bg/articles/antonio-lopes-enp-pri-upravlenieto-na-gerb-balgarskite-obshtini-promeniha-oblika-si", "text": "Председателят на ПГ на ГЕРБ и зам.-председател на партията Цветан Цветанов и кметове на областни градове, избрани от листата на ГЕРБ, се срещнаха с генералния секретар на ЕНП Антонио Лопес. Това се случи в рамките на конгреса на ЕНП в Хелзинки. „Нашата българска делегация, съставена главно от кметове на областни градове в България, които са гръбнакът на местната власт у нас, подкрепя твърдо Европейската народна партия, защото в нея вижда сигурност и просперитет за ЕС и гражданите му“, заяви Цветан Цветанов по време на срещата. На свой ред генералният секретар на ЕНП Антонио Лопес сподели с българската делегация своята увереност, че ГЕРБ ще спечели европейските избори догодина и ще има най-голям брой евродепутати в следващия Европейски парламент. „Пожелавам ви успех и на местните избори в България по-късно същата година. При управлението на ГЕРБ българските общини промениха облика си и днес имат европейски вид“, категоричен бе той и благодари на Цветан Цветанов и кметовете от ГЕРБ за това, че работят активно по каузата за силна и обединена Европа.", "date": "2018.11.07", "title": "Антонио Лопес, генерален секретар на ЕНП: При управлението на ГЕРБ българските общини промениха облика си"}
{"url": "https://www.faktor.bg/bg/articles/nnn-2", "text": "Поради временни технически затруднения във функционирането на системата за летищна информация на полетите, Летище София създава организация за по-добра осведоменост на пътниците, съобщиха от летището. Пътниците могат да се осведомят за своя полет от гишета \"Информация\" на Терминал 1 и Терминал 2. Засилена е и честотата на излъчваните аудио съобщения, както и са ангажирани служители, които да насочват пътниците в зоната след граничен контрол. Полагат се всички усилия за преодоляване на техническите затруднения във възможно най-кратък срок, информират от летището. По-рано днес пътничка на летище София съобщи във Фейсбук, че информационните табла за полетите не работят вече седмица и хората притичват от гейт на гейт в отчаян опит да разберат кой е техният полет.", "date": "2018.11.07", "title": "Информационната система на летище \"София\" блокира, пътници негодуват"}
{"url": "https://www.faktor.bg/bg/articles/antonio-tayani-balgariya-se-razviva-i-razkrasyava-neprekasnato", "text": "От посещенията си в България имам отлични впечатления. Местната власт в България работи в интерес на гражданите и в резултат на това страната непрекъснато се развива и разкрасява. Това заяви председателят на Европейския парламент Антонио Таяни по време на срещата си с Цветан Цветанов и кметове на областни градове в България, избрани от листата на ГЕРБ. Срещата се проведе в рамките на конгреса на ЕНП в Хелзинки. Антонио Таяни поздрави българските кметове за приноса им за модернизацията на българските общини и за осигуряването на достойна среда за живот и просперитет на гражданите. Той пожела успех на кметовете на предстоящите местни избори догодина и изрази увереността си, че в крайна сметка ГЕРБ ще се поздрави с победата, защото хората виждат положителната промяна в последните години. „За местната власт е много важна подкрепата на правителството. Ето защо поздравявам правителството на Бойко Борисов за отличната работа и редицата направени реформи“, посочи Таяни. Председателят на ПГ на ГЕРБ Цветан Цветанов на свой ред информира председателя на ЕП, че в момента в България е в ход процедурата по приемането на държавния бюджет за 2019 г., който е най-добрият в последните години.", "date": "2018.11.07", "title": "Антонио Таяни: България се развива и разкрасява непрекъснато"}
{"url": "https://www.faktor.bg/bg/articles/novini/balgariya/vmro-iska-darzhavata-da-mozhe-da-blokira-saytove-koito-razprostranyavat-falshivi-novini", "text": "\"От ВМРО предлагат държавата да може да спира достъпа до сайтове на български език, които разпространяват фалшиви новини и нямат администратор на лични данни, както и да бъде създаден домейн (.media), на който да се регистрират онлайн медиите и да подлежат на регулация от Съвета за електронни медии\", съобщи Ангел Джамбазки, а колегата му Искрен Веселинов предложи в социалните мрежи да се въведе бутон Fake, както има бутон Like. Според ВМРО, липсва каквато и да е регулация на такива неистински новини, които \"бликат от безадресни сайтове и платформи\". \"Не налагаме готови решения, пандемията от фалшиви новини създава объркване и тревожност в българското общество\", заяви евродепутатът Ангел Джамбазки. \"Такива заглавия без логика създават изключително напрегнат климат в обществото\", заключи той. \"Вторият голям лош ефект е обезсмислянето на труда на истинските медии и журналисти\", допълни евродепутатът. \"Фалшивите новини са на път да променят начина на правене на политика, много е лесно чрез тях да отстраниш политическия съперник. Рискуваме да се превърнем в общност, в която никой няма доверие на никого и всеки мрази всеки\", коментира Искрен Веселинов \"Оказа се, че вече има решение как да накараме всички сайтове да излязат на светло и да може да се търси съдебна отговорност от авторите на материалите в тях, и това е GDPR (Регламентът за защита на личните данни)\", посочи депутатът Александър Сиди по време на дискусия в НС.  По думите му с промяна в Закона за личните данни може да се гарантира, че на всеки един сайт ще бъде изписано лице за контакт, което би могло да носи отговорност и към него да се ориентират съдебни искове за новини, които оклеветяват някого. Сиди добави, че ако не бъде посочено такова лице - администратор на лични данни, по закон ще може да се задължат държавните органи да спират достъпа до тези сайтове, защото не отговарят на европейския регламент. Относно другата идея за законодателна промяна, депутатът посочи, че домейнът ще бъде поддържан от независим медиен регулатор. Той отбеляза, че всички медии, които искат да сключват договори за медийно отразяване или за реклама например по време на избори, ще трябва да бъдат регистрирани в този домейн.", "date": "2018.11.07", "title": "ВМРО иска държавата да може да блокира сайтове, които разпространяват фалшиви новини"}
{"url": "https://www.faktor.bg/bg/articles/prokuraturata-nyama-da-atakuva-v-sada-kontsesiyata-na-letishte-sofiya", "text": "Няма законово основание за намеса на прокуратурата по реда на надзора за законност във връзка с процедурата за концесия на Летище София. Това съобщиха от пресцентъра на Главна прокуратура. Съобщението да медиите е по повод сигнал от депутати от БСП във връзка с откритата процедура за определяне на концесионер и възлагане на концесия за строителство на Обект „Гражданско летище за обществено ползване - София\" - публична държавна собственост. Искането на Корнелия Нинова, Елена Йончева и колегите им бе за отмяна на решението на правителството. Искането беше оформено в сигнал, адресиран до главния прокурор Сотир Цацаров и внесен лично от Нинова. Социалистите искат спиране на процедурата, позовавайки се на Закона за концесиите, който не допуска концесия при опасност за националната сигурност. Сезирайки Обвинител номер едно, те напомниха, че служебното правителство на Огнян Герджиков е спряло предишната концесия именно заради такива опасения, и заявиха, че очакват прокуратурата да си свърши работата. След получаването на сигнала, главният прокурор го е препратил към Върховната административна прокуратура. С мотив, че Законът за концесиите не позволява решенията на правителството за концесии да бъдат обжалвани, а решенията на транспортния министър се обжалват пред Комисията за защита на конкуренцията в 10-дневен срок, който вече е изтекъл, административната прокуратурата е прекратила преписката поради липсата на законови предпоставки за намесата й по реда на надзора за законност.", "date": "2018.11.07", "title": "Прокуратурата поряза Нинова и Йончева: Няма да атакува концесията на Летище София"}
{"url": "https://www.faktor.bg/bg/articles/obshtestvo/uchitelyat-udaren-ot-uchenik-v-chas-e-s-tezhka-hipertonichna-kriza", "text": "Учителят, ударен от ученик в час по физическо, е получил тежка хипертонична криза. Това съобщиха пред BGonAIR от ръководството на училището. Въпреки версията на ученика, че той е бит от учителя, директорът на столичното 70-то ОУ твърди, че единствено 11-годишният ученик е този, който е проявил агресия. След обвинението, че е бил ученик, сега учителят по физическо възпитание Георги Георгиев е в болничен за неопределено време.  Към момента 11-годишният също не присъства в час, а дома му е посетен от специалисти, които да изяснят подробностите около инцидента. От училището обаче признаха, че саморазправата тук не е рядкост, а обвиненият ученик без последсвия е проявявал агресия и преди. Бягането от клас в това училище е ежедневие, а учениците не се притесняват да напуснат час дори в присъствието на директора.  От училището обаче са с вързани ръце. Единственото, което могат да направят е да изпращат писма до родителите, а в най-краен случай да преместят агресивния ученик в друго училище. Ефект от разговорите със специалистите пък има само тогава, когато родителите съдействат, признаха още експертите.", "date": "2018.11.07", "title": "Учителят, ударен от ученик в час, е с тежка хипертонична криза"}
{"url": "https://www.faktor.bg/bg/articles/izteglyat-ot-targovskata-mrezha-spanak-primesen-s-tatul", "text": "БАБХ спря от разпространение в търговската мрежа спанак със съмнение, че е примесен с листа от татул, след извършени незабавни проверки по постъпили два сигнала от граждани за закупен спанак от верига магазини в Костинброд и хипермаркет в Търговище. Листата от спанак са опаковани в пакети по 500 гр., сорт Горила, произведен в област Пловдив, съобщиха от БАБХ. Сигналът от Търговище се отнася за двама души, консумирали храна, приготвена с посочения спанак. Те са получили неразположение и са диагностицирани от медиците в града с признаци на атропиново отравяне. От Констинброд е постъпил сигнал от гражданин, който е приложил снимки със същата марка спанак, на които се виждат стръкове, различни от тези на спанак и наподобяващи татул. Извършени са спешни проверки на обектите, от които е закупен спанакът в градовете Костинброд и Търговище. В хипермаркета в Търговище са открити в наличност пакети по 500 гр. спанак. След отваряне на опаковките е установено наличие на единични стръкове от растение с форма и мирис, различни от спанак (предполагаеми единични растения татул). При проверката в нерегламентиран обект, който не е регистриран по чл. 12 от Закона за храните. На отговорното лице е съставен Акт за установяване на административно нарушение. Количеството спанак, намерено в производствения обект, е спряно от реализация. Фирмата е уведомила търговците, до които е доставяла продукцията си и е задействала процедура за изтегляне от пазара на опасната храна. Общото количество на произведения спанак е 1775 кг. В изпълнение на предписанията на БАБХ, двете търговски вериги в градовете, от които са подадени сигналите, спират продажбата на опасната храна и я изтеглят от търговските си обекти. Проверката показва още, че този спанак се доставя и в други големи търговски вериги в страната. Те също са проверени и са им издадени предписания за спиране разпространението на посочения спанак. Действията по изтегляне на опасната храна и обобщаването на наличните количества продължава. БАБХ призовава всички граждани, закупили пакетирани листа от спанак от по 500 гр., сорт Горила, произведен в област Пловдив, да не го консумират и да го върнат в търговския обект, от който са го закупили.", "date": "2018.11.07", "title": "Опасна храна! Спанак, примесен с татул, тръшна двама души"}
{"url": "https://www.faktor.bg/bg/articles/obshtestvo/ulitsata/plovdivski-kmet-se-otchete-pred-sagrazhdanite-si-kakvo-e-svarshil-prez-2018-video", "text": "Вчера в зала „Съединение“ на Регионален исторически музей – Пловдив за втора поредна година посрещна администрацията на район „Централен“ – Община Пловдив с кмет Георги Стаменов и над 120 граждани. Поводът беше годишният отчет за дейностите на администрацията през третата година от мандата на районния кмет Стаменов. По традиция заедно с него пред присъстващите на отчета застанаха зам.- кметове на „Централен“ инж. Тошо Пашов, Деница Чингарова, Добри Вълчев, главният архитект на района арх. Петър Петров и секретарят на администрацията Емил Саралийски.  Около 30 минути продължи презентацията на Георги Стаменов, която включваше кратък отчет с визуален материал по темите: работа в екип, комуникация и информираност, инфраструктурни проекти, дейности, които подобряват средата на живот и бъдещи проекти. Районният кмет запозна присъстващите с дейностите в администрацията и с тези, които са резултат от работа с партньори.  Сред присъстващите в залата бяха председателят на Общински съвет – Пловдив Савина Петкова, Председателят на УС на сдружение „Бизнеса за Пловдив“ инж. Любозар Фратев, директорът на БЧК Пловдив д-р Петрония Карамитрева, арх. Петко Костадинов - председател на районната колегия на КАБ – Пловдив, районни кметове, домоуправители и служители на администрацията.  Кметът на „Централен“ благодари на инж. Иван Тотев, на Общински съвет, на своя екип, всички граждани и партньорите на Община Пловдив за подкрепата и доверието през изминалия период.", "date": "2018.11.07", "title": "Пловдивски кмет се отчете пред съгражданите си какво е свършил през 2018 (видео)"}
{"url": "https://www.faktor.bg/bg/articles/obshtestvo/zakon-i-red/balgarski-gurbetchii-v-isphaniya-mamili-darzhavata-s-obezshteteniya", "text": "Някои от \"гурбетчиите\" в родопския град Неделино, заради които прокуратурата започна проверка за документна измама, дори не са излизали от страната. Прокуратурата е започнала досъдебно производство срещу над 50 души, като според окръжният прокурор Тодор Деянов някои от хората са взимали обезщетение в размер на 1200 лева. Общият размер на сумата достига 241 хил. лв. Прокурорите разпитват свидетели и са назначени експертизи. Това са гурбетчии, които имат трудови договори за земеделска работа в Аранда де Дуеро, Испания. Те са работили по няколко дни там, а има и такива, които въобще на са пътували до Пиренеите, а след това са командировани в България, но са получавали обезщетения. \"Случаите са идентични и касаят прилагането на Регламент 883/2004 г., който урежда координацията между различните осигурителни системина държавите в ЕС. Това са хора, които са полагали труд в друга държава членка и прибирайки се в България след прекратяване на трудовото и осигурителното правоотношение, искат заплащане от българския осигурител на дължимото обезщетение за безработица. Последвало отпускане на тези помощи, след което и тяхното спиране с разпореждане на ръководителя по осигуряване за безработица в териториалното поделение на НОИ\", заяви пред \"24 часа\" шефът на административния съд в Смолян Игнат Колчев. Съдът вече е разгледал 42 случая и по 34 потвърждава решенията на НОИ за спиране на обезщетенията. В хода на делата са искани справки от Главна дирекция \"Национална полиция\" дали тези хора са излизали от страната и от самолетни компании дали и по колко време гурбетчиите са били в Испания.  \"8 от тях са върнати в осигурителния институт за допълнителни доказателства\", обясни Колчев. Един от случаите е решен в полза на работник, защото се установило, че човекът действително е работил в Испания и е оставил материални следи от полети и проверки и обезщетението му е редовно. Делата са образувани след жалби на гурбетчиите, че териториалното поделение на НОИ в Смолян им е спрял обезщетението. По документи гурбетчиите са работили в търговско дружество в сферата на земеделието. При някои от делата трансферите са през януари, когато няма селскостопанска работа. Гурбетчиите твърдят, че са брулели листата на орехи и чистили клони в пловдивско село посред зима. Други пък поправяли огради на имот. При командировките работодателят е трябвало да подаде в Инспекцията по труда заявление. Такива обаче не са подадени, тъй като ако има такова, е възможно да се направи проверка на място от инспекцията и да се установи измамата. \"Това не е дупка в закона, а несъвършенство в законодателната уредба. Европейският регламент е добър, създава условия за координация на осигурителните системи на държавите членки. Има хиляди хора, които съвестно работят в чужбина и се обезщетяват заслужено. Но тук става въпрос за целенасочени и планирани действия за ощетяване на бюджета на Държавното обществено осигуряване\", добавя Колчев. Според шефа на смолянския административен съд проблемът е обективен - има разлика във възможностите на осигурителните системи на страните в ЕС да изплащат обезщетения. При трансфер на работници между Германия и Испания например такъв проблем не би съществувал, защото заплащането е сходно. Той лично направил проверка колко са делата във Върховния административен съд по подобни на случая \"Неделино\" и се оказало, че в страната няма такава вълна и тепърва може да се зароди.", "date": "2018.11.07", "title": "Български \"гурбетчии\" в Испания мамили държавата с обезщетения"}
{"url": "https://www.faktor.bg/bg/articles/obshtestvo/zakon-i-red/prokuraturata-tvardi-che-bivshiyat-shef-na-dabch-i-nastoyasht-deputat-ot-mvro-e-narushaval-zakona", "text": "Прокуратурата уличи в нарушения действащия депутат от ВМРО Борис Вангелов, в качеството му на председател на Държавната агенция за българите в чужбина (ДАБЧ), в периода 2015-2017 г. Това се разбира от справка, която държавното обвинение оповести \"във връзка с множество запитвания от медии\". Към справката са приложени и писма от прокурори от Върховната административна прокуратура (ВАП), с която двама бивши ръководители на ДАБЧ са уведомени за допуснати нередности в дейността на институцията при предоставянето на удостоверения за български произход на чужди граждани, желаещи да получат български паспорт, съобщава \"Правен свят\".  Първото писмо на прокуратурата е от началото на 2014 г. и е до тогавашния и.д. председател на ДАБЧ Йордан Янев. До писмото на прокуратурата се стига след сигнал на тогавашния зам.-министър на правосъдието Илия Ангелов за това, че Държавната агенция е издавала удостоверения за български произход, въз основа на документи, които не съдържат данни, че конкретно лице – кандидат за българско гражданство - има поне един възходящ роднина от български произход. Не е ясно дали и какво е отговорил Йордан Янев, но е факт, че след намесата на прокуратурата издаването на български паспорти на чужди граждани рязко намалява, което провокира недоволство на ВМРО и дори се стига до протести пред Министерството на правосъдието. Оказва се, че две години и половина по-късно, а именно през август месец 2016 г., когато начело на ДАБЧ вече е Борис Вангелов, за когото лидерът на ВМРО Красимир Каракачанов съобщи, че е назначен по негово настояване, нарушенията при издаване на удостоверения продължават. От държавното обвинение съобщават, че проверка през 2016 г. на \"Върховната административна прокуратура констатира случаи, в които ДАБЧ издава удостоверения за български произход възоснова на документи, които не съдържат данни, че конкретното лице има поне един възходящ българин. Посочената необоснованост на удостоверяването от ДАБЧ е предпоставка да се придобие българско гражданство на основание чл.15 ал.1 т.1 от ЗБГ от лице, което не е с български произход съгласно изискването на закона\". \"Проверени бяха общо 113 преписки. От тях, с изключение на 2 преписки, всички останали преписки са решени извън едномесечния срок по чл.15 ал.З от ЗБГ\". Това пише прокурор Беремска в писмото си до Борис Вангелов, понастоящем депутат от ВМРО. Тя посочва още, че създадената практика в ДАБЧ, да се доказва български произход, не само с документ за възходящ роднина, но и с такъв за низходящ роднина или по съребрена линия \"не винаги безусловно означава, че самият заявител е с български произход\". Това според Върховната административна прокуратурата означава, че в мандата на Вангелов, като председател на ДАБЧ, са издавани удостоверения на лица, които са кандидатствали за българско гражданство и за които наличието на роднина от български произход не е безусловно доказано. \"Видно от изложеното, налице са данни, че са извършени закононарушения, свързани с неспазване на изискването на чл.15 ал.2 вр. с §2 т.1, на срока по чл.15 ал.З от ЗБГ и на чл.59 ал.1 т.7 от АПК\", пише прокурор Беремска до Вангелов и иска в едномесечен срок ДАБЧ да уведоми ВАП за предприетите действия по спазване на нормативната уредба. От прокуратурата не уточняват дали и кога настоящият депутат от ВМРО е отговорил. От държавното обвинение съобщават още, че през юли месец тази година Върховна административна прокуратура се е самосезирала по публикации в медиите за това, че са налице над 114 случая на получаване на българско гражданство от лица, издирвани от Интерпол. На 9 юли 2018 г. прокурор Кирил Христов от ВАП е сезирал Цецка Цачева с искане за възлагане на проверка от Инспектората към министъра на правосъдието за дейността на подчинената й дирекция \"Българско гражданство\" по конкретните случаи. На Цачева е даден двумесечен срок, в който да отговори на ВАП. \"Правен свят\" се обърна към Министерство на правосъдието, откъдето отговориха, че във връзка с писмото на Върховна административна прокуратура от 9 юли 2018 г., \"със заповед на министъра на правосъдието Цецка Цачева е възложена проверка на Инспектората по чл. 46 от Закона за администрацията\". \"Проверката, която е за период от 1 януари 2013 г. до октомври 2018 г., е приключила с доклад до министъра на 2 ноември 2018 г. Заключенията в доклада са, че не са намерени данни за цитираните 114 случая на получаване на българско гражданство от лица, издирвани от Интерпол. Не са установени и нарушения от служители в дирекция \"Българско гражданство\" по проведените съгласувателни процедури с МВР и ДАНС. Екземпляр от доклада е предоставен и на ВАП\", уточняват от правосъдното ведомство. С документите и информацията, разпространени от прокуратурата в сряда, на практика се потвърждават изнесените от бившия директор на Дирекция \"Българско гражданство\" Катя Матева, твърдения за системни нарушения при предоставянето на удостоверения за български произход от ДАБЧ, както и че това е ставало със знанието на партийното ръководство на ВМРО.", "date": "2018.11.07", "title": "Прокуратурата твърди, че бившият шеф на ДАБЧ и настоящ депутат от ВМРО е нарушавал закона"}
{"url": "https://www.faktor.bg/bg/articles/ivo-indzhev-mozhe-da-ochakvame-shokirashti-razkritiya-za-natsionalno-predatelstvo-na-tramp-v-saglasie-s-rusnatsite", "text": "Това, че Тръмп добавя 4 места в Сената, не е кой знае каква новина, която да обоснове неговите първоначални възклицания след обявяване на резултата, коментира пред бТВ ситуацията в САЩ след изборите журналистът Иво Инджев. Имаме променена ситуация. В Америка демокрацията работи. Това не е Русия, където има един президент, който да си прави каквото си иска и да променя един закон с цел да остане на власт по-дълго. Видя се, че в Америка разделението на властите - принципът на Монтескьо, функционира. Това, с което сега се задоволяват тези, които харесват Тръмп, включителн и в Бъгария, е, че той не е загубил толкова Много, колкото можеше. Такива са първите реакции. По думите на Инджев, за демократите са гласували цели сегменти от обществото, които Тръмп жестоко обиди, \"да не кажа направо, \"напъди\". \"96% от афроамериканците в момента гласуват за демократите. Много голям е и процентът на латиноамериканците - около 50 милиона. Това не се нуждае от коментар. Той издигна стена не срещу емигрантите от Мексико, а срещу себе си. Той настрои и жените срещу себе си.\" На въпрос ще съумее л Америка да се справи в проблема на миграцията, журналистът потвърди: \"Америка е стара демокрация и винаги може да намери изход от всякаква ситуация.\" Гостът в студиото на \"Лице в лице\" коментира и често повдигания в момента въпрос за импийчмънт на Тръмп. \"Технически за първи път се отваря пътят за импийчмънт. Тръмп досега контролираше двете части на американския парламент, сега загуби едната. Това няма как да бъде наречено победа. Демократите сега ще засилят дейността на комисиите по разследването на дейността на Тръмп в миналото, по-специално на връзките му с Русия. Този процес ще се задълбочи. И аз се питам дали, ако засилената дейност по неговото разследване доведе до нещо шокиращо, ако бъде изобличен като национален предател, предал американския интерес в съгласие с руснаците, дали американците ще изтърпят това? Дали ще го подкрепят за следващите избори. Не знаем какво още ще изскочи. Като гледаме колко много Тръмп внимава да не обиди Путин, ама толкова ного внимава, че чак е ясно, че има някаква причина, която е далеч от чисто \"държавническитеи възгледи\", които Тръмп е придобил през двете години. Ще бъдем свидетели на интересни събития\", убеден е журналистът.", "date": "2018.11.07", "title": "Иво Инджев: Може да очакваме шокиращи разкрития за национално предателство на Тръмп в съгласие с руснаците"}
{"url": "https://www.faktor.bg/bg/articles/obshtestvo/zakon-i-red/nyama-izdirvani-ot-interpol-sred-poluchilite-balgarsko-grazhdanstvo", "text": "Няма данни за издирвани от Интерпол лица сред получилите българско гражданство. Това показва проверка на Министерството на правосъдието, обхващаща 114 лица, получили гражданство в периода 1 януари 2013 г. – октомври 2018 г. След писмо на Върховна административна прокуратура от 9 юли 2018 г., която се е самосезирала по публикации в медиите за това, че са налице над 114 случая на получаване на българско гражданство от лица, издирвани от Интерпол, със заповед на министъра на правосъдието Цецка Цачева е възложена проверка на Инспектората по чл. 46 от Закона за администрацията, съобщават от ведомството. От държавното обвинение съобщават, че през месец февруари 2014 г. Върховна административна прокуратура е извършила проверка по реда на надзора за законност на дейностите по издаване на удостоверения за български произход в Държавна агенция за българите в чужбина. В хода на проверката са установени извършени закононарушения, свързани с неспазване на изискване от Закона за българите, живеещи извън Република България. На 20.02.2014 г. Върховна административна прокуратура сезирала председателя на агенцията за предприемане на конкретни действия за недопускане на закононарушения. През месец август 2016 г. Върховна административна прокуратура отново е извършила проверка по реда на надзора за законност на дейностите по издаване на удостоверения за български произход в Държавна агенция за българите в чужбина. Констатирани са нарушения , свързани с неспазване на изискване. На 18.08.2016 г. ВАП отново е сигнализирала Председателя на ДАБЧ за предприемане на действия за законосъобразно издаване на удостоверения за български произход само при наличие на законните предпоставки за това.  По този повод от правосъдното министерство съобщиха, че не са установени и нарушения от служители в дирекция „Българско гражданство“ по проведените съгласувателни процедури с МВР и ДАНС.", "date": "2018.11.07", "title": "Няма издирвани от Интерпол сред получилите българско гражданство"}
{"url": "https://www.faktor.bg/bg/articles/politicheski-gaf-makron-pohvali-skandalniya-frenski-marshal-peten-stanal-kolaboratsionist-na-natsistite", "text": "Френският президент Еманюел Макрон стъпи на хлъзгава историческа почва, като похвали прочут генерал от Първата световна война, който впоследствие, през Втората, стана колаборационист на нацистите, предаде Асошиейтед прес. Маршал Филип Петен изведе френската армия до победа във великата и ужасяващо кръвопролитна битка край Вердюн през 1916 г., бе обявен за национален герой, а в много френски градове и села имаше улици на негово име. Той обаче си спечели печална слава и присъда за предателство заради действията си начело на френския колаборационистки режим от Виши, установен на неокупираната територия на Франция след разгрома й от нацистите в периода 1940-1944 г. Петен е причастен към депортирането през 1942 г. на 13 000 евреи от Франция, станали жертва на Холокоста. Макрон каза днес при посещение в Шарльовил-Мезиер, че на 11 ноември по време на честването на 100-годишнината от края на Първата световна война възнамерява да отбележи заслугите на Петен наред със седем други френски маршали, отличили се по фронтовете на войната. \"Смятам за напълно закономерно да отдадем почит на маршалите, които доведоха нашата армия до победа\", каза президентът. \"Петен заслужава почит за това, че е бил \"велик войник\" през Първата световна война, макар че е направил фатален избор по време на Втората световна война\", отбеляза той. Думите му веднага предизвикаха възмущението на главната еврейска организация във Франция - Съвета на еврейските организации във Франция (CRIF), представляваща 400 000 евреи. \"Шокиращо е, че Франция може да отдаде почит на човек, за когото съдът в името на френския народ е преценил, че е недостоен да се нарича французин\", заяви днес Франсис Калифа, президент на CRIF, цитиран от Ройтерс. Реагира и лидерът на крайната френска левица Жан-Люк Меланшон. \"Маршал Жофр е водачът на армията, победил във войната през 1914-1918 г. Петен бе предател и антисемит. Неговите престъпления и неговото предателство не могат да бъдат заличени от историята. Макрон, този път ти отиде твърде далече!\", каза той. След войната Петен бе осъден на смърт за измяна, но тогавашният президент генерал Шарл де Гол, дългогодишен почитател на Петен, замени присъдата с доживотен затвор. Петен почина през 1951 г. в затвора на 95-годишна възраст.", "date": "2018.11.07", "title": "Макрон шокира еврейската общност във Франция - похвали скандалния френски маршал Петен"}
{"url": "https://www.faktor.bg/bg/articles/ryazko-poskapvane-na-petrola-sled-informatsiya-che-rusiya-i-sauditska-arabiya-obsazhdat-sakrashtavane-na-dobivite-prez-2019-a", "text": "Петролните фючърси нарастват рязко по време на търговията в сряда за пръв път в рамките на ноември след информация, че Русия и Саудитска Арабия обсъждат възможността за ограничаване на добивите на суров петрол през 2019-а година. Цитирайки неназован източник, руската агенция ТАСС предаде, че двете най-големи производителки в рамките на формата ОПЕК+ са стартирали дискусия относно евентуалното съкращаване на петролното производство през 2019-а година. Въпреки очаквания спад на иранския износ на петрол в резултат на влезлите в сила санкции на САЩ спрямо Техеран, повод за подобен тип разговори дават прогнози от страна на ОПЕК и на редица анализатори, според които глобалният петролен пазар може отново да отбележи догодина излишък при доставките с оглед на забавяне на търсенето в резултат на отслабване на глобалния икономически растеж. Агенция \"Блумбърг\" също цитира подобна информация, според която производителите от ОПЕК+ ще обсъдят възможността за ограничаване на добивите през 2019-а година на планираната за 11-и ноември тяхна среща в Абу Даби. Страните от картела и техните партньори във формата ОПЕК+, включващ и Русия, са притеснени относно увеличаването на складовите петролни запази през последните седмици. Трябва да се има предвид, че на срещата им през юни беше взето решение за известно разхлабване на договорените в края на 2016-а година ограничения при производството на петрол след оказания от страна на американския президент Доналд Тръмп натиск върху ОПЕК да ограничи цените и да компенсира пазарния недостиг вследствие на намаленото предлагане на ирански петрол. Това доведе до рязко повишение през последните месеци на предлагането на петрол от страна главно на Саудитска Арабия. В същото време и Русия увеличи добивите до рекордни нива, докато Вашингтон предостави в началото на настоящата седмица временни отстъпки за осем държави относно техните покупки на ирански петрол след влезлите в сила американски санкции. Всичко това доведе до солидно трайно понижение на цените на черното злато през последните няколко седмици, като по време на търговията във вторник фючърсите на американския лек суров петрол с доставка през декември се понижиха с 1,4% към 8-месечно дъно около 61,31 долара за барел (най-ниска цена от 16-и март насам), отбелязвайки спад за седма поредна сесия на търговия (най-продължително намаляване на цените от март 2017-а година), докато фючърсите на петрола сорт брент с доставка през януари се понижиха с 1,5% към 71,18 долара за барел (най-ниско ниво от 16-и август насам). В началото на търговията в сряда петролните фючърси също останаха под натиск от продажби като реакция на данни на Американския петрол институт (API), според който складовите запаси на суров петрол в САЩ за седмицата до 2-ри ноември са нараснали с цели 7,8 млн. барела. Макар и непотвърдена, днешната информация, че в края на седмицата страните от ОПЕК+ ще обсъдят евентуално ново ограничаване на производството през 2019-а година, обаче доведе до първи по-сериозен отскок на цените на черното злато. Фючърсите на петрола сорт брент с доставка през януари 2019-а година поскъпват с 1,73% обратно над нивото от 73 долара за барел, докато декемврийските фючърси на американския лек суров петрол - с 1,4% обратно над 63 долара за барел.", "date": "2018.11.07", "title": "Рязко поскъпване на петрола след информация, че Русия и Саудитска Арабия съкращават добивите"}
{"url": "https://www.faktor.bg/bg/articles/novini/svyat/zabraniha-na-trima-oligarsi-ot-kraga-na-putin-da-uchastvat-v-davos", "text": "На трима руски бизнесмени, които са с наложени от САЩ санкции е било съобщено, че писъствието им на международния форум в Давос е \"нежелателно\", съобщава Financial Times.  \"Това показва, че международните организации се отнасят с предубеждение към контакти с лица, които са попаднали в \"черния списък\" на Вашингтон\", пише изданието. \"На \"алуминиевия магнат\" Олег Дерипаска, индустриалеца Виктор Векселберг и генералния директор на Внешторгбанк Андрей Костин фактически е забранено да участват във форума на елита. Официален представител на Кремъл е потвърдил, че Владимир Путин също няма да се появи в Давос, но отрече, че това е свързано със забраната за тримата олигарси от близкия му кръг\", коентира Financial Times.", "date": "2018.11.07", "title": "Забраниха на трима олигарси от кръга на Путин да участват в Давос"}
{"url": "https://www.faktor.bg/bg/articles/tsvetanov-se-sreshtna-s-zhozef-dol", "text": "Председателят на ПГ на ГЕРБ и зам.-председател на партията Цветан Цветанов се срещна с председателя на Европейската народна партия (ЕНП) Жозеф Дол преди началото на конгреса на ЕНП в Хелзинки. Това съобщиха от пресцентъра на ПП ГЕРБ. Двамата обсъдиха основните теми и предизвикателства пред Европа с оглед подготовката за европейските избори през 2019 г.  Цветан Цветанов подчерта, че лидерството на ЕНП в Европа е ключово за стабилността и устойчивостта на Съюза. Дол и Цветанов обсъдиха подготовката за кампанията за европейските избори догодина както на национално, така и на местно ниво. Те се обединиха около разбирането, че силата на ЕНП е в реалните политики с истински резултати за по-добър живот на всеки европейски гражданин. Българската делегация, в която са включени кметове на областни градове, избрани от листата на ГЕРБ, ще проведе среща с председателя на ЕНП утре сутрин.", "date": "2018.11.07", "title": "Цветанов на среща с Жозеф Дол: Лидерството на ЕНП е ключово за стабилността в ЕС"}
{"url": "https://www.faktor.bg/bg/articles/novini/svyat/gratskata-darzhava-veche-nyama-da-plashta-zaplatite-na-sveshtenitsite-te-nyama-veche-da-sa-darzhavni-sluzhiteli", "text": "Гръцкото правителство и Еладската църква са постигнали споразумение по въпросите на църковното имущество и заплатите на свещенииците, което ще позволи регулиране на отношенията между държавата и църквата в рамките на подготвяната конституционна реформа, се казва в съвместно изявление разпространено от прес-службата на премиера Алексис Ципрас. Близо 10 хиляди свещеници и църковен персонал вече няма да получават заплати от държавния бюджет, за което дасега бяха отделяни 200 млн евро. Държавата ще изплаща годишна субсидия на църквата, а свещениците вече няма да са държавни служители, срещу което асоциацията на гръцките свещенослужители вече се обяви против.  Припомняме, че управляващата СИРИЗА подготвя конституционна реформа, чрез която гръцката православна църква да се отдели напълно от гръцката държава да приеме строга позиция на „религиозен неутралитет“, като всички позовавания на Исус Христос трябва да се премахнат от гръцката конституция, пише \"Български новини\". Член 3 от гръцката конституция гласи, че основната религия в Гърция е „православната църква на Христос и църквата на Гърция признава за глава Исус Христос“. На среща с парламентарната група на СИРИЗО Ципрас съобщи, че планира заличаването на този текст от гръцката конституция. Ципрас заявил, че е време Конституцията на Гърция да постанови принципип на \"религиозна неутралност\". Ципрас, който е атеист отказа да се закълне в Библията и да получи благословия от архиепископ Йероним, а положи \"гражданска клетва\".", "date": "2018.11.07", "title": "Гръцката държава вече няма да плаща заплатите на свещениците, те няма вече да са държавни служители"}
{"url": "https://www.faktor.bg/bg/articles/savchenko-se-kandidatira-za-prezident-na-ukrayna", "text": "Бившата депутатка от Върховната Рада Надежда Савченко обмисля да се кандидатира за президент на Украйна през 2019 г. Това заяви сестра ѝ Вера в интервю за Главком. \"За нея това вече е въпрос на принцип. В края на краищата, ако Надежда регистрира кандидатурата си за президентство, след това тя дори ще получи някакъв имунитет\", заяви сестра ѝ. Тя добави, че се надява да събере средства за предизборната кампания. Вера Савченко изразява увереност в подкрепата на украинските инвеститори, засегнати от корупцията.  Припомняме, че украинският парламент свали имунитета на депутатката Надя Савченко, която е и бивш военен пилот. Тя стана национална героиня, след като прекара месеци в руски затвор. След това бе обвинена в заговор в подготовката на военен преврат в Украйна с проруските сили. В реч пред депутатите генералният прокурор на Украйна Юрий Луценко каза, че Савченко крояла заговор за нападение срещу парламента с ръчни гранати и автоматични оръжия. Според Луценко тя действала в тайно споразумение с проруските бунтовници в Източна Украйна за организиране на \"терористичен преврат в интерес на враговете на Украйна\". Той представи тайно записани разговори, в които Савченко говори за контрабандно внасяне на оръжия от Изток.", "date": "2018.11.07", "title": "Савченко се кандидатира за президент, драпа за имунитет, за да излезе от килията"}
{"url": "https://www.faktor.bg/bg/articles/novini/svyat/v-monako-arestuvaha-ruski-miliarder-za-koruptsiya-i-targoviya-s-vliyanie", "text": "В Монако е арестуван Дмитрия Риболовлев, 18-ти в списъка на най-богатите руски бизнесмени и собственост на ФК \"Монако\". Той е обвинен в корумпиране на чиновници, търговия с влияние, в която са замесени няколкостотин свързани помежду си лица, съобщава Le Monde.  Разследването срещу него е започнало още през 2015 година, когато  . В хода на следствието в Монако избухна огромен корупционне скандал заради, който министърът на правосъдието Филип Нармино трябваше да подаде оставка след като беше обвинен, че се е намесвал в делото на Риболовлев. Името на Риболовлев нашумя около разследването на връзките на Доналд Тръмп с Русия, когато стана ясно, че руснакът е курил вилата му за 95 милиона долара - над два пъти повече от обявената цена от 41,4 млн., което се възприема като намеса на Кремъл, за да бъде спасен Тръмп от фалит.", "date": "2018.11.07", "title": "В Монако арестуваха руски милиардер за корупция и търговия с влияние"}
{"url": "https://www.faktor.bg/bg/articles/novini/balgariya/skrivat-ruskoto-posolstvo-zad-nad-3-metrova-betonna-stena-ogradata-napomnya-za-kontslager", "text": "Руското посолство в София издига огромна бетонна ограда, зад която ще бъде скрита сградата на дипломатическата  мисия в столицата. Това съобщиха пред Faktor.bg учудени граждани, впечатлени от трескавото строителство. До сега сградата на посолството на Руската федерация, както и пространството около нея можеха спокойно да се наблюдават през декоративната желязна ограда. Сега обаче цялата фасадна част на дипломатическата мисия към бул.”Драган Цанков” ще бъде затворена от плътна бетонна стена. В някои участъци тя вече е излята и достига над 3 метра, а в други в момента се сглобява кофражът.  Необяснимо е защо руските дипломати предприемат толкова тежки мерки за сигурност, опасвайки мисията с висока и масивна бетонна стена, приличаща повече на ограда на затвор или концлагер, каквито имаше по времето на комунизма. В София няма сграда на друга дипломатическа мисия, която е „защитена” от подобна ограда.  От какво се страхуват руските дипломати и защо ще се пазят от очите на гражданите, е въпросът, който си задават живеещите в района софиянци.", "date": "2018.11.07", "title": "Скриват Руското посолство зад над 3-метрова бетонна стена, оградата напомня за концлагер"}
{"url": "https://www.faktor.bg/bg/articles/tsvetanov-provede-rabotna-sreshta-s-mezhdunarodniya-sekretar-na-hds-bertil-venger", "text": "Председателят на ПГ на ГЕРБ и зам.-председател на партията Цветан Цветанов проведе работна среща с международния секретар на ХДС Бертил Венгер, съобщиха от пресцентъра на партията.  Това се случи в Хелзинки преди началото на конгреса на ЕНП. Цветанов и Венгер обсъдиха сътрудничеството на ГЕРБ и най-голямата партия-членка на ЕНП – ХДС в сферата на сигурността и бъдещето на Западните Балкани. Двамата се обединиха около мнението, че осигуряването на европейска перспектива на страните от Западните Балкани е гаранция за мир и спокойствие в цяла Европа. Цветан Цветанов обясни, че ГЕРБ ще проведе серия от диалози в областните български градове от януари до април, като целта им е да покажат на гражданите колко важно е да бъдем част от силна и обединена Европа и какво ни носи европейската солидарност. „Освен това искаме да запознаем българите със секторните политики на ЕС, като така допринесем за пресичането на популизма и антиевропейската реторика. Ще покажем, че ГЕРБ и ЕНП правят само реални политики в интерес на гражданите“, посочи председателят на ПГ на ГЕРБ. Цветан Цветанов проведе работна среща и с Естер де Ланге, която е зам.-председател на Групата на ЕНП в ЕП за връзки с националните парламенти. Разговорът бе с фокус върху подхода на ЕНП за противодействие на фалшивите новини. „Обменът на опит, както и споделянето на добри практики и информация за конкретни случаи са особено важни за успеха на ЕНП срещу това изключително вредно за демократичния процес явление“, отбеляза Цветанов. Естер де Ланге на свой ред подчерта, че ЕНП разчита на опита на ГЕРБ и се надява и в бъдеще партията да продължи да служи за пример в провеждането на успешни кампании. „Европа е по-силна и успешна с лидерството на ЕНП. ПП ГЕРБ е готова да работи за запазване на силна и обединена Европа чрез успеха на общото ни европейско политическо семейство“, категоричен бе Цветанов.", "date": "2018.11.07", "title": "Цветанов пред Бертил Венгер: Искаме да запознаем българите със секторните политики на ЕС"}
{"url": "https://www.faktor.bg/bg/articles/novini/svyat/bratovched-na-putin-shef-v-kompaniya-iznesla-ot-rusiya-10-mlrd-dolara", "text": "Игор Путин, братовчед на руския президент Владимир Путив заема ръководни постове или е акционер в 33 компании: 15 от тях са закрити, шест са фалирали и още шест са в ликвидация, съобщава руското онлайн издание \"Проект\". Името на Игор Путин попадна в световните медии след публикация на Bloomberg за делото срещу топ-мениджъри на фалирата \"Промсбербанк\", в която той работи в съвета на директорите и, чрез която от Русия са изнесени над  10 млрд. долара. Агенцията пише, че част от парите са \"изпрани\" в интерес на най-близкия кръг на Владимир Путин. През февруари 2018-го \"семейството на Путин\" и ФСС бяхая обвинени в изпирането на пари чрез естонския филиал на Danske Bank. Медиите съобщиха, че компанията, чрез която са изпирани огромни суми е тясно свързана със \"семейството на Путин\" визирайки именно Игор Путин. Разследване на \"Проект\" изяснило, че британската офшорна компания Lantana е свързана с \"Промсбербанк\", в която работи Игор Путин. Игор Путин е работил в провинциалния град Рязан в Лицензионната камара, след това се премества в Москва и изведнъж става вице-президент на  Газенергопромбанк, която обслужва енергийните компании и проекти на Русия.  В средата на 2005 година той се свързва с известния и у нас Михаил Чорни, а по-късно започва работа в \"Мастер-банк\", след това в Руската земеделска банка и \"Промсбербанке\", които, според източници на изданието, участват в изнасянето на пали зад граница. След като Игор Путин напеска банките през 2013 година и двете са лишени от лицензите си. \"Проект\" успял да установи, че през 2012 година фирмата на Игор Путин получава от банката, в чиито съвет на директорите е той, кредит от 18,5 млн долара. Съдбата на парите остава неясна. Говорителят на Владимир Путин заявил пред изданието, че руският президент не общува с братовчед си.", "date": "2018.11.07", "title": "Братовчед на Путин шеф в компания, изнесла от Русия 10 млрд. долара"}
{"url": "https://www.faktor.bg/bg/articles/novini/svyat/fox-news-donald-tramp-uspya-da-predotvrati-poemaneto-na-palen-kontrol-na-demokratite-nad-kongresa", "text": "Демократическата партия на САЩ спечели мнозинство в Камарата на представителите след повече от осем години, откакто го загубиха. Но Доналд Тръмп успя да предотврати поемането на пълен контрол на демократите над Конгреса на САЩ, отбелязва водещият американски телевизионен канал FOX News, цитиран от \"Фокус\". Все пак републиканците запазиха неголямото си преимущество в Сената и съответно – правото да утвърждават кандидатите на ключовите постове в правосъдната система. Това е равносметката от резултатите от едни от най-напрегнатите и хаотични през последните години предизборни кампании за местата в Конгреса. В продължение на месеци Тръмп обикаля страната, за да подкрепи кандидатите на Републиканската партия; същото правиха и влиятелните демократи, включително бившия държавен глава на САЩ Барак Обама за представителите на своята партия. Независимо от прочита на резултатите, Тръмп реагира позитивно, но не съвсем словоохотливо чрез пост в социалната мрежа „Туитър“. Краткото съобщение гласеше: „Невероятен успех. Благодаря на всички!“.", "date": "2018.11.07", "title": "FOX News: Доналд Тръмп успя да предотврати поемането на пълен контрол на демократите над Конгреса"}
{"url": "https://www.faktor.bg/bg/articles/kak-da-spestim-ot-parnoto", "text": "В началото на всеки отоплителен сезон първо трябва да проверим дали топломерите работят нормално. Дисплеят на устройството трябва да показва някаква индикация. В противен случай – потърсете обслужващата ви фирма-топлинен счетоводител. Често в началото на студените дни някой от радиаторите вкъщи се оказва пълен с въздух и не може да пропусне топлата вода. Налага се механично обезвъздушаване. Радиаторът има термоглава и обезвъздушител. Термоглавата е кранчето, на което са различните степени, а обезвъздушителят е просто една дюза. Отворете максимално термоглавата – на пета степен. След това развийте дюзата с отвертка или специално ключе, ако има такова. Не развивайте дюзата до края, а само докато чуете свистенето на въздуха. Предварително подложете легенче за вода. Щом всичкият въздух от радиатора излезе, внимателно завийте дюзата обратно. Основният въпрос зимата е колко плащаме за парното. В общия случай има няколко основни правила за разумно и икономично потребление. Докато не сте вкъщи, не затваряйте напълно вентилите на радиаторите. Енергията за стоплянето на стаите вечерта ще е много по-голяма. Най-добре е вентилите да стоят на 1 или 2 степен. Не оставяйте вентилите на максимална степен през целия сезон. Така термостатът не може да се ориентира кога да спре притока на топлина. Популярна грешка е, че ако пуснем един радиатор вкъщи на максимална сила и отворим вратите, това е икономично. Не, грешка. По-икономично е поддържане на различна температура във всяко помещение. Ако ви няма вкъщи по-дълго, оставете вентила на позиция „Снежинка“. Така в стаята ще се поддържа температура от около 6-7 градуса, дори и навън температурата да падне драстично. Проветряването зимата става с кратко широко отваряне на прозорците за 5-6 минути. През това време кранчето трябва да е в позиция “снежинка”.", "date": "2018.11.07", "title": "Как да спестим от парното?"}
{"url": "https://www.faktor.bg/bg/articles/novini/balgariya/tsvetanov-provede-rabotna-sreshta-s-programniya-direktor-za-evropa-na-mezhdunarodniya-republikanski-institut-tibo-muzerg", "text": "Председателят на ПГ на ГЕРБ и зам.-председател на партията Цветан Цветанов проведе работна среща в Хелзинки с програмния директор за Европа на Международния републикански институт Тибо Музерг.  По време на разговора двамата отбелязаха традиционно добрите отношения между ЕНП и ГЕРБ с Международния републикански институт.  Цветан Цветанов и Тибо Музерг дискутираха съвместни инициативи за 2019 г. с оглед на укрепването на системните партии като гарант за трансатлантическото партньорство и запазването на общите ни демократични ценности.  „Трансатлантическото сътрудничество е един от ключовите стълбове на съвместната ни борба срещу националпопулизма и дезинформацията“, заяви Цветанов. По-късно Цветанов разговаря с бившия зам.-председател на Баварския Ландтаг Райнхолд Бокле Председателят на ПГ на ГЕРБ и зам.-председател на партията Цветан Цветанов се срещна с Райнхолд Бокле - доскорошен зам.-председател на Баварския Ландтаг и водещ политик от ХСС, отговарящ за международните контакти на партията.  Цветанов и Бокле коментираха резултатите от изборите в Бавария, като отбелязаха, че успеха на ЕНП в Бавария е гаранция за успеха на общото ни политическо семейство е Европа. Двамата договориха и съвместни инициативи за 2019 г., които ще бъдат реализирани със съдействието на Фондация \"Ханс Зайдел\". Бокле прие поканата на Цветанов за посещение в България през 2019 г. по теми, свързани със сектор „Сигурност“ и сътрудничество на партийно ниво.", "date": "2018.11.07", "title": "Цветанов проведе работна среща с програмния директор за Европа на Международния републикански институт Тибо Музерг"}
{"url": "https://www.faktor.bg/bg/articles/the-new-york-times-glasopodavatelite-iskat-proverka-na-prezidenta", "text": "Две години след победата на Доналд Тръмп на президентските избори в САЩ, американските избиратели издигнаха препятствия пред неговата власт. Мощната синя вълна, на която се надяваха демократите, не успя да обхване страната, но след междинните избори е ясно, че дните на еднопартийния контрол във Вашингтон свършиха, констатира един от най-популярните всекидневници в САЩ - The New York Times, цитиран от \"Фокус\".  Резултатите от вота са категорични: Тръмп запазва контрола в Сената, но гласоподавателите в градските и крайградските райони в цялата страна изпращат на Белия дом ясно послание: те искат проверка на президента. Когато новият Конгрес положи клетва през януари следващата година, демократите ще могат да ограничат законодателните амбиции на Тръмп, да укрепят надзора си, за да инициират разследване на твърденията за неправомерно поведение от страна на президента и неговата администрация.  „Американският народ поиска отчетност от правителството си и изпрати ясно послание за това, което иска от Конгреса\", заяви демократът от Ню Йорк Джерол Налдър, който е председател на съдебната комисия на Камарата. Президентът на САЩ „може и да не го хареса, но той и администрацията му ще бъдат държани отговорни пред нашите закони и американския народ\". След осем години в позиция на малцинство, демократите, които се надяват да влязат в Белия дом през 2020 г., трябва да докажат също, че се интересуват от управлението и от смекчаването на либералните амбиции на най-пламенните левичари в партията.  Но без преобладаващо мнозинство, демократите няма да имат силата да прокарат много от инициативите, на които е занимава левият им фланг: единна здравна система, разширен достъп до колежа и създаването на агенция за имиграция. Демократите също ще трябва да балансират законодателните амбиции с техните усилия да задоволят желанията на някои техни членове за разследване президента. „Ние ще бъдем проверка и баланс“ на властта, увери представител на партията от щата Аризона.  Междинните избори винаги са представлявали проверка за президента. Това важи с пълна сила за вота от вторник. Исторически погледнато, партията извън властта взима места в органите след първите две години на президентството, припомнят от редакцията.", "date": "2018.11.07", "title": "The New York Times: Гласоподавателите искат проверка на президента"}
{"url": "https://www.faktor.bg/bg/articles/novini/balgariya/martin-dimitrov-dali-glasuvash-za-gerb-ili-bsp-vse-poluchavash-belene", "text": "Мартин Димитров от политическото ръководство на дясното обединение Нова Република реагира остро на \"новината\" за опитите за реанимиране на проекта-кошмар АЕЦ \"Беляне\". “Ето какво написа той във \"Фейсбук\" преди минути:", "date": "2018.11.07", "title": "Мартин Димитров: Дали гласуваш за ГЕРБ или БСП, все получаваш \"Белене\""}
{"url": "https://www.faktor.bg/bg/articles/novini/svyat/rusnatsite-iztreshtyaha-presazdavat-istoricheski-parad-ot-1941-v-moskva-video", "text": "Кремъл пръсна милиони рубли, за да покаже възстановка в столицата на Русия на традиционният военен парад от 7 ноември 1941 година. Организиран по повод 101 години от Октомврийската революция, в него участват 5000 военни и възпитаници на московски военни училища. На трибуните бяха поканени 7000 души, включително и ветерани. Преди 77 години парадът е проведен в ранни зори. В 8.10 часа по радиото е предадена на живо реч на върховния главнокоманващ Йосиф Сталин. По площада преминали курсанти от военните училища, артилеристи и пехотинци, зенитчици и моряци. Общият брой на участниците е бил 28 467 души, които от Червения площад отишли директно на фронта да отбраняват Москва от хитлеристките войски, които стигат на 30 км от града. Историците оценяват парада като част от една от най-важните военни операции, тъй като той имал огромно значение за повишаване на духа сред армията и сред населението. Парадът имал за цел и демонстрация на сила и превъзходство.", "date": "2018.11.07", "title": "Руснаците изтрещяха: Пресъздават \"исторически\" парад от 1941 в Москва(видео)"}
{"url": "https://www.faktor.bg/bg/articles/tsvetanov-1-34", "text": "Председателят на ПГ на ГЕРБ и зам.-председател на партията Цветан Цветанов проведе работна среща с директора на кампанията на ЕНП за европейските избори през 2019 г. Дара Мърфи.  Цветан Цветанов обясни, че след приемането на резолюциите и конгресните документи днес и утре в Хелзинки, ГЕРБ ще включи ключовите акценти от политиките и принципите, заложени в тях, като теми за предстоящите местни диалози в периода януари-април 2019 г., които ще се проведат в големите областни градове в България. Двамата обсъдиха и подготовката на национално и европейско ниво за европейските избори догодина. Цветанов отбеляза, че успехът на ЕНП на изборите догодина ще бъде гарант за добрите политики в ЕС и за възможността на общото ни политическо семейство да продължи за защитава интересите на европейските граждани.", "date": "2018.11.07", "title": "Цветанов проведе работна среща с директора на кампанията на ЕНП за европейските избори догодина Дара Мърфи"}
{"url": "https://www.faktor.bg/bg/articles/novini/balgariya/ninova-fuchi-shte-napravim-vsichko-evropeyskite-institutsii-da-razberat-koy-sedi-zad-ginka-varbakova", "text": "Ще направим всичко възможно европейските институции да разберат кои лица седят зад Гинка Върбакова, защото българските прикриват истината. Toва каза председателят на ПГ на „БСП за България“ Корнелия Нинова, която прочете декларация от името на групата от трибуната на Народното събрание, предаде Агенция „Фокус“. „Българските институции отново отварят сделката на Гинка Върбакова за ЧЕЗ. И тя заплаши, че ще даде държавата на съд, ако това ѝ бъде отказано. Ние нямаме съмнение, че зад Върбакова седят други лица и ние ще направим всичко възможно това да се разбере от европейските институции, защото българските не искат да я чуят или я прикриват. Ние ще направим всичко като политическа партия, но моля ви, граждани, не гледайте безучастно на това, защото г-жа Върбакова и нейните покровители ще влязат във вашите домове и ще вземат от вашите оскъдни доходи, за да си напълнят собствените джобове“, коментира Нинова. Тя посочи, че има само една алтернатива. „Борисов и правителството ще опровергаят тези думи и съмнения единствено, ако заявят, че българското правителство има желание да влезе в сделката и да участва на пазарен принцип в процедурата за закупуване на ЧЕЗ. Тогава ще разберем, че те са загрижени за националния интерес и за съдбата на 3 млн. българи, които са потребители на ЧЕЗ“, каза още Нинова.", "date": "2018.11.07", "title": "Нинова фучи: Ще направим всичко европейските институции да разберат кой  седи зад Гинка Върбакова"}
{"url": "https://www.faktor.bg/bg/articles/evakuiraha-vlak-v-ispaniya-zaradi-kolan-s-katarama-vav-formata-na-granata", "text": "Жена, пренасяща колан с катарама, приличаща на граната, във влака от Барселона до Мадрид, предизвика паника, принуждавайки гарата да бъде частично евакуирана, имаше и закъснение на железопътния транспорт. Полицията в Барселона каза, че били посъветвани от персонала по сигурността на главната гара, тъй като бил забелязан при сканирането, обект, който би могъл да бъде взривно устройство\", заяви говорител на АФП. Повечето испански гари изискват пътниците, които се качват на влаковете, да пускат багажа си през скенери. Снимка на сканиран багаж, публикувана в Twitter от полицейските сили на Каталуния, показваше нещо, много наподобяващо на граната. Полицията впоследствие евакуира два високоскоростни влака на гара Барселона, но не намери нищо, каза говорителят. \"Тогава видяхме, че този човек може да бъде във влак в Мадрид. Предупредихме националната полиция\", добави той. В испанската столица полицията заяви, че е създала зона за сигурност на част от платформата на гарата \"Аточа\", която е била мястото на един от най-лошите терористични атаки в Европа през 2004 г., когато 191 души бяха убити при експлозии в пътнически влакове. Когато пристигна \"опасният“ влак полицаите провериха предизвикалия паника багаж и се оказа, че \"гранатата“ е просто тока на колан, изглеждаща подозрително, каза говорителка на полицията. Остава неясно защо полицията в Барселона е позволила на пътника да се качи на влака, след като е била разтревожена от съдържанието на багажа му.", "date": "2018.11.07", "title": "Евакуираха влак в Испания заради колан с катарама във формата на граната"}
{"url": "https://www.faktor.bg/bg/articles/tsvetanov-i-kmetove-ot-gerb-podkrepyame-manfred-veber-za-predsedatel-na-ek", "text": "Председателят на ПГ на ГЕРБ и зам.-председател на партията Цветан Цветанов и кметове на областни градове, избрани от листата на ГЕРБ, се срещнаха с претендента за кандидат на Европейската народна партия (ЕНП) за председател на следващата Европейска комисия и настоящ председател на Групата на ЕНП в ЕП Манфред Вебер. Срещата се проведе в рамките на конгреса на ЕНП в Хелзинки, Финландия. По време на срещата Цветан Цветанов и кметовете от ГЕРБ декларираха подкрепата на българската делегация към кандидатурата на Манфред Вебер за председател на следващата Европейска комисия. „Вашият дългогодишен опит ще бъде безценен за ЕС при справянето с актуалните предизвикателства пред Съюза като сигурността, миграцията и Брекзит. Освен това вие сте и голям приятел на България“, обърна се към Вебер Цветанов. „Най-важното е да постигаме резултати в полза на гражданите и затова приветствам усилията на държавната и местна власт в България да повишат качеството и стандарта на живота на хората“, посочи Манфред Вебер пред Цветанов и кметовете от ГЕРБ. Председателят на Групата на ЕНП в ЕП изтъкна, че по време на своите посещения в България с Бойко Борисов и Цветан Цветанов се е убедил колко добре България пази външната граница на ЕС и допринася за сигурността на всички европейски граждани. „Уверен съм, че добрите резултати на европейските избори ще са добър трамплин за местния вот в България по-късно през 2019 г.“, каза Вебер и благодари за подкрепата на българската делегация от ГЕРБ за неговата кандидатура. Зам.-председателят на ГЕРБ подчерта важността на това България да остане част от силна и обединена Европа и да продължи да се възползва от европейската солидарност. По думите му европейските средства са ключови за развитието на българските общини и допринасят в голяма степен за изграждането на техния съвременен облик. „Заради Брекзит бюджетът на ЕС ще бъде с 5% по-малък, но въпреки това в проектобюджета на ЕС за новия програмен период за България са предвидени с 8% повече средства за кохезионна политика. Това означава 2 млрд. лв. повече за Българските общини“, изтъкна Цветанов.  Председателят на ПГ на ГЕРБ бе категоричен, че заради европейската солидарност и отличната работа между местна, законодателна и изпълнителна власт у нас, българските общини са се превърнали в строителни площадки. „Нашата цел е да осигурим достойна и модерна среда за живот на нашите съграждани. Искаме българите да търсят своята професионална реализация и щастие у нас и сме твърдо убедени, че в България те са постижими“, сподели пред Манфред Вебер Цветанов, като допълни, че за целта догодина европейските граждани трябва да подкрепят ЕНП.  Той увери председателя на Групата на ЕНП в ЕП, че правителството на Бойко Борисов и управляващото мнозинство в парламента ще останат верни на своята философия, че политическата принадлежност на българските кметове няма значение и всеки работещ в името на гражданите градоначалник е подкрепян от държавата. С Манфред Вебер имаха възможността да разговарят кметовете на София и Бургас и  заместник-председатели на ГЕРБ Йорданка Фандъкова и Димитър Николов, кметът на Пловдив – инж. Иван Тотев, на Варна – Иван Портних, на Стара Загора – Живко Тодоров, на Благоевград – Атанас Камбитов, на Велико Търново – Даниел Панов, на Враца – Калин Каменов, на Видин – Огнян Ценков, на Шумен – Любомир Христов, на Разград – Валентин Василев, на Търговище – Дарин Димитров, на Смолян – Николай Мелемов, на Сливен – Стефан Радев, на Ямбол – Георги Славов, на Перник – Вяра Церовска, на Кюстендил – Петър Паунов, на Силистра Юлиян Найденов, на Габрово – Таня Христова, на Ловеч – Корнелия Маринова и на Казанлък – Галина Стоянова.", "date": "2018.11.07", "title": "Цветанов и кметове от ГЕРБ: Подкрепяме Манфред Вебер за председател на ЕК"}
{"url": "https://www.faktor.bg/bg/articles/novini/svyat/doyche-vele-strani-ot-es-sred-koito-e-i-balgariya-sa-izprali-25-mlrd-evro-chrez-prodazhba-na-nelegalno-grazhdanstvo", "text": "Гражданството в ЕС е сред най-търсените официални документи. Именно заради това през последните години пазарът за паспорти на черно се развива, а корумпирани служители в много европейски държави се възползват от това.  В много от страните в ЕС съществува т. нар. „Златна виза“. Последният случай бе свързан с България, където бяха задържани служители от ДАБЧ, които в продължение на години са издавали незаконни документи на македонци, молдовци и украинци. Директорът на агенцията за българите в чужбина Петър Харалампиев беше арестуван. Още през 2012 г. българският редакционен екип на „Дойче веле“ разкрива схема за раздаване на незаконно гражданство от ДАБЧ. През 2013 г. адвокатът Катя Матева, бивш служител в Министерство на правосъдието, на няколко пъти се обръща с информация към надзорните органи в правителството. През 2014 г. тогавашният заместник-министър на правосъдието Петко Петков подава сигнал до тогавашния служебен министър-председател Георги Близнашки, но така и нищо не се случва.  През септември 2017 г. Катя Матева е освободена от министерството на правосъдието. Петко Петков, на свой ред, трябваше да чуе от колегите си, че е предател. И Матева, и Петков казват пред Дойче веле, че  Фактът, че отговорните лица бяха арестувани в аферата, може да се дължи на противоречия в правителството между ГЕРБ и Обединените патриоти, или на спора в малката коалиция. Някои наблюдатели предполагат, че с арестите на служителите в ДАБЧ Борисов изпраща предупредителни сигнали до своите коалиционни партньори. България далеч не е единствената държава с подобни проблеми. Бизнесът с незаконно издавани документи в страни от ЕС е за милиони. Половината от страните членки на съюза като България, Гърция, Унгария, Латвия, Литва, Малта, Австрия, Португалия, Испания, Унгария и Кипър предлагат подобни „програми“ на чужденците. През последното десетилетие чрез „Златна виза“ има поне 6000 нови граждани и 100 000 разрешения за пребиваване по незаконен начин. През програмите \"Златна виза\" са изпрани 25 млрд. евро., съобщават две неправителствени организации. ЕС спешно трябва да спре тази практика. Един от най-съмнителните случаи е унгарската програма, която се изпълнява до 2017 г. Журналистите от унгарския Център за разследваща журналистика публикуваха изследвания на бенефициенти на програмата \"Златна виза\" за последен път преди три седмици. Става ясно, че руски политици и офицери от разузнаването хора, близки до сирийския диктатор Асад са се възползвали от унгарските \"визи\".", "date": "2018.11.07", "title": "Дойче веле: Страни от ЕС, сред които е и България, са изпрали 25 млрд. евро чрез продажба на нелегално гражданство"}
{"url": "https://www.faktor.bg/bg/articles/levitsata-yadosa-karayancheva-za-kvoruma-v-zalata", "text": "Може да се прегледа записа и да се види, че имаше кворум – няма да си позволя такова нарушение. Това каза председателят на Народното събрание Цвета Караянчева във връзка със съмненията на БСП за нагласен кворум. „Гарантирам, че всяко едно прочетено име, имаше народен представител в зала“, обяви Караянчева и обясни на БСП, че ако имат съмнения, могат да оставят депутат от групата си, който да следи как се брои кворумът. „Можете да прегледате видеозаписа и да видите, че имаше кворум. Няма да си позволя да направя такова нарушение“, заяви Караянчева. \"Никой не е длъжен да гласува. Както виждате всеки има право да гласува по темата, по която се чувства подготвен и убеден“, заяви Караянчева относно казаното от Крум Зарков, че секунди след като в зала са установени 128 народни представители при поименна проверка, 104 само са гласували за процедурно предложение.", "date": "2018.11.07", "title": "Левицата ядоса Караянчева за кворума в пленарната зала"}
{"url": "https://www.faktor.bg/bg/articles/dolapat-ce-ponizhava-spryamo-cnovnite-valyti", "text": "Дoлapът ce пoнижaвa в нaчaлoтo нa вaлyтнaтa тъpгoвия cпpямo eвpoтo, фyнтa cтepлинг и пpaĸтичecĸи ĸъм вcичĸи ocнoвни вaлyти нa фoнa нa пpeдвapитeлнитe peзyлтaти oт мeждинитe избopи вa Koнгpeca нa CAЩ. Cпopeд тяx дeмoĸpaтичecĸaтa пapтия щe пoлyчи пpeвec в Дoлнaтa ĸaмapa, a peпyблиĸaнцитe зaтвъpждaвaт мнoзинcтвoтo cи в Ceнaтa. Peдицa aнaлизaтopи пocoчвaт, чe cлoжилaтa ce cитyaция в Koнгpeca мoжe вpeмeннo дa зaтpyдни дoлapa, дoĸoлĸoтo ĸoнтpoлa нa дeмoĸpaтитe въpxy дoлнaтa ĸaмapa щe дoвeдe дo зaтpyднeния и дaжe oтĸaз oт пoлитиĸaтa, ĸoятo cтимyлиpaшe pacтeжa нa пeчaлбитe нa ĸoмпaниитe. Oбщaтa вaлyтa днec cyтpинтa лeĸo пocĸъпвa cпpямo aмepиĸaнcĸaтa дo $1,1436 зa eднo, нo нe ycпя дa зaдъpжи мaĸcимyмa cи зa cecиятa в нивoтo $1,1473 зa eвpo. Kъм йeнaтa дoлapът ce пoнижaвa дo 113,21 йeни, ĸaтo в xoдa нa тъpгoвиятa япoнcĸaтa вaлyтa дaжe cтигaшe ĸypc oт 112,95 йeни зa дoлap. Бpитaнcĸият фyнт cтepлинг пocĸъпвa c $1,3117 и ce нaмиpa близo дo тpиceдмичeн вpъx в нивoтo $1,3142. Haблюдaтeли cмятaт, чe Tpъмп мoжe дa oцeни пoбeдaтa нa дeмoĸpaтитe в ĸaмapaтa нa пpeдcтaвитeлитe ĸaтo oгpaничaвaнe нa нeгoвaтa влacт и дa peaгиpa нa тoвa c нoв пoтoĸ oт пoпyлиcтĸи мepĸи. И в тoвa ce ĸpиe нaй-гoлeмият pиcĸ - нaпpимep дa втвъpди пoзициятa cи пo oтнoшeниe нa Kитaй.", "date": "2018.11.07", "title": "Дoлapът ce пoнижaвa спрямо оснoвните вaлyти"}
{"url": "https://www.faktor.bg/bg/articles/novini/balgariya/aleks-aleksiev-patova-situatsiya-v-sasht-sled-izborite", "text": "Републиканците губят влиянието си в Конгреса (долната камера) с 25 мандата досега, но печелят 4 места в Сената. Това значи че отсега нито Тръмп, нито демократите могат да прокарат закон в Конгреса, тъй като е необходимо съгласието на Сената. С други думи - патова ситуация, казва пред Faktor.bg анализаторът Алекс Алексиев, който следи резултатите от вота в САЩ.   Според него интерфейсно е, че голяма част от победените републиканци, особено в Сената, бяха противници на Доналд Тръмп, така, че вътре в партията влиянието му се засилва. По голямото мнозинство в Сената (55 на 45 в момента) гарантира, че ако се овакантят нови места във Върховния съд (двама съдии демократи са над 80 години) одобрението на новите претенденти ще стане много по лесно. До изборите през 2020 г. Тръмп ще трябва да управлява с екзекутивни заповеди както Обама през последните 6 години от неговия престой в Белия дом. За десния избирател в САЩ резултатите от изборите може да не са оптимални, но не са и чак толкова лоши, казва Алексиев.", "date": "2018.11.07", "title": "Алекс Алексиев: Патова ситуация в САЩ след изборите"}
{"url": "https://www.faktor.bg/bg/articles/novini/balgariya/otlozhiha-zasedanieto-na-komisiyata-po-pravni-vaprosi-v-ns", "text": "Отложиха за утре заседанието на Комисията по правни въпроси към Народното събрание. Причината е удължаването на пленарното заседание днес във връзка с обсъждането на първо четене на законопроекта за държавния бюджет на Република България за 2019 г. Заседание на правната комисия ще има утре от 14.30, като пак ще бъдат обсъдени мотивите на законопроекта за изменение и допълнение на Наказателния кодекс, свързан с предоставяне на всеобхватна и широка защита на жените и децата – жертви на домашно насилие и всички форми на агресия срещу тях.", "date": "2018.11.07", "title": "Отложиха заседанието на Комисията по правни въпроси в НС"}
{"url": "https://www.faktor.bg/bg/articles/novini/svyat/kremal-uslozhneniya-sas-sasht-edva-li-shte-nastapyat-vsichko-e-dostatachno-slozhno", "text": "Кремъл не очаква усложнения в отношенията между Москва и Вашингтон след междинните избори в САЩ. Това заяви Дмитрий Песков, говорителят на руския президент Владимир Путин, предава РИА Новости, цитирана от \"Фокус\". „Усложнения едва ли ще настъпят, и така всичко е достатъчно сложно. Въпреки фобията, която имат в САЩ, Русия не се е намесвала и няма да се намесва в избирателните процеси в нито една страна по света, включително и САЩ“, увери Песков пред журналисти", "date": "2018.11.07", "title": "Кремъл: Усложнения със САЩ едва ли ще настъпят, всичко е достатъчно сложно"}
{"url": "https://www.faktor.bg/bg/articles/novini/balgariya/-ataka-kam-gerb-pravite-podarak-na-bsp-s-danaka-za-upotrebyavanite-avtomobili", "text": "\"Атака\" нахока ГЕРБ за старите коли и налагането на нови данъци за жилищата, защото така заличавали впечатленията от най-добрия бюджет досега. Коалиционният партньор настоя този текст, по който депутатите спорят от сутринта, да отпадне. \"В пълната делва с мед сипвате две лъжици катран, укори управляващата партия атакистът Павел Шопов. Той не спря с критиките и дори намекна, че някой действа по поръчка на автомобилното лоби на вносителите на скъпи, нови возила, които повечето българи не могат да си позволят. \"Ако този бюджет не е каца с мед, то той е една голяма делва с мед. И на този кюп с мед вие сипвате две лъжички катран. Защо?, За няколко милиона лева повече!\", разгневи се Шопов. И продължи с конското към ГЕРБ: \"И аз се чудя, Борисов явно не ви е проследил, иначе щеше да го каже, да ви спре от това безумие, което вършите\", намеси премиера Шопов. След което заключи, че разбира се, нямало как Бойко Борисов да огрее навсякъде, затова депутатите му трябвало да преосмислят промените, свързани с вдигането на данъка за употребяваните автомобили с около 30%. Защото всеки ден давали поводи на БСП да ги атакуват, а хората на улицата не си говорели за милиардите, които трупат в хазната, а само за поскъпването на налозите за колите и жилищата. \"Вие минимализирате ефекта от големия ефект постигнат с бюджета и задържането на парите, създавате грешно впечатление. И кой го прави? Няколко души, които са ви повели в грешната посока. Борисов не може да ограва навсякъде!\", заключи Шопов. Той отбеляза, че това е откровена провокация и от БСП се възползват от нея. \"Правите подарък на БСП, за да шумят. Сред хората не се говори за милиардите в хазната, а за увеличението на данъци на колите и жилищата\",  продължи с конското Шопов. Сред причините за поскъпването на налога върху возилата, втора употреба, националистът съзря и слугуване на лобито на вносителите на нови и скъпи коли. \"Едно лоби, което е достигнало до някои от вас! Недоволно е от броя на внесените коли\", разкри той. И обвини, че либералите, загрижени за чистия възсдух, вдигайки данъка на колите, действали по лозунги от едно време \"Грижата за човека - основна грижа на партията!\". \"Помислете го, махнете я тази глупост, с която затривате толкова много от ефекта на този най-добър бюджет!\", призова ГЕРБ Павел Шопов.", "date": "2018.11.07", "title": "\"Атака\" към ГЕРБ:  Правите подарък на БСП с данъка за употребяваните автомобили"}
{"url": "https://www.faktor.bg/bg/articles/the-washington-post-demokratite-shte-zadalbochat-razsledvaneto-na-vrazkite-na-shtaba-na-tramp-s-moskva", "text": "Демократическата партия на САЩ постигна победа на междинните избори в няколко щати, в които републиканците традиционно имат превес – от Флорида до Канзас. Така за първи път от 2011 г. насам те спечелиха мнозинство в Камарата на представителите на Конгреса, а това със сигурност ще им помогне да си върнат самоувереността, коментират в редакцията на водещото американско издание The Washington Post по повод резултатите от вота. Демократите се опитаха да мобилизират групи, които не успяха да привлекат на своя страна в президентските избори от 2016 г.: младите избиратели, латиноамериканците и всички, които принципно излизат рядко до урните. По всичко личи, че самият президент Доналд Тръмп им оказа помощ. Първите две години от хаотичната работа на неговата администрация, която се характеризира и с голямо текучество на кадри, потока от лъжи и оскърбленията по адрес на имигрантите, съюзниците на САЩ и средствата за масова комуникация – всичко това допринесе за консолидирането на Демократическата партия, цитира БЛИЦ.  Резултатът е висока избирателна активност, преди всичко сред избирателите, които по-рано са отказвали да упражнят правото си на глас. С поемането на контрола над Камарата на представителите, демократите получават възможност да провеждат разследвания, засягащи това, което се случва в администрацията на Тръмп. Вероятно те ще продължават да търсят отговор на въпроса за връзките на предизборния щаб на Тръмп с Москва.  Същевременно обаче републиканците разбиха надеждите на демократите за победа в Сената. В заключение – Демократическата партия получи Камарата на представителите в Конгреса на САЩ, но не получиха онова, на което се надяваха: пълен отказ на избирателите от Тръмп, обобщават от редакцията.", "date": "2018.11.07", "title": "The Washington Post: Демократите ще  задълбочат разследването на връзките на щаба на Тръмп с Москва"}
{"url": "https://www.faktor.bg/bg/articles/tsvetanov-1-33", "text": "Председателят на ПГ на ГЕРБ и зам.-председател на партията Цветан Цветанов се срещна в Хелзинки с председателя на Центъра за европейски изследвания „Вилфрид Мартенс“ Микулаш Дзуринда, който е и бивш министър-председател на Словакия. Двамата обсъдиха съвместните проекти за 2019 г.  Цветан Цветанов обясни, че ГЕРБ планира провеждането на серия местни диалози от средата на януари до средата на април догодина под мотото \"Европа - нашият дом\". „Целта на диалозите е да покажат на гражданите директното влияние и връзка на Европа с ежедневието им и политиките на местно ниво. Диалозите ще разширят периферията от граждани, запознати с европейските политики и ще спомогнат за противодействие на популизма и национализма. Диалозите ще бъдат съсредоточени върху конкретни теми от дневния ред на национално и европейско ниво по секторни политики“, посочи председателят на ПГ на ГЕРБ. По думите му темите на диалозите ще бъдат формулирани след приемането на резолюциите и конгресните документи на ЕНП на конгреса в Хелзинки днес и утре и ще попадат в общите европейски ценности и приоритети на ЕНП и ГЕРБ.", "date": "2018.11.07", "title": "Цветанов се срещна с председателя на Центъра за европейски изследвания „Вилфрид Мартенс“ Микулаш Дзуринда"}
{"url": "https://www.faktor.bg/bg/articles/parlamentat-vavede-imushtestven-i-ekologichen-komponent-pri-danaka-za-avtomobilite-nad-3-5-tona", "text": "Парламентът гласува окончателно промяната в концепцията за определяне на данъка върху леките и товарните автомобили с максимална маса до 3,5 тона, предаде БГНЕС. В преходните и заключителни разпоредби на Закона за корпоративното подоходно облагане са предвидени промени в Закона за местните данъци и такси, предвиждащи данъкът върху превозните средства да се определя по нова формула, включваща два компонента – имуществен и екологичен. Имущественият компонент отчита мощността и годината на производство на автомобила, а новият компонент – екологичната категория и замърсяването, което той причинява на околната среда. Повишението на данъка обаче не може да бъде изчислено с точност, защото конкретният размер на ставката ще се определи от съответния общински съвет, но няма да бъде с повече от 30%. Промените трябва да влязат в сила от 1 януари 2019 година.", "date": "2018.11.07", "title": "До 30% по-висок данък върху старите автомобили от  1 януари"}
{"url": "https://www.faktor.bg/bg/articles/nashi-emigranti-iskat-ot-borisov-da-zakrie-dabch", "text": "Българи, които живеят зад граница, призоваха премиера Бойко Борисов да закрие Държавната агенция за българите в чужбина (ДАБЧ), която преди дни беше разтърсена от арестите на своя председател и главен секретар по обвинения в търговия с българско гражданство. Настояването идва от гражданската инициатива \"Временни обществени съвети на българите в чужбина\", която представлява част от сънародниците ни във Франция, Швейцария, Германия, Великобритания, Испания, Канада, Австралия и други държави. Подписали са се д-р Димитър Иванов (Швейцария), д-р Стефан Манов (Франция), проф. Любомир Гавраилов (Франция), инж. Красимир Гаджоков (Канада), Тася Тасова (Австралия). Основният им аргумент за закриването на агенцията е, че тя няма никакво отношение към живеещите зад граница българи, като голяма част от услугите, които те ползват, се предоставят от Министерството на външните работи, Министерството на културата, Министерството на образованието и МВР. В отворено писмо от 06 ноември авторите искат още създаване на изборни Обществени съвети към дипломатическите и консулските представителства, както и на изборен Национален съвет на българите в чужбина, които да се избират от българските граждани, живеещи извън страната. \"Държавната агенция за българите в чужбина (ДАБЧ) е създадена с акт на Министерския съвет, а Вие като министър-председател носите политическа отговорност за нейното функциониране. Скандалните разкрития от последните седмици за корупционни практики по издаване на удостоверения за български произход идват като пореден акт на дискредитиране на ДАБЧ, която още през 2013-2014 г. беше обект на разследване от страна на Върховната административна прокуратура. Днешните събития хвърлят светлина върху системния проблем, натрупван от години, на тази държавна структура, както и цялостното функциониране на агенцията. Това е и поводът ние като българи, живеещи извън страната, да се обърнем към Вас.", "date": "2018.11.07", "title": "Българи в чужбина с писмо до Борисов, искат да закрие ДАБЧ"}
{"url": "https://www.faktor.bg/bg/articles/parlamentat-sabra-kvorum", "text": "Бюджетът ще се гледа, парламентът събра кворум. Пред това ще се гледа на второ четене Законът за кооперативното подоходно облагане.  Това стана факт, защото късно снощи БСП и ДПС поискаха почивка и настояха първо да се гледат данъчните закони, а тогава, на база на тях, да се гледа и бюджетът. Стигна се и до обиди, предаде Би Ти Ви.  Законът за кооперативното подоходно облагане регламентира новият начин за изчисляване на данъка върху автомобилите, в който е включен и екологичен компонент. След това ще бъде и първото гласуване на държавния бюджет. Именно в този документ е заложено 20-процентното увеличение на заплатите на учителите и 10-процентия ръст на възнагражденията на заетите в бюджетната сфера.", "date": "2018.11.07", "title": "Бюджетът ще се гледа, парламентът събра кворум"}
{"url": "https://www.faktor.bg/bg/articles/ilaydzha-kamings-shte-proverim-danachnite-deklaratsii-na-prezidenta-tramp", "text": "Председателят на Комисията за надзор и реформа на управлението от демократичното мнозинство Илайджа Къмингс заяви пред CNN, че планира да използва комисията по задълбочен и методичен начин, за да отговори на редица въпроси, които републиканците са пренебрегнали, предава CNN. Той също така заяви намерение да провери данъчните декларации на президента Тръмп, за да определи дали има конфликти с клаузата за възнагражденията в Конституцията, която забранява на федералните служители да получават подаръци от чужди правителства без съгласието на Конгреса. \"Вероятно ще го направим\", каза Къмингс пред CNN, когато беше попитан дали данъчните декларации могат да помогнат при разследването му дали Тръмп е нарушил клаузата за възнагражденията, особено по отношение на бизнеса му с хотел \"Тръмп интернешънъл\" и сградата на ФБР във Вашингтон. Къмингс каза, че иска да възстанови \"отговорността\" на администрацията на \"Тръмп\" като председател на комисията. \"В момента имаме президент, който не отговаря пред никого\", каза той и добави: \"Моят план е да използвам призоваването като последно средство за комуникация\". Все пак, Къмингс заяви, че той ще \"работи много усилено\", като ще ръководи комисията с балансиран двупартиен подход. \"Не искам хората да мислят, че ще се втурнем да нападаме Тръмп\", каза той.", "date": "2018.11.07", "title": "Илайджа Къмингс: Ще проверим данъчните декларации на Тръмп"}
{"url": "https://www.faktor.bg/bg/articles/timersman-populisti-i-natsionalisti-zalagat-na-karta-badeshteto-na-evropa", "text": "Кандидатът на Партията на европейските социалисти /ПЕС/ за председател на Европейската комисия Франс Тимерманс каза вчера, че в битката с популистките и националистическите сили душата на континента е заложена на карта, предаде ДПА, цитирана от БТА. Холандецът Тимерманс е заместник-председател на Европейската комисия. Вчера той излезе на преден план като водеща фигура на Партията на европейските социалисти (ПЕС) на изборите за Европейски парламент през май 2019 г., след като единственият му съперник - словашкият дипломат и заместник-председател на ЕК Марош Шефчович, който отговаря за енергетиката, се оттегли от надпреварата. \"Ще наблюдаваме политически сили, които искрено вярват, че е в интерес на хората, които те представляват, Европа да бъде разединена\", каза Тимерманс за предизборната кампания. \"Трябва да се противопоставим с програма, която показва, че искаме да се занимаем с проблемите, които тревожат хората\", добави той. Претендентът от партията, която се представи най-добре на изборите за Европарламент, има реална възможност да бъде избран за следващ председател на Еврокомисията, въпреки че страните членки трябва да одобрят окончателната номинация за поста. Системата с водещ кандидат беше въведена, за да внесе повече прозрачност в избора и да увеличи избирателната активност. Очаква се най-големият съперник на Тимерманс да е от консервативната Европейска народна хартия. В четвъртък нейните членове трябва да изберат своя кандидат. За позицията на водещ кандидат на ЕНП се състезават  германският евродепутат Манфред Вебер и бившият финландски премиер Александър Стуб.", "date": "2018.11.07", "title": "Тимерманс: Популисти и националисти залагат на карта единството на Европа"}
{"url": "https://www.faktor.bg/bg/articles/sruteni-sgradi-seyat-smart-v-marsiliya", "text": "Четирима загинали са извадени досега изпод развалините на двете срутили се в понеделник сгради в Марсилия. Десетки пожарникари продължават да работят, за да намерят оцелели под отломките. Властите смятат, че жертвите са между 5 и 8. Едната от постройките била необитаема, но в другата имало живеещи. Все още не е известна причината за срутването, но се знае, че празната сграда не е отговаряла на строителните стандарти.", "date": "2018.11.07", "title": "Срутени сгради сеят смърт в Марсилия"}
{"url": "https://www.faktor.bg/bg/articles/otlozhena-e-sreshta-na-mayk-pompeo-s-glavniya-pregovaryasht-na-severna-koreya-z", "text": "Планираната среща на американския държавен секретар Майк Помпео с главния преговарящ на Северна Корея за денуклеаризацията Ким Йон-чол в Ню Йорк е отложена, съобщава германският национален ежедневник Die Frankfurter Allgemeine Zeitung, цитиран от \"Фокус\". Държавният департамент на САЩ заяви, че срещата ще бъде проведена на по-късен етап, ако графиците и на двете страни го позволяват. Говорителят на американското външнополитическо посочи други причини за отлагането на срещата, но подчерта, че разговорите между Вашингтон и Пхенян продължават.  Помпео трябваше да се срещне с Ким Йон-чол в четвъртък в Ню Йорк, за да подготви нова среща на върха между американския президент Доналд Тръмп и лидера Северна Корея Ким Чен-ун.", "date": "2018.11.07", "title": "Отложена e среща на Майк Помпео с главния преговарящ на Северна Корея"}
{"url": "https://www.faktor.bg/bg/articles/dzhon-boltan-blagodari-na-balgariya-za-usiliyata-y-za-stabilnost-na-balkanite", "text": "Благодарност и висока оценка за усилията на България за стабилността и просперитета на региона на Западните Балкани получи вицепремиерът Екатерина Захариева от съветника по националната сигурност на американския президент и член на кабинета му посланик Джон Болтън, с когото разговаря днес, съобщи пресцентърът на МВнР.  \"Не забравяйте нашия регион. България полага много усилия в подкрепа на евроатлантическата перспектива на Западните Балкани и ще продължим да подкрепяме нашите съседи и приятели. Радвам се да чуя от вас, че и САЩ ще продължат да бъдат ангажирани с тази тема\", подчерта първият ни дипломат пред своя домакин.  Двамата разговаряха днес повече от час в Западното крило на Белия дом. Захариева и Болтън обсъдиха възможностите за сътрудничество между България и САЩ, за да продължи регионът по пътя на реформите и евроатлантическата интеграция. \"Успехът на България като лидер в региона е важен за нас\", заяви посланик Болтън. Той допълни, че от реализирането на евроатлантическата перспектива на страните от Западните Балкани и решаването на някои съществуващи отворени въпроси между тях пряко зависи и интересът на чуждестранните инвеститори към региона. В продължилата много над предвиденото среща двамата обмениха мнения и по Близкия изток с акцент върху близкоизточния мирен процес, ситуацията в Сирия и Либия.  \"Имахме възможността да обсъдим американската гледна точка по отношение на региони, близки до България, до Европа, за съжаление с нестабилност в тях. Беше искрена и честна среща. Поканих моя домакин в България\", коментира първият ни дипломат пред журналисти след края на срещата с Болтън. Екатерина Захариева и Джон Болтън обсъдиха и други важни за страната ни теми, сред които диверсификацията на енергийните доставки. Първият ни дипломат представи плановете на българското правителство в тази област. Захариева благодари на Болтън за трайния ангажимент  на САЩ в подкрепа на процеса на модернизация на българската армия.", "date": "2018.11.07", "title": "Джон Болтън благодари на България за усилията й за стабилност на Балканите"}
{"url": "https://www.faktor.bg/bg/articles/neno-dimov-vitosha-e-v-okayano-sastoyanie-dragalevskiya-lift-e-kato-zaporozhets", "text": "Витоша е в окаяно състояние – когато се качих на Драгалевския лифт, се сетих за „Запорожец“. Това каза министърът на околната среда и водите Нено Димов. \"Министерството на младежта и спорта изпрати писмо, с което ни уведоми за работата на комисия и започването на процедурата да бъде започната промяната на устройствения план на природен парк \"Витоша“, каза Нено Димов пред БНТ. \"Дали това ще бъде одобрено, или не, пак казвам – работят експерти. Тези, които са заинтересовани правят предложението, а ние като орган, който трябва да го оцени, преценяваме дали това е допустимо, или не и ако е, при какви условия. Ако ние участваме в тази комисия, естествено е след това да самооценяваме работата си, което не е нормално“, коментира Димов. По думите му Витоша трябва да бъде върната на софиянци.", "date": "2018.11.07", "title": "Нено Димов: Витоша е в окаяно състояние. Драгалевския лифт е като „Запорожец“"}
{"url": "https://www.faktor.bg/bg/articles/kremalska-propaganda-rusiya-uvelichila-30-pati-krilatite-si-raketi-ot-2012-nasam", "text": "Броят на крилатите ракети в руската армия се е увеличил 30 пъти от 2012 г. насам. Освен това количеството на носителите с наземно, морско и въздушно базиране се е увеличило повече от 12 пъти. Това се посочва в статия на вестника на въоръжените сили на Русия \"Червена звезда\", посветена на шест години, откакто Сергей Шойгу оглавява руското военно министерство. Отбелязва се, че този ръст на крилатите ракети е постигнат благодарение на доставката на оперативно-тактически ракетни комплекси \"Искандер-М\", както и на подводници и кораби с ракетни системи \"Калибър\". \"Искандер-М\" са предназначени за поразяване на малки и регионални цели: ракетни комплекси, реактивни системи за залпов огън, далекобойна артилерия, самолети и хеликоптери на летища, командни пунктове и комуникационни центрове в диапазон до 500 километра. Ракетите \"Калибър\" са разработка на експериментално-конструкторското бюро \"Новатор\". Обхватът им на действие е около 2 500 км. Те стоят на въоръжение в подводници, фрегати и други кораби. За първи път ракети \"Калибър\" бяха използвани в Сирия през октомври 2015 г.", "date": "2018.11.07", "title": "Кремълска пропаганда: Русия увеличила 30 пъти крилатите си ракети от 2012 насам"}
{"url": "https://www.faktor.bg/bg/articles/ruski-medii-izborite-za-kongres-raztsepvat-obshtestvoto-v-sasht-ochakva-se-nova-rusofobska-valna", "text": "Този път предсказанията се сбъднаха - след междинните избори в САЩ Републиканската партия запазва мнозинството си в Сената, пише руският вестник \"Московский комсомолец\". Официални данни все още няма, уточнява \"Аргументи и факти\", но според прогнозите Демократическата партия ще получи мнозинство в Камарата на представителите. Основният отличителен белег на тазгодишните избори е невижданото разцепление в обществото, в чийто център се озова президентът Доналд Тръмп, констатира \"Комерсант\" под заглавие \"Изборите за Конгрес разцепват Америка\". Телевизия  прогнозира демократично мнозинство в Камарата на представителите за пръв път от осем години, отбелязва \"Газета\". Ако това стане, демократите ще могат според \"Фокс нюз\" да започнат процедура на импийчмънт срещу президента Тръмп. Близо 40 на сто от избирателите се явиха пред урните, за да изразят несъгласие с политиката на Тръмп, сочат данни на Си Ен Ен, цитирани в \"Известия\". Според изводи от екзит пол 39 на сто от гласувалите американци не са съгласни с политиката на държавния глава, 26 на сто са отишли да го подкрепят, а други 33 процента са заявили, че личността на Тръмп не влияе върху решението им да гласуват.  предрича, че при мнозинство на демократите в долната камара \"законодателният дневен ред на Белия дом ще бъде блокиран изцяло\" и \"предстои да се влоши вътрешнополитическата криза в САЩ\". Освен това \"руската тема\" ще се развихри в САЩ с нова сила - с присъщите й елементи на шпиономания, русофобия и лов на вещици\". А групата на специалния прокурор Робърт Мълър (разследваща руската намеса в президентските избори в САЩ, бел. на вестника), която спазваше досега двумесечната предизборна \"тишина\", препоръчана от правосъдното министерство, се готви да оповести нови обвинения. Именно свалянето на Тръмп от президентския пост бе от самото начало целта на Мълър и онези, които стоят зад него - тъй че не бива да чакаме халосен изстрел от негова страна, подчертава изданието. \"Сегашните избори нищо няма да решат. И ще ядосат всички. Политическата борба в САЩ ще стане още по-ожесточена, а разцеплението в обществото - още по-дълбоко\", твърди \"Никой няма да има време, за да го преодолее. А и политиците едва ли ще изпитат подобно желание. Още утре и двете партии ще започнат да се готвят за президентските избори през 2020 г.\", добавя електронният вестник. Изправен пред реалната заплаха партията му да изгуби контрола върху долната камара и на фона на обвиненията на демократите, че хора от екипа му са свързани с Москва, Доналд Тръмп изненадващо заяви в навечерието на изборите, че се анулира пълноформатната му среща с руския президент Владимир Путин в Париж на 11 ноември. Главата на Белия дом подчерта, че при посещението си във Франция \"ще има друга работа\", пише  . \"Това е явна предизборна импровизация, която цели да сведе до минимум евентуалните загуби от обвиненията в контакти с руснаците\", коментира пред всекидневника политологът Джонатан Сандърс. Вашингтон взема предвид изгледите демократите да продължат разследванията срещу Тръмп и обкръжението му. Затова \"вече се готви за нова продължителна война между Конгреса и Белия дом, в центъра на която може пак да се озове Русия\", добавя \"Комерсант\". Доналд Тръмп и Владимир Путин ще имат в Париж кратка среща \"на крак\" и тогава ще обсъдят дата за пълноценни преговори, съобщи вчера Кремъл. Пълноценната среща се отлага \"с цел охлаждане на очакванията\", пише   и се пита дали си струва двамата президенти \"да се срещат в разгара на криза\". Отлагането е изгодно и за двете страни - преговорите най-вероятно не биха оправдали очакванията, смята изданието. (източник: Дарик)", "date": "2018.11.07", "title": "Руски медии: Изборите в САЩ  разцепиха обществото, ще има нова русофобска вълна и лов на вещици"}
{"url": "https://www.faktor.bg/bg/articles/novini/balgariya/tatyana-doncheva-op-pokazaha-v-upravlenieto-otvratitelno-otnoshenie-kam-horata", "text": "\"Обединените патриоти показаха в управлението едно отвратително отношение към хората. Това което Валери Симеонов каза за майките е непростимо от човешка гледна точка. То е непростимо дори за един обикновен човек, който си ходи по улицата. Виждаме всякаква липса на представа къде се намира. ГЕРБ лесно ще развалят коалицията и ще отидат на предсрочни избори, защото така ще претърпят по-малко щети, каза лидерът на \"Движение 21\" Татяна Дончева в ефира на БТВ. \"Ако ГЕРБ прекратят управлението 7-8 месеца преди края на мандата ще е най-добре за тях. По-добре е да има предсрочни избори, отколкото да се кара така. Трябва да решим как ще вървим оттук нататък Нужно е консолидация на българското общество“, заяви лидерът на „Движение 21Сегашното управление има белег на неграмотност и насилие. През последния мандат на ГЕРБ всичко е през просото. В държавната администрация всички са дилетанти. Т Дончева смята, че трябва да се направи актуален регистър на избирателите. На второ място хората, които работят в избирателните комисии, трябва да не са партийно обвързани. Във връзка със схемата за продажба на българско гражданство, Татяна Дончева каза: „Аз съм чувала тези неща. Говори се, че 2006-2007 г. е започнала организацията на този процес. Това означава, е някой е гарантирал гражданство, а трасето е било под контрол. Поначало ВМРО имат разбиране, че трябва да се увеличи българското гражданство. Ако това е държавната политика, напишете го в закон. Разбирането, че трябва да запишем всички македонци като български граждани може да е примамливо, но те нямат българско самосъзнание“, подчерта тя. Според нея случаят с Мая Манолова е  плод на злобата на финансовия министър към обмудсмана, което звучи крайно нелепо, но Татяна Дончева си е Татяна Дончева.", "date": "2018.11.07", "title": "Татяна Дончева: Обединените патриоти показаха в управлението отвратително отношение към хората"}
{"url": "https://www.faktor.bg/bg/articles/magli-v-ravninite-v-planinite-slanchevo", "text": "Днес времето ще се задържи почти без промяна. В равнините ще бъде мъгливо или с ниска слоеста облачност и на отделни места ще преръми. Над планинските райони ще бъде предимно слънчево. Ще духа слаб вятър от изток-североизток. Максимални температури между 13° и 18°, в София 16°-17°. Такава е прогнозата за времето на Националния институт по метеорология и хидрология (НИМХ) при БАН, съобщава „Фокус“.  Атмосферното налягане е по-високо от средното за месеца и ще остане без съществена промяна. Над Черноморието ще бъде с ниска облачност или мъгла и на места ще преръми. Ще духа слаб до умерен североизточен вятър. Максималните температури ще бъдат 14°-16°. Температурата на морската вода е 17°. Вълнението на морето ще бъде 3 бала. Над планините ще бъде предимно слънчево. Ще продължи да духа слаб до умерен вятър от изток-югоизток. Максималната температура на височина 1200 метра ще е около 12°, на 2000 метра – около 6°.", "date": "2018.11.07", "title": "Мъгли в равнините, в планините - слънчево"}
{"url": "https://www.faktor.bg/bg/articles/tramp-dovolen", "text": "Американският президент Доналд Тръмп нарече междинните избори „невероятно успешно преминали“, предава TACC. Американският президент Доналд Тръмп заяви, че междинните избори за Конгреса, проведени във вторник, са успешни за републиканската партия в социалната мрежа „Туитър“ след осемчасово мълчание \"Днес имахме огромен успех. Благодаря на всички!\" - пише американският лидер. По-рано американската централна телевизия съобщи, че Демократическата партия поема контрола върху Камарата на представителите, а републиканците са запазили мнозинство в Сената. По-рано CNN съобщи, че президентът Тръмп и неговите съветници са все още в \"добро настроение\", като гледат прогнозите за резултатите от междинните избори.  Както беше съобщено по-рано от телевизионната компания, Тръмп не планира специално официални събития за изборния ден. Президентските съветници и сътрудници наблюдават гласуването, проверяват резултатите и редовно му докладват. Цялата информация постъпва в \"оперативния щаб\", организиран за президента в Западното крило на Белия дом.  Вече стана ясно, че демократите печелят контрола върху Камарата на представителите - долната камара на американския Конгрес, съобщава CNN след вчерашните междинни избори, възприемани като референдум за политиката на президента Доналд Тръмп, предадоха Франс прес и ДПА. Разпределението на силите в долната и горната камара на Конгреса ще стане ясно, когато приключи изборният ден в цялата страна. Калифорния, най-населеният щат в САЩ, все още гласува. Демократите ще поемат контрола на Камарата на представителите за първи път от осем години, придобивайки нова власт да оспорват политиките на президента Доналд Тръмп за следващите две години от неговото управление. Републиканците се очаква да запазят Сената, като създадат разделен Конгрес до изборите през 2020 г. Пътя на демократите към победата минава директно през предградията на страната, където партията се възползва от дълбоката антипатия към Тръмп. Ранните победи в предградията на Вашингтон, Масачузетс, Маями, Детройт, Денвър, Филаделфия и Ню Джърси осигуриха демократичните победи във вторник вечерта. При тези резултати CNN коментира, че вероятно Тръмп вече е преживял предстоящата загуба на мнозинство от републиканците в долната камара на Конгреса и се пита на кого да прехвърли отговорността за загубата, пише агенцията.", "date": "2018.11.07", "title": "Тръмп доволен от междинните избори: Днес имаме огромен успех. Благодаря!"}
{"url": "https://www.faktor.bg/bg/articles/nansi-pelosi-utre-shte-bade-nov-den-za-amerika", "text": ". „Благодаря Ви, утре ще бъде нов ден за Америка“, заяви лидерът на демократичното малцинство в Конгреса Нанси Пелоси, цитирана от CNN. Тя бе посрещнат със скандирания на \"Председател, председател, председател\" от предизборния щаб на демократите, служители в Конгреса и водещите донори във Вашингтон във вторник, заявявайки че са гарантирали, че \"Утре ще бъде нов ден в Америка\". Пелоси, съпроводена от екипа ѝ, семейството и председателя на Демократичния национален конгрес Том Перес, аплодира \"динамичните, разнообразни и невероятни кандидати на партията, които са върнали обратно Конгреса на американския народ\". \"Благодарение на вас ние притежаваме законодателната база\", каза тя на събраните демократи, \"благодарение на вас утре ще бъде нов ден в Америка\". \"Помнете това чувство, знайте силата да печелите\", добави тя. Това, което беше ясно, след като Пелоси взе микрофона, обаче, беше съперничеството за председателския пост на Конгреса, което се оформя по върховете на Демократическата партия, пише CNN. \"Днес американският народ се изказа да възстановим тази визия\", каза Пелоси след очертаването на приоритетите на демократите .", "date": "2018.11.07", "title": "Нанси Пелоси: Утре ще бъде нов ден за Америка"}
{"url": "https://www.faktor.bg/bg/articles/obsazhdat-proektobyudzheta-za-2019-na-parvo-chetene-v-parlamenta", "text": "Проектобюджетът за 2019 г. влиза за обсъждане в Народното събрание на първо четене. Държавната сметка ще бъде точка втора в дневния ред на парламента, след като вчера по предложение на лидера на БСП Корнелия Нинова председателският съвет реши като точка първа да бъде разгледан Законът за корпоративното подоходно облагане.  Едва след това ще се обсъждат парите на държавата за догодина.", "date": "2018.11.07", "title": "Обсъждат проектобюджета за 2019 на първо четене в парламента"}
{"url": "https://www.faktor.bg/bg/articles/sasht-podgotvyat-novi-sanktsii-sreshtu-rusiya-zaradi-skripal", "text": "Русия не е изпълнила условията, поставени от Съединените щати след отравянето на бившия руски двоен агент Сергей Скрипал в Обединеното кралство, и може да й бъдат наложени нови американски санкции. Това обяви във Вашингтон говорителката на Държавния департамент Хедър Науърт, цитирана от Франс прес. По думите й, Държавният департамент е уведомил Конгреса, че не може да потвърди, че Руската федерация е изпълнила условията, предвидени в американски закон от 1991 г. за химическите оръжия.  Въз основа на закона, Вашингтон даде на Русия 90 дни да заяви, че не използва химически или биологически оръжия, да се ангажира да не го прави в бъдеще и да позволи да бъдат направени проверки, за да докаже, че е унищожила всичките си запаси. Обявяването на първата серия от санкции срещу Русия през лятото, макар и ограничена, беше достатъчна да доведе до спад в руските финансови пазари и на курса на рублата, отбелязва Франс прес.", "date": "2018.11.07", "title": "САЩ подготвят нови санкции срещу Русия заради \"Скрипал\""}
{"url": "https://www.faktor.bg/bg/articles/kabinetat-obsazhda-dopalnitelni-transferi-po-byudzheta-na-obshtinite", "text": "Правителството ще осигури допълнителни трансфери по бюджетите на общините за 2018 г. за финансово осигуряване на дейности по националните програми \"Развитие на системата на предучилищното образование\", \"Заедно за всяко дете\" и \"Без свободен час\". Това предвижда дневния ред на министрите за днешното редовно правителствено заседание. Предложението за допълнителните трансфери по бюджетите на общините е на министъра на образованието и науката Красимир Вълчев. Кабинетът ще реши дали Първа МБАЛ - София ЕАД да стане университетска болница. Точката е внесена от министър на здравеопазването Кирил Ананиев. Здравният министър ще представи пред правителството и проект на постановление за изменение на наредбата за условията, правилата и реда за регулиране и регистриране на цените на лекарствените продукти, приета с постановление № 97 на Министерския съвет от 2013 г. Министърът на правосъдието Цецка Цачева ще представи проект на постановление за приемане на правилник за прилагане на Закона за защита на лица, застрашени във връзка с наказателно производство.", "date": "2018.11.07", "title": "Кабинетът обсъжда допълнителни трансфери по бюджета на общините"}
{"url": "https://www.faktor.bg/bg/articles/novini/balgariya/bivsh-pravosaden-ministar-17-000-prepiski-za-balgarsko-grazhdanstvo-byaha-blokirani", "text": "При мен сигнали за нередности в ДАБЧ не са постъпили. ДАБЧ е с дейност извън правомощията на министъра на правосъдието. Не ми е оказван натиск докато съм била на поста. Това каза Мария Павлова, бивш служебен министър на правосъдието в правителството на Огнян Герджиков.  Беше започнала дисциплинарна проверка срещу г-жа Катя Матева, в ефира на Би Ти Ви. Беше установено, че в рамките на три години има множество преписки, които не са били разгледани. Те са били над 17 000. Беше възприет метод на работа, че преписка се образува, когато се проведе интервю. Установих, че пред дирекцията се вият големи опашки. Дирекцията работеше от понеделник до четвъртък и то до обяд. Обаждаха се граждани с получени необосновани откази. Аз я възстанових на работа, защото по закона тя трябва да се запознае с резултатите от проверката и да се защити. Тя не се яви, ѝ. Във времето, в което аз бях министър, тя не пожела да се срещне с мен. Проблемите в тази дирекция бяха големи, призна Павлова. Не е Катя Матева големият и единствен проблем на системата, а лошата организация на работа. Част от въпросите за придобиване на българско гражданство са били да се изброят три национални празника или да се изброят три традиционни ястия за Нова година. „Това наложи да се направят промени в наредбата за придобиване на гражданство, да се изготвят нови въпросници“, каза още бившият правосъден министър.", "date": "2018.11.07", "title": "Бивш правосъден министър: 17 000 преписки за българско гражданство бяха блокирани"}
{"url": "https://www.faktor.bg/bg/articles/krasimir-valchev-ban-sa-protiv-formata-na-sporazumenieto-no-nie-ne-mozhem-da-razberem-zashto", "text": "БАН не са възразили по същество срещу това, което сме предложили за преминаването на Националния институт по метеорология и хидрология към Министерството на образованието и науката..  Това заяви образователният министър Красимир Вълчев в ефира на „Тази сутрин“ на Би Ти Ви. БАН са против формата на споразумението, но ние не можем да разберем защо.  \"За да гарантираме правоприемство, трябват и законови разпоредби, защото членските права в международни организации са ратифицирани със закон, страна по който е БАН. Тоест за да бъде НИМХ правоприемник на тези права, за да може да продължи да участва като страна в международния хидро-метеорологичен информационен обмен, това трябва да мине през закони. При всички случаи БАН няма да бъде ощетена. Националният институт по метеорология и хидрология няма да вземе помещения, които не е ползвал до момента. Нито БАН страда от липса на собственост.\", каза той. Припомняме, че в края на октомври, Вълчев обвини БАН, че търси конфронтация с държавата.  В следващият бюджет е планирано 20% увеличение на учителските заплати. Това заяви образователният министър Красимир Вълчев  по Би Ти Ви. Минималната учителска заплата става 920 лв., средната брутна - 1300 лв., което е чисто между 1000-1100 лв. \"Трябва да се отбележи, че за първи път средната учителска заплата надвишава средната за страната\", посочи министърът. Красимир Вълчев посочи, че липсват учители по информационни технологии, английски език, ресурсни учители, информатика, физика и математика. \"Обсъждахме нови мерки за привличане на млади хора, инвестираме не само в 18-годишните, но и в 25-30-годишните\", каза той. „Имаме необходимост от обща подкрепа за всички учители, за да направим тази професия по-уважавана и да накараме повече млади хора да се включат в нея, затова планираме общо увеличение. В системата имаме и диференцирано заплащане, имаме и система за кариерно развитие в зависимост от резултатите\", добави Красимир Вълчев. Министърът обаче подчерта, че няма единен критерий за оценка на представянето на преподавателите, на базата на който да могат да се дават по-големи заплати според заслугите. Дори образователните резултатти на учениците невинаги са критерий.", "date": "2018.11.07", "title": "Красимир Вълчев: Минималната учителска заплата става 920 лв., средната брутна - 1300 лв."}
{"url": "https://www.faktor.bg/bg/articles/glavchev-manolova-e-dobra-v-piar-predstavyaneto-no-dali-shte-napravi-skok-v-politikata-zavisi-ot-izbiratelite", "text": "Ако се стигне до предсрочни избори, аз смятам че избирателите ще дадат наказателен вот на тези, които са ги предизвикали. Това посочи  в студиото на Нова ТВ бившият председател на НС и депутат от ГЕРБ Димитър Главчев. По думите му въпросът с оставката на Валери Симеонов има както морална, така и политическа страна.  Винаги съм твърдял, че оставката е личен акт, аз го показах. Но при Симеонов има и политическо решение на Коалиционен съвет, посочи Главчев.  Той смята, че въпреки трусовете в малката коалиция, която той не се ангажира да коментира конструкцията на кабинета е стабилна.   Дали ще се срути конструкцията на правителството – не смятам, тъй като тя е стабилна, има коалиционно споразумение. Доверието в правителството не пада – то се ползва с доверие и повечето хора не искат то да пада. Но е труден въпрос до къде ще позволим да пада кабинета, коментира бившият шеф на парламента.  Главчев посъветва да не се правят изводи за състоянието на управлението единствено от скандалите в ОП,  гражданското недоволство на майките, за горивата, по-високата Гражданска отговорност, а да се гледат постигнатите досега резултати  – имаме най-добрия Бюджет 2019, повече с 4.5 млрд. лева приходи, увеличение на БВП  с 10 млрд. лева, увеличение на заплатите, нови пари за социалния сектор – за пенсии и за деца с увреждания, повече помощи за енергия и пр. Показват го и резултатите на социологическите агенции, според които винаги ще има недоволни, но въпреки това хората не искат предсрочни избори.  Нека да сравним постиженията на сегашното управление с предишното управление на БСП. Визия за България и алтернативният бюджет - едва ли някой ще се хване за тези неща. Нашата цел е да подобряваме качеството на живот и това го правим постоянно.  Що се отнася до това дали омбудсмана ще извади дивиденти в своя полза, след като финансовият министър и отне служебната кола и шофьор, депутатът от ГЕРБ бе лаконичен: Дали Мая Манолова ще направи скок в политиката – това ще го решат избирателите. Манолова е добра в пиар-представянето си. Друг е въпросът дали трябва да си правиш пиар, когато се движиш сред хората.", "date": "2018.11.07", "title": "Главчев: Стигне ли се до предсрочни избори, ще има наказателен вот за тези, които са ги предизвикали"}
