{"url": "https://www.faktor.bg/bg/articles/novini/svyat/tramp-sreshtata-mi-s-kim-chen-un-mozhe-da-se-otlozhi", "text": "Президентът на САЩ Доналд Тръмп заяви във вторник, че планираната среща между него и лидера на Северна Корея Ким Чен-ун може да не се състои следващия месец, както бе планирано, въпреки че вярва в „сериозността“ на страната, че иска денуклеаризация, предава AFP. „Може да не се получи за 12-и юни“, заяви Тръмп. „Ако не стане, може да се случи и по-нататък“, продължи държавният глава, преди началото на преговорите с президента на Южна Корея Мун Дже-ин в Белия Дом. Но американският президент добави, че вярва в желанието на севернокорейския лидер да се откаже от атомните бомби. „Мисля, че е сериозен. Мисля, че е абсолютно сериозен“, увери Тръмп. Според неговите думи, Ким „ще е много щастлив“, ако сключи споразумение със САЩ.", "date": "2018.05.22", "title": "Тръмп: Срещата ми с Ким Чен-ун може да се отложи"}
{"url": "https://www.faktor.bg/bg/articles/novini/svyat/tri-chetverti-ot-biznesmenite-v-rusiya-smyatat-che-sastoyanieto-na-ruskata-ikonomika-e-katastrofalno", "text": "Три четверти от бизнесмените в Русия смятат, че състоянието на руската икономика е катастрофално, съобщава \"Интерфакс\" като се позовава на изследване на държавния Всерускийски център за проучване на общественото мнение. \"76% смятат, че състоянието на икономиката е проблемно или катастрофално\", сочат данните от изследването. 23% се опасяват, че бизнесът им ще фалира или ще се намали чувствително. Около две трети от участвалите в допитването (63%) смятат, че положението на компаниите им се е влошило заради икономическата ситуация.  Изследването показва, че бизнесът оценява негативно мерките на правителството за справяне с икономическата стагнация. \"41% смятат, че правителството няма стратегически плано за възстановяване на икономическия растеж\", отбелязват от ВЦИОМ.", "date": "2018.05.22", "title": "Три четверти от бизнесмените в Русия смятат, че състоянието на руската икономика е катастрофално"}
{"url": "https://www.faktor.bg/bg/articles/moskva-iska-garantsii-ot-pravitelstvoto-na-balgariya-i-ek-za-infrastrukturni-proekti-u-nas", "text": "Русия е готова да разгледа съвместните газови проекти с България при условие, че те бъдат гарантирани от правителството на България и Европейския съюз. Това заяви министърът на енергетиката на Русия Александър Новак в ефира на руския телевизионен канал „Россия 24“, предава ТАСС, цитирана от \"Фокус\". „Русия реализира строителството на газопровода „Турски поток“. България отново проявява интерес транзитът на газта да преминава през територията на страната. Включително те искат да се разгледа въпросът за възможно строителство на газов хъб в България. В момента се разработват технико-икономическите основания. По принцип Русия не се отказва от сътрудничество и сме готови да разгледаме всички варианти“, заяви Новак. „За нас е важно да получим гаранции, че всички тези големи проекти и бъдещи инфраструктурни проекти ще бъдат гарантирани от гледна точка на покупателите на газа, че ще съответстват с изискванията на европейското законодателство и ще имаме гаранции от правителството на България и Европейската комисия“, добави енергийният министър.", "date": "2018.05.22", "title": "Москва иска гаранции от правителството на България и ЕК за инфраструктурни проекти у нас"}
{"url": "https://www.faktor.bg/bg/articles/novini/svyat/desetki-nevinni-balgari-sa-zaplasheni-ot-tezhki-prisadi-v-gartsiya", "text": "Десетки невинни българи са заплашени от тежки присъди за участие в трафик на мигранти в Гърция. Пропуск в наредбата за регистрация на автомобилите изпраща наши сънародници на съдебната скамейка в южната ни съседка.  Омбудсманът Мая Манолова настоява за спешна среща с представители на двете държави в Солун, след като се срещна с потърпевши. Оказва се, че случаите не са малко, потърпевши са дори собственици на фирми. Продажба на стар микробус за 1 200 лв. на двама румънци превръща Николай Иванов от изряден гражданин в съучастник на трафиканти. Сделката е изповядана пред нотариус през 2012 -та година, три години по-късно Николай получава призовка, че с буса са прекарвани нелегално бежанци, вътре намират талона на колата, където фигурира като собственик. На две инстанции присъдата е 17 години затвор. До момента разноските са 15 хиляди лева. Николай чака решението на третата инстанция. Ако присъдата се потвърди може да избегне затвора ако плати. Адвокати разказват, че престъпните групи купуват коли най-често от Ловеч, Плевен, Видин и Враца. Талоните нарочно не се сменят. В гръцкия съд старите собственици трудно доказват сделката. \"Представят се в Гърция български официални документи. Това са нотариални актове, това са съдебни решения, които гръцката държава си позволява да не приема и да не им обръща внимание. Това е едно игнориране на цялата българска държавност\", коментира адвокат Иглика Мишева, Софийска адвокатска колегия. Според гръцките закони обвиняем става лицето задържано с мигрантите и лицето, което се води собственик. Има случаи, в които старите собственици въпреки представени документи са осъдени. От прокуратурата заявиха, че обвинител номер едно е възложил проверка на всички преписки, съдържащи подобни казуси и предстои да се направи анализ. От своя страна омбудсманът Мая Манолова призова за бърза промяна на наредбата, касаеща регистрацията на автомобили, както и активна намеса на външното ни министерство.", "date": "2018.05.22", "title": "Десетки невинни българи са заплашени от тежки присъди в Гърция"}
{"url": "https://www.faktor.bg/bg/articles/novini/balgariya/r-kanev-za-aets-belene-reshenieto-na-eventualen-energien-glad-ne-e-v-ostaryala-tehnologiya", "text": "\"Става дума за реактор от второ поколение, модел от 80-те години, продават ни стар \"Москвич\", коментира  ситуацията с АЕЦ-Белене Радан Кънев от \"Демократична България\". Днес от формацията организират протест срещу подновяването на проекта. \"Имаше референдум, който завърши без резултат. След това мнозинството на ГЕРБ реши проектът за \"Белене\" да се спре – с много силни и верни думи – че става дума за корупционен гьол, става дума за сеизмична площадка и много остаряла технология\", заяви Кънев. \"Заради поредица от корупционни действия в  минали управления, България е придобила реактор и следователно трябва да строи централата и да плати 10 пъти повече пари сега, да преживее поскъпване на цената на електричеството, произвеждайки енергия, която по всяка вероятност няма да е необходима\", посочи още той. \"Решението на евентуален енергиен глад, който въобще на е на хоризонта, не е в остаряла технология\", коментира Кънев.", "date": "2018.05.22", "title": "Р. Кънев за АЕЦ \"Белене\":  Решението на евентуален енергиен глад не е в остаряла технология"}
{"url": "https://www.faktor.bg/bg/articles/novini/balgariya/toma-bikov-rumen-radev-previshi-pravomoshtiyata-si-v-moskva", "text": "\"При визитата на Румен Радев в Русия има едно странно объркване. Имаше едно усещане, че той е там, за да отбележи 24 май, такъв е и състава на делегацията му, но излязоха други новини\", коментира пред БНТ.  \"Не може да се дискутират толкова важни теми в рамките на 20 минути. Надявам се президентът да разбира сложността и важността на тази тема\", заяви той по повод темите обсъждани от Радев в Русия - възстановяване на АЕЦ-Белене и доставки на природен газ директно от Русия. \"Новината, която излезе от тази визита е, че премиерът Бойко Борисов ще посети Москва. В интерес на истината и премиерът Медведев и президентът Пуутин отказаха да разговарят с него по тези теми, защото те са прерогатив на изпълнителната власт и те ще ги обсъдят с премиера. Беше му отговорено по подобаващ начин\", каза още Биков \"Румен Радев се опита да поеме едни ангажименти, които не са в неговите прерогативи и правомощия\", смята депутатът.  \"Бойко Борисов ще посети Русия и в качеството си на председателстващ ЕС. Предстоят сложни разговори и преговори. Румен Радев явно е имал други очаквания, но пак ще повторя, че той няма правомощия да води тези разговори и да кръщава тръби\", категоричен беше Биков.", "date": "2018.05.22", "title": "Тома Биков: Румен Радев превиши правомощията си в Москва"}
{"url": "https://www.faktor.bg/bg/articles/novini/balgariya/m-vrabevski-osem-ot-vladitsite-glasuvali-protiv-chestvaniyata-s-makedoniya-sa-nelegitimni", "text": "\"Осем от владиците, гласували за скандалното решение БПЦ да не изпрати свои представители на честването за 1000-годишнината на Охридската архиепископия са нелегитимни. Те не са вписани в църковната кондика и не са регистрирани в съда\", заяви на протеста против решението на Светия Синод Милен Врабевски, председател на фондация \"Българска памет\" и инициатор за съвместното честване с Македония. Врабевски припомни, че на честването ще бъдат и двамата премиери - Бойко Борисов и Зоран Заев, но няма да има нито един български митрополит, за разлика от другите поместни църкви на Балканите. Според него, единственото спасение е смяна на целия Свети синод, който служи на руски интереси. врабевски обви ,че спасепние Протестиращите настояха патриарх Неофит да свика извънредно заседание на Св. Синод, което да преразгледа решението, защото все още има време да бъде изпратено наше представителство на честванията. Те призоваха патриарх Неофит отново публично да изрази позицията си в подкрепа на нашите братя и да има поне присъствие на висши български клирици на 28-ми май по време на тържествата по случай 1000-годишнината от основаването на Охридската архиепископия в Охрид, Р. Македония и се обединиха около мнението, че скандалното решение на Светия Синод откъсва българския народ и църква от духовно и братско единение с Македония.", "date": "2018.05.22", "title": "М. Врабевски: Осем от владиците, гласували против честванията с Македония, са нелегитимни"}
{"url": "https://www.faktor.bg/bg/articles/novini/balgariya/nezakonen-pistolet-boepripasi-i-hilyadi-levove-sa-otkriti-v-kabineta-na-arestuvaniya-shef-na-kat-blagoevgrad", "text": "\"Незаконен пистолет, боеприпаси и хиляди левове са открити в кабинета на арестувания шеф на КАТ - Благоевград Данаил Стоицов\", съобщи в Благоевград Борислав Сарафов, ръководител на Национална следствена служба по повод проведената спецакция на Дирекция \"Вътрешна сигурност\" и Специализираната прокуратура в \"Пътна полиция\" – Благоевград.  \"Води се разследване за престъпление по служба и корупционни практики, но още не е ясно колко ще бъдат обвиняеми. Разпитани са 15 свидетели и са обискирани 13 кабинета и домове на участващи в схемата за бърза регистрация на коли\", каза още Сарафов и допълни, че разследването се води от няколко месеца по сигнал, получен във вътрешна сигурност на МВР. Припомняме, че началникът на КАТ-Благоевград Данаил Стоицов беше задържан при днешната акция на спецпрокуратурата. Стоицов беше изведен с белезници от сградата на пътната полиция, за да започне обиск на него и автомобила му. Той каза пред bTV, че се чувства невинен и арестът е резултат от сигнал по медийни публикации. Арестите са заради корупционна схема, при която граждани плащали нерегламентирани суми, за да не чакат на опашка. За предпочитани номера пък се плащало и извън официалната тарифа. Сигнал до вътрешния министър подал собственик на местен сайт. Освен Стоицов има и други задържани пътни полицаи.", "date": "2018.05.22", "title": "Незаконен пистолет, боеприпаси и хиляди левове са открити в кабинета на арестувания шеф на КАТ - Благоевград"}
{"url": "https://www.faktor.bg/bg/articles/protestat-sreshtu-restarta-na-aets-belene-atakuva-i-narodnoto-sabranie", "text": "Протестът срещу рестарта на \"АЕЦ \"Белене\", който се провежда тази вечер пред Министерски съвет в столицата, ще атакува и Народното събрание, за да се опита да предотврати гласуването за отпадане на наложения мораториум. \"Ще се опитат да го пробутат в последния момент, няма да имаме много време да реагираме. Медиите са на чужда държава, разпространявайте между познатите за протеста\", настояваха организаторите.    Протестът поиска оставка на правителството. Събраха се между 1500 и 2000 души \"Разбираме от Кремъл, че Бойко Борисов ще ходи в Кремъл, сценарият е еднакъв с този по времето на Орешарски. Котрапротестиращите си докараха хора от провинцията, в София няма кой да застане зад каузата им\", обявиха от \"Зелените\" . \"Отговорен за това престъпно решение е лично министър-председателят Бойко Борисов. Той и неговото правителство взеха решение за неподновяване на този корупционен гьол, както той го наричаше. Днес на този площад контрапротест правиха Румен Петков и Георги Първанов. Правителството се крие зад гърба на тези хора\", каза лидерът на ДСБ Атанас Атанасов.  \"АЕЦ \"Белене\" е проект от лъжи. Бойко Борисов показа до какво степен е готов да лъже българите в очите в името на проруските интереси в България. Затова сме тук - да поискаме оставка\", заяви Христо Иванов от \"Демократична България\". \"Ние сме за това в българската политика да има ясно поемане на отговорност. Бойко Борисов, който се крие зад АБВ, излъга своите избиратели - той не се е явявал с програма, която включва построяването ѝ. Не се е явил с програма, която предполага отказ от съдебна реформа и влизане в банковия съюз, което означава да храним гнили ябълки в банковата система\", допълни още той. \"Възобновяването на този опасен, икономически несъстоятелен, технологично остарял проект, е пагубен за българските геополитически, финансови и екологични интереси. Това е завой към Кремъл и рестарт на краденето. АЕЦ „Белене\" е измама спрямо българските избиратели и представлява драстично отклонение от европейския път и опит енергийната зависимост на България от Русия да бъде невъзможна за преодоляване през следващите десетилетия\", твърдят още от \"Демократична България\".", "date": "2018.05.22", "title": "Протестът срещу рестарта на \"Белене\" атакува и Народното събрание (СНИМКИ И ВИДЕО)"}
{"url": "https://www.faktor.bg/bg/articles/novini/svyat/zukarbarg-se-izvini-pred-evroparlamenta", "text": "Шефът на Facebook Марк Зукърбърг се извини пред Европейския парламент за злоупотребите, допуснати в случая с „Кеймбридж аналитика\".  Зукърбърг се изправи пред ЕП, за да изнесе подробности около скандала, засегнал близо 3 милиона европейци. Той съобщи, че Фейсбук е проверил хиляди приложения и е спрял над 200.  Той обеща до края на годината да разкрие 3 000 работни места в ЕС.", "date": "2018.05.22", "title": "Зукърбърг се извини пред Европарламента"}
{"url": "https://www.faktor.bg/bg/articles/balgarinat-uchastval-v-izdirvaneto-na-boyan-petrov-shisha-pangma-e-kato-minirano-pole", "text": "Спасителната акция по издирването на Боян Петров беше безпрецедентна и тя ще осигури повече сигурност в бъдеще за алпинистите. Това каза пред бТВ Кирил Петков, който замина за Хималаите със своя баща Петко Петков, за да участва лично в издирването на алпиниста. \"Шиша Пангма е много страшен терен. Връщайки се в България, нашите планини ми изглеждат като градини. Баща ми тръгна за Непал. Каза ми, че получават различна информация. Беше изтеглил 30 хил. долара и тръгна. Реших, че ще го придружа. Китайският посланик много помагаше. Посрещна ни с усмивка и получихме безплатни визи\", разказва Петков. \"Хеликоптери на Китай никога не бяха летели през границата с Китай. Това беше прецедент. Нашите институции също много помагаха. Министър Екатерина Захариева лично беше на телефона, както и Румяна Бъчварова. Всички говорихме тази вечер. Проведохме над 50 разговора\", обясни той. 6700 м бе разрешението за височина на хеликоптерите. Пилотите сами решиха да се качи до 3-ия лагер на 7400. Там кислородът спира. Пълнят ти се дробовете и не влиза кислород. Без аклиматизация не може, и когато се отворят двата прозореца, а ние летяхме с отворени, за да видим всеки пиксел, спира кислородът. Баща ми е бил в много мисии и е свикнал. За мен беше за първи път. Усещането е, че има липса на кислород. Усещаш как ти се доспива. Там всяка една малка грешка ти коства живота\", разкри още Петков. \"Това поле е като минирано. Изглежда като полянка, засипана със сняг, а отдолу има цепнатини по 20 м. Ние се убедихме, че го няма отгоре. Огледахме с хеликоптерите много внимателно под скалите, гледахме на всички места, на които може да е попаднал. Направихме снимка на местностите и беше огледана пиксел по пиксел. После китайската група обходи местата. Хеликоптерът прелетя над самия връх\", разказа Петков. \"Недоволни сме, че не можахме да го намерим. Но две неща много ни харесаха. Накрая командирът на Китай каза - да знаете, че от днес нататък между Китай и Непал няма граници що се отнася до спасяването на човешки живот. Направихме една възможност за всички алпинисти, които имат нужда от помощ, двете страни да се координират\", посочи той. \"Китай дадоха едни от най-добрите си катерачи. Непал дадоха шерпа, който е изкачил върха и от двете страни. Групите рапортуваха и ходеха, а ние с хеликоптера гледахме и координирахме нещата с институциите. Търсенето на Боян показа, че българската администрация, както и непалската и китайската, могат да бъдат абсолютно ефективни в такива моменти. Непал поискаха 200 хил. долара, но ние договорихме 50 хил., ако изпратят хеликоптер и 150 хил., ако го намерят жив. Китай го направиха безплатно. Нито стотинка не е била използвана от българската държава. Парите бяха дадени от приятели на Боян и дарителската сметка, която приятелката му направи\", каза още Петков.", "date": "2018.05.22", "title": "Българинът, участвал в издирването на Боян Петров: Шиша Пангма е като минирано поле"}
{"url": "https://www.faktor.bg/bg/articles/babh-hlyabat-e-kachestven-i-bez-nerazresheni-dobavki", "text": "Хлябът, който се предлага на пазара, е качествен и без неразрешени добавки. Това е установила проверка на БАБХ, възложена от Върховната административна прокуратура. Инспекторите са установили още, че хлябът у нас се произвежда от български брашна, всички доставени до хлебозаводите и хлебопекарните от мелниците в страната, разкри пред БНТ д-р Любомир Кулински, директор на дирекция \"Контрол на храните\" в БАБХ . Проверката е обхванала на практика всички по-големи и по-малки производствени обекти в България, включително и търговски обекти, които пекат и предлагат хляб на място. Проверките са общо 1084, от тях близо 900 са в производствени предприятия от различен калибър, 200 са в супермаркети, квартални фурни, които пекат и продават хляб на място и останалите са в търговски обекти. При тези над 1000 проверки са издадени 67 предписания и са съставени 5 акта, обясни още Кулински. Един-единствен обект от проверените е работел без удостоверение за регистрация. Основните групи от предписания, които са издадени са две - едната касае хигиенните условия, а другата е свързана с пропуски в етикетирането. По думите на д-р Кулински, неразрешени съставки в хляба проверката не е установила.", "date": "2018.05.22", "title": "БАБХ: Хлябът е качествен, без неразрешени добавки и от българско брашно"}
{"url": "https://www.faktor.bg/bg/articles/voenniyat-teatar-predlaga-bileti-na-polovin-tsena-sreshtu-darena-kniga", "text": "Билети на половин цена срещу дарена книга предлага Театър \"Българска армия\" /ТБА/. Второто издание на кампанията \"Дари книга, ела на театър\" започва днес и ще продължи до 28 май, съобщават от трупата. Целта е да се съберат книги за деца в неравностойно положение и за читалището в с. Долна Малина. Който дари книга на касата на ТБА, получава талон с 50 на сто отстъпка от цената на един билет за постановка през май или юни. При дарение от три или повече книги се получава втори талон. Намалението не важи за гостуващи спектакли.  През седмицата, когато честваме 24 май, ТБА ще приема книги както за деца, така и за възрастни. Препоръчително е изданията да са нови, а по-старите да са запазени. От трупата ще занесат събраните книги на деца в неравностойно положение и в читалището в с. Долна Малина.  Инициаторите приемат и други предложения за места и хора, на които да бъдат предоставени книги. В първата кампания - през миналия театрален сезон, бяха събрани над 3750 тома. Книги бяха дарени на Отделението по детска кардиология на Националната кардиологична болница и на читалище \"Георги Димитров\" в с. Ковачевци. Поради големия брой дарени книги ТБА зарадва също малките пациенти на клиниката по ушни, носни и гърлени болести на Военномедицинската академия, припомнят от трупата.", "date": "2018.05.22", "title": "Военният театър предлага билети на половин цена срещу дарена книга"}
{"url": "https://www.faktor.bg/bg/articles/angliyski-fenove-shte-prevarnem-mondiala-v-rusiya-v-treta-svetovna-voyna", "text": "Английските футболни хулигани отправиха сериозна заплаха към Световното първенство в Русия, което е това лято. Те обещаха на домакините, че ще превърнат Мондиала в Трета световна война. \"Ако хората мисля, че всичко е шега, че ще пием, пеем, играем футбол и говорим приятелски, жестоко се лъжат. По-добре да не идват. 60-годишни селяни от Нюкасъл и другаде също няма нужда да присъстват. Няма да има Мондиал, ще има трета, четвърта, пета световна война\", казва радикален английски фен. \"Събрахме се и се обединихме за първенството. Тук няма клубни пристрастия, всички сме заедно. Ще бъдем единна армия\", допълва той. Думите му бързо намериха отзвук в Русия. \"Всички опити за създаване на проблеми ще бъдат прекратени още в зародиш. Бих посъветвал всички, които идват към Русия с лоши намерения, да научат историята. Там ясно ще разберат колко такива като тях сме срещали през годините. Идвали са смели и са си тръгвали с наведени глави. Използвахме ги за черноработници, за да строят важни за Съветския съюз съоръжения\", отвърна пред радио \"Говорит Москва\" ръководителят на комисията по сигурност на руския футболен съюз Владимир Маркин.", "date": "2018.05.22", "title": "Английски фенове: Ще превърнем Мондиала в Русия в Трета световна война"}
{"url": "https://www.faktor.bg/bg/articles/globa-za-levski-dvama-ot-tsska-aut-za-starta-na-sezona", "text": "Локомотив (Пловдив) и Левски получиха глоби от Дисциплинарната комисия към БФС, а двама играчи на ЦСКА пропускат началото на следващия сезон заради наказания. Това стана ясно на днешното заседание на комисията. \"Смърфовете\" отнесоха общо 4300 лева, Пирин - 2000 лева, а Левски - 1500. Играчите на ЦСКА Кирил Десподов и Раул Лое бяха наказани за по един мач и ако останат на \"Българска армия\", ще пропуснат  началото на новото първенство.", "date": "2018.05.22", "title": "Глоба за Левски, двама от ЦСКА аут за старта на сезона"}
{"url": "https://www.faktor.bg/bg/articles/lili-ivanova-otkaza-da-pee-na-svatbata-na-rosen-plevneliev-i-desi-banova", "text": "Лили Иванова е отклонила примамливо предложение от синоптичката Деси Банова да пее на лятната й сватба с бившия президент Росен Плевнелиев, съобщава \"Таблоид\". Близки до естрадната прима разкриха пред изданието, че тя е пресякла в зародиш опита на Деси да я наеме като специален гост-изпълнител за венчавката й с доскорошния държавен глава.  Според думите на приближените до Лили живата легенда на естрадата е била подложена на настойчиво ухажване от страна на Деси Банова. Синоптичката напоително обяснила на певицата, че тя е любимата певица на нея и на цялото й семейство и че мечтата й е да пее на сватбата й. Деси обяснила, че е готова да изпълни всички изисквания на Лили и че ще се съобрази с желанието да пее на специално изградена за целта сцена. Макар по време на разговорите им да не се стигнало до обсъждането на хонорара на кубратската звезда, амбициозната блондинка подхвърлила, че парите не са проблем. Известно е, че Лили прибира по 50 000 лева, за да пее на сватби, но и че има навика често да отказва покани, без да изтъква причина. Точно така се случил и при преговорите с Банова. Синоптичката получила категоричен отказ от Иванова, като Лили изтъкнала, че не й се пътувало извън България. От антуража й коментираха, че истината се крие в това, че певицата не понасяла Росен Плевнелиев. Смятала го за мухльо, доста досаден при това. Той бил и единственият държавен глава, който не й честитил с телеграми и цветя рождените дни и не я поздравявал за концертите, които изнасяла.", "date": "2018.05.22", "title": "Лили Иванова отряза Деси Банова да пее на сватбата й с Плевнелиев"}
{"url": "https://www.faktor.bg/bg/articles/kultura/art-faktor/balgarka-stana-zhena-na-godinata-v-italiya", "text": "Българка е Жена на годината в Италия. Певицата Дариана Куманова, която от години живее и работи в Италия, грабна приза Жена на годината в категорията „Музика и изкуство”. Куманова е сред най-авторитетните поп и джаз педагози в Италия и най-младия доцент в академия „Сан Ремо”. Българката подготвя редица млади таланти, които участват в престижни конкурси и тв формати. „Няма човек в Европа, който да е на „ти” с музиката и да не знае коя е Дариана Кузманова. Истински професионалист във вокалното майсторство”, споделя нейната приятелка Силвия Кацарова.", "date": "2018.05.22", "title": "Българка стана Жена на годината в Италия"}
{"url": "https://www.faktor.bg/bg/articles/dimitar-delchev-neka-premierat-borisov-kazhe-koy-iska-da-stroim-belene", "text": "С построяването на Белене ще бъде все едно да си построим централа на Марс, никой няма да има интерес от това. Тази позиция изрази в студиото на Нова ТВ председателят на Движение „България на гражданите“ Димитър Делчев.  30 години този проект не се случва. Този проекте отдавна е престанал да бъде икономически проект, той е политически проект от доста време и сега сме пред избора на инвеститор, с който да го реализира. Истината е, че българската енерегетика няма нужда да става още по-зависима от кремълските инвестиции, защото няма кой друг да построи „Белене“ освен руските „Атомспортекспорт“ и „Росатамо“, коментира Делчев. От друга страна, да се свали мораториума, за да се види кой ще е инвеститорът, който проявява интерес към проекта – това е като да сложиш каруцата пред магарето. Това е най-лесното – да падне мораториумът. Нека премиерът да каже КОЙ иска да се строи Белене и дали европейските ни партньори биха искали да бъде построен този проект. Докато не стане ясно кой ще строи атомната централа, кой ще го финансира, как ще се възстанови инвестицията, този проект не би трябва да се реализира, категоричен е лидерът на ДБГ.", "date": "2018.05.22", "title": "Димитър Делчев: Премиерът Борисов да каже КОЙ иска да строим „Белене“"}
{"url": "https://www.faktor.bg/bg/articles/nikolina-angelkova-svobodno-kampinguvashtite-ne-sa-nad-zakona", "text": "„И това лято ще има проверки, не смятам, че едни хора трябва да имат права над други хора. Тези хора, които къмпингуват „свободно” по плажовете, не искат да има регулация”, коментира в студиото на бТВ министърът на туризма Николина Ангелкова. Не знам защо тези, които къмпингуват, смятат, че са извън закона и не трябва да бъдат проверявани, попита тя. Според нея именно заради „група хора на прекалено крайни позиции” работна група не е успяла да разработи облекчени регулации за създаването на къмпинги у нас. По темата с „Корал”, където природозащитници се опасяват, че частен инвеститор ще заграби плажа и прилежащата му територия, тя посочи, че е нужно изготвянето на общ устройствен план, но „когато се стартира такава процедура, се слага каруцата пред коня, започват едни спорове, на които не им е мястото на този етап”. Снимката на хотел, стърчащ насред пясъка на Южното Черноморие, обиколи социалните мрежи преди дни. Обектът обаче съществува от години. И властите не могат да направят нищо, за да го премахнат. „Държавата е реагирала, това се е случило през 2001 г. Има много безумия от приватизацията”, посочи Ангелкова. По думите й хотелът е „саниран” от съдебно решение. „Той е частна собственост. По Конституция частната собственост е неприкосновена”, заяви министърът.", "date": "2018.05.22", "title": "Този хотел, стърчащ насред пясъка на Южното Черноморие,  е \"саниран\" със съдебно решение"}
{"url": "https://www.faktor.bg/bg/articles/ikonomika/biznes/neno-dimov-ot-ekologichna-gledna-tochka-belene-bezopasna", "text": "За Белене – има оценка за околната среда, изцяло сме спазили процедурата – има действащ ОВОЗ, минал е през трансграничния контекст. Тоест, имаме разрешителни документи от екологична гледна точка за изграждането на „Белене“. Това означава, че атомната централа не е опасна за хората и околната среда. Това обяви в студиото на Нова ТВ министър на екологията Нено Димов.  Относно мястото, където ще бъдат съхранявани отпадъците, по думите му, това е въпрос, който е от компетенциите на Министерството на енергетиката. „Щом има действаща оценка за въздействието, това означава, че от екологична гледна точка не е опасно да се построи АЕЦ „Белене”, подчерта Димов. Една от коментираните теми е увеличението на екотаксите за дизелови автомобили над 10 години. „Промяната, която се прави, е новите автомобили да бъдат с намалена екотакса. Електромобилитие няма да плащат. За по-старите ще има увеличение, като то е в рамките на около 15%. Това е една от множеството мерки, които трябва да се предприемат в тази посока”, уточни екоминистърът.", "date": "2018.05.22", "title": "Нено Димов: От екологична гледна точка \"Белене“ е безопасна"}
{"url": "https://www.faktor.bg/bg/articles/ruski-senator-otkazat-na-balgariya-ot-yuzhen-potok-be-mnogo-gruba-greshka", "text": "Отказът на България от „Южен поток“ бе много груба грешка. Турция веднага използва шанса, а Германия строи „Северен поток 2“. Това е добър урок за София“. Това написа в профила си в Туитър руският сенатор Алексей Пушков.   Изявлението му бе по повод интервюто, което президентът на България Румен Радев даде за руското издание „Комерсант“. В него Радев заяви, че България иска преки доставки на руски газ чрез газопровод по дъното на Черно море. По думите му, този подход се базира на здравия разум и нуждите на енергийната сигурност, а и ефективността на целия ЕС.   Водещият експерт на Фонда за национална енергийна сигурност на Русия Игор Юшков също коментира изявлението на президента на България Румен Радев. „България има известен шанс. Първото разклонение на „Турски поток“ е построено до бреговете на Турция, и това е напълно възможно, а втората тръба построена точно до акваторията на България, където бе оставена в замразено състояние“, каза Юшков. Четете още: Историческа първа среща между Радев и Путин в Сочи! Президентите ще обсъдят тези важни теми   По думите му, за всички би било изгодно маршрутът на втората тръба на газопровода да премине през България. Експертът поясни, че по даденото направление вече са подписани необходимите междуправителствени споразумения. “България обаче не трябва да очаква отстъпки за цената на газа и свръхприходи от транзита: Обемът на газа няма да е много голям“, каза още той.", "date": "2018.05.22", "title": "Руски сенатор: Отказът на България от „Южен поток“ бе много груба грешка. Това е добър урок за София!"}
{"url": "https://www.faktor.bg/bg/articles/mtel-veche-se-naricha-a1", "text": "Първият джиесем оператор в България - \"Мтел\", вече са нарича А1. Промяната на името няма да доведе до административни промени за клиентите, а спортните канали на телекома вече ще се казват МАХ Sport1 и MAX Sport2. Това обяви компанията на специално събитие днес. Новото юридическо име на телекома е \"А1 България\" ЕАД. Всички условия по договорите с клиентите на компанията ще останат непроменени и ще са валидни до изтичането на срока им. Няма да се променят телефонните номера и СИМ картите. Промяната в името на бранда го прави еднакъв със собственика на компанията \"А1 груп\", която е част от четвъртата най-голяма телекомуникационна група в света - America Movil. Телекомът ще предлага на клиентите си собствена линия смартфони, която ще е с гаранция 36 вместо 24 месеца. Компанията ще пусне своя стрийминг платформа за музика, която за разлика от конкурентите като \"Спотифай\" ще предлага българска музика от различни жанрове. Операторът утре ще представи новите планове за клиентите си, в които ще се предлагат повече минути за разговори и повече мегабайти интернет. Разработва се и апликация за управление на електрониката вкъщи. Предвижда се и въвеждане по-разбираеми за клиентите фактури. Главният изпълнителен директор на \"А1 България\" Александър Димитров обяви, че занапред проблемите на клиентите ще се разрешават с едно обаждане до оператор или с едно ходене до магазин на компанията.", "date": "2018.05.22", "title": "Мтел вече се нарича А1"}
{"url": "https://www.faktor.bg/bg/articles/heobxodimite-cpedctva-za-nopmalen-zhivot-na-chetipichlenno-doma-inctvo-v-cofiya-obache-ca-3055-leva", "text": "Зa нopмaлeн живoт нa чeтиpичлeннo дoмaĸинcтвo oт двaмa възpacтни и двe дeцa в Бългapия ca нeoбxoдими 2340 лв. мeceчнo. Toвa пoĸaзвaт дaннитe зa издpъжĸaтa нa живoтa пpeз пъpвoтo тpимeceчиe нa 2018 гoдинa нa Инcтитyтa зa cиндиĸaлни и coциaлни изcлeдвaния ĸъм KHCБ. Te бяxa пpeдcтaвeни днec oт диpeĸтopa нa инcтитyтa Любeн Toмeв и eĸcпepтa Bиoлeтa Ивaнoвa. Ha чoвeĸ oт дoмaĸинcтвo нeoбxoдимитe cpeдcтвa ca 585,09 лeвa или cpeдeн дoxoд нa двaмaтa poдитeли oт 1170 лeвa. Издpъжĸaтa нa живoтa нapacтвa c 0,7 нa cтo cпpямo пpeдxoднoтo тpимeceчиe и c 2,6 нa cтo нa гoдишнa бaзa, ĸoeтo в пapи пoĸaзвa yвeличeниe oт oĸoлo 60 лeвa. Paзxoдитe в cтoлицaтa oбaчe нaдxвъpлят cpeднитe нивa нa издpъжĸaтa нa живoтa в cтpaнaтa c 30,5%. Heoбxoдимитe cpeдcтвa зa нopмaлeн живoт нa чeтиpичлeннo дoмaĸинcтвo в Coфия oбaчe ca 3055 лeвa, cpeднo нa чoвeĸ - 763,80 лeвa. Toвa изиcĸвa cpeдeн дoxoд зa двaмaтa възpacтни - бaщaтa и мaйĸaтa в ceмeйcтвoтo, oт нaд 1500 лeвa мeceчнa зaплaтa. Πapичнитe cpeдcтвa, пocoчeни в изcлeдвaнeтo, ca зa пoĸpивaнe нa paзxoдитe зa xpaнa, пoддъpжaнe нa жилищeтo, здpaвeoпaзвaнe, тpaнcпopт и пoчивĸa. Дaннитe нa KHCБ пoĸaзвaт, чe 73,3 нa cтo oт дoмaĸинcтвaтa в cтpaнaтa живeят c oбщ дoxoд пoд нeoбxoдимитe cpeдcтвa зa издpъжĸa нa живoт, coчaт. Имa cлaб pъcт нa нapacтвaнe нa издpъжĸaтa нa живoтa в Бългapия зa пъpвoтo тpимeceчиe нa тaзи гoдинa cпpямo cъщия пepиoд нa минaлaтa гoдинa. Toвa oбaчe e в paмĸитe нa инфлaциятa, oбяcни eĸcпepтът Bиoлeтa Ивaнoвa. Имa yвeличaвaнe нa виcoĸoдoxoднитe гpyпи и тoвa ce дължи нa pъcтa нa paбoтнaтa зaплaтa. Ha пaзapa нa тpyдa ce тъpcи виcoĸoĸвaлифициpaнa paбoтнa pъĸa c пo-виcoĸи paбoтни зaплaти, oтбeлязa oщe тя. Oт дpyгa cтpaнa нapacтвa бpoят нa paбoтeщитe нa минимaлнa зaплaтa. Te ca oĸoлo 470 xиляди дyши, ĸaзa Ивaнoвa в eфиpa нa БHP. Eĸcпepтът пocoчи, чe бpoят нa xopaтa, ĸoитo ca пoд oфициaлнaтa линия нa бeднocт зa 2018 гoдинa, ĸoятo e 321 лeвa, ca oĸoлo 1,8 млн., нo нaмaлявaт cпpямo cъщия пepиoд нa минaлaтa гoдинa. Изcлeдвaнeтo oбaчe нe oбxвaщa гpyпитe, ĸoитo ce ocигypявaт нa минимaлнa paбoтнa зaплaтa, нo ce взимaт пo-гoлeми възнaгpaждeния.", "date": "2018.05.22", "title": "3055 лeвa месечно са нeoбxoдими зa нopмaлeн живoт нa чeтиpичлeннo дoмaĸинcтвo в Coфия"}
{"url": "https://www.faktor.bg/bg/articles/novini/balgariya/protest-pred-sinoda-da-prerazgledat-reshenieto-si-za-makedoniya", "text": "Фондация \"Българска памет\" и Инициативния комитет за общо честване на 1000 г. Охридска архиепископия от църквите на България и Македония свикват нов протест пред Синодалната палата днес от 18.00 ч.  Ето и пълния текст на призива:", "date": "2018.05.22", "title": "Протест пред Синода - да преразгледат решението си за Македония"}
{"url": "https://www.faktor.bg/bg/articles/borisov-postavi-sluchaya-zhelyaz-andreev-pred-ministara-na-pravosadieto-i-glaven-prokuror-na-sasht-dzhon-seshans", "text": "Министър-председателят Бойко Борисов постави случая \"Желяз Андреев\" пред министъра на правосъдието и главен прокурор на САЩ Джон Сешънс, който е в София за срещата САЩ - ЕС. Премиерът изложи случая на Желяз Андреев и другите четирима българи, за които САЩ искат екстрадиция. Той посочи, че България не поставя под съмнение Договора за екстрадиция със САЩ, но българските институции ще продължат да работят активно за разрешаването на случая и защита правата на българските граждани. Акцент на разговора беше поставен върху споделения от двете страни ангажимент в борбата с международния тероризъм, трафика на наркотици, трафика на хора и защита на киберсигурността. Борисов и Сешънс дискутираха също така други области на двустранното сътрудничество в правоприлагането, включително екстрадициите и взаимната правна помощ. В срещата участваха също министърът на правосъдието Цецка Цачева и главният прокурор Сотир Цацаров.", "date": "2018.05.22", "title": "Борисов постави случая \"Желяз Андреев\" пред министъра на правосъдието и главен прокурор на САЩ Джон Сешънс,"}
{"url": "https://www.faktor.bg/bg/articles/novini/svyat/zasneha-rodnina-na-chudovishteto-ot-loh-nes-v-lamansha", "text": "25-годишният Джош Хоукунс от английския град Глостър твърди, че е успял да заснеме с камерата на смартфона си загадъчно същество, което много прилича на знаменитото чудовище от Лох Нес. Предполагаемото същество е показало тъмната си глава над водата. По думите на Джош, в онзи момент той се е намирал до дома си с приятели и е гледал телевизия. В един момент обаче той случайно погледнал през прозореца и неочаквано видял във водата странен обект. \"Готов съм да се закълна, че то се движеше. С момчетата веднага си помислихме, че това е лохнеското чудовище. Много се развълнувахме: как така Неси се е озовало на 500 километра от родното езеро? Мисля, че това е нещо подобно, негов роднина. Във всеки случай много съм доволен от това, че успях да го заснема. Някои казват, че това е стърчащо от водата дърво или нещо от този род. Може би и аз така щях да си мисля, ако не го бях видял със собствените си очи. Там, в канала имаше нещо живо. Със сигурност срещата ни с това чудовище няма да е последна\", разказва той.", "date": "2018.05.22", "title": "Заснеха роднина на чудовището от Лох Нес в Ламанша"}
{"url": "https://www.faktor.bg/bg/articles/novini/balgariya/divi-svine-napadat-chereshite-v-kyustendilsko-gonyat-gi-s-oradie", "text": "За изпочупени и унищожени черешови дървета от диви свине се оплакаха земеделски производители от село Драговищица, община Кюстендил. Набезите на дивите животни са се засилили през последните 10 дни. На един от земеделците Георги Иванов, само за три дни са унищожени около 30 дръвчета. По- голяма част от тях са млади насаждения. „Нашият дългогодишен труд отива на вятъра. Младите дръвчета са прекършени от дивите свине. Унищожават и по- ниските клони на по- възрастните насаждения. Прасетата вилнеят тук от години. Какво ли не опитваме, за да се справим с тях, но до сега нищо не е ефективно. Дори купих уред, наподобяващ оръдие, което гърми много силно на 6 минути, казва се Птицегон, но дори това не ги плаши. Не може да се обърнем и към ловците, тъй като отстрела на диво прасе е забранен”, заяви пред Дарик Георги Иванов. Той допълни, че всяка година има унищожени между 30 и 50 дръвчета след набезите на дивите свине. Големи поражения свинете са нанесли и в градината на Тонка Плачкова. Тя е земеделски производител от 10 години. „Преди години това го нямаше, но сега се навъдиха много диви прасета. Като погледнеш ония дълги стъбла, ония млади дръвчета, толкова труд е положен и накрая всичко това е счупено. Аз в моята градина връзвам кучета, за да ги пазят, но накрая пак има поражение върху черешовите дръвчета. Днес като ходих да бера череши видях нови унищожени дръвчета”, каза Тонка Плачкова. При нея до момента са унищожени или частично засегнати 1/3 от дърветата, като нейната градина е от 15 дка.", "date": "2018.05.22", "title": "Диви свине нападат черешите в Кюстендилско, гонят ги с оръдие"}
{"url": "https://www.faktor.bg/bg/articles/maya-manolova-prizova-institutsiite-za-speshni-merki-za-zashtita-na-balgari-sadeni-v-gartsiya-za-trafik-na-hora", "text": "Омбудсманът Мая Манолова призова институциите да вземат спешни мерки за защита на наши сънародници, съдени в Гърция по подозрение за трафик на хора. При повечето от потърпевшите, обърнали се за съдействие към обществения защитник, схемата е следната: те продават или отдават под наем моторно превозно средство в България, чиито нови собственици след това не пререгистрират, а в същото време с него се превозват нелегални мигранти към южната ни съседка. Така се оказва, че бившите  собственици на МПС-то могат да бъдат съдени за деяние, което не са извършили. Потърпевши от престъпната схема, която действа едновременно у нас и в Гърция, споделиха проблемите си по време на срещата, която Манолова организира между тях и българските институции, имащи отношение към подобни казуси. Според омбудсмана за да бъдат защитени интересите на нашите сънародници, са необходими нормативни промени – в Закона за движение по пътищата и в Наредба 45 от 2000 г. за регистрирането и отчета на МПС-то. Поканени на дискусията, организирана от Манолова, бяха представители на различни институции у нас, в това число на прокуратурата и Министерството на външните работи. Камен Михов от Върховната касационна прокуратура увери, че държавното обвинение нито има намерение, нито ще остане безучастно към проблемите на нашите сънародници с правосъдието в Гърция: „Г-н Цацаров възложи проверка на всички преписки, които са във ВКП. За краткото време не можем да изследваме всеки един отделен казус и да стигнем до всяка една преписка, образувана в съответната прокуратура. Предстои да се направи анализ на всички преписки. Ще се набележат конкретни мерки във връзка с възникналия проблем“. Участниците в дискусията обаче се обединиха около тезата, че не прокуратурата, а Министерството на външните работи може да изиграе водеща роля за решаване на проблемите на нашите сънародници, съдени в Гърция по подозрение за трафик на хора. Димитър Арнаудов - директор на дирекция консулски отношения в министерството, заяви: „МВнР в никакъв случай не е панацея за решаване на всички проблеми. министерството в лицето на своите консулски представители оказва всячески подкрепа в подобни случаи. Виждам, че дори сред самите потърпевши има колебание и неувереност за това къде се корени проблема и как трябва да се процедира“. Обясненията на Димитър Арнаудов от МВнР обаче явно не се харесаха на омбудсмана Манолова, която каза: “Външно трябва да си поеме лидерската позиция, просто защото е външно министерство на България, а Република България защитава своите граждани, независимо къде са“.", "date": "2018.05.22", "title": "Мая Манолова призова институциите за спешни мерки за защита на българи, съдени в Гърция за трафик на хора"}
{"url": "https://www.faktor.bg/bg/articles/putin-i-radev-dadoha-brifing-za-6-minuti", "text": "Българският президент Румен Радев и руският президент Владимир Путин дадоха  брифинг в резиденцията \"Бочаров ручей\" в Сочи, където проведоха среща. На нея те обсъдиха подобряване на икономическите отношения между двете страни.  Брифингът продължи само 6 минути. Двамата направиха изявления, от които се разбра, че са обсъждани теми от енергетиката и преустановените проекти през последните години . Скоро предстои посещение на премиера Борисов, при което темите ще бъдат обсъдени в конкретика, заяви Радев.", "date": "2018.05.22", "title": "Путин и Радев дадоха  брифинг за 6 минути"}
{"url": "https://www.faktor.bg/bg/articles/novini/svyat/radev-pak-pokani-putin-v-balgariya", "text": ". Президентът на България Румен Радев съобщи, че е поканил руския държавен глава Владимир Путин в България през тази година, предава РИА Новости,  цитирана от \"Фокус\". „Иска ми се да възобновя своята покана към президента Путин да посети България през тази година, когато празнуваме 140-ата годишнина от освобождението на България, победата в Руско-турската война“, заяви Радев пред журналистите след края на преговорите с руския президент.", "date": "2018.05.22", "title": "Радев пак покани Путин в България"}
{"url": "https://www.faktor.bg/bg/articles/novini/balgariya/ekspert-kremal-opredelya-kato-smartonosna-zaplaha-za-sebe-si-samoto-sashtestvuvane-na-es-i-nato", "text": "\"Силата на хибридната война е в това, че тя използва слабостите на противника\", заяви Микола Билисков, заместник-директор на Института за световна политика на Украйна на международен семинар  \"Хибридни войни и дезинформация - новите (стари) заплахи за Европа\",  Фондация \"Конрад Аденауер\" - Медийна програма, Софийски форум за сигурност, посолството на Великобритания в София и Центърът за изследване на националната сигурност към БАН. По думите му, \"Кремъл определя като смъртоносна заплаха за себе си самото съществуване на ЕС и НАТО и иска да ги унищожи\" и затова се опитва да противопостави държавите-членки, така че да подкопае силата и единството на организацията. Според него, информационната война, водена от Русия е по-успешна от конвенционалната, за каквато Москва няма капацитет. Той даде пример с кампанията за дезинформация след свалянето на малайзийския самолет с руска ракетна установка \"Бук\", както и военните действия в Донбас. \"Нито една страна, особено страните от Източна Европа, не е защитена от руските хиридни и информационни войни, от дезинформацията и пропагандата на Кремъл. \"Целта на хибридната война и на дезинформацията са да попречат на вземането на решения, да противопостави различни части от обществото, да го превърне в \"двуполюсно\", смята Мартин Соколов от Център за изследване на националната сигурност към БАН. Според него, хибридната война е \"добре забравено старо\" и демокрациите трябва да се готвят стратегически за подобни предизвикателства не само от Русия. \"Не трябва да се действа само като реакция на действия от страна на Русия, трябва да има изпреварващи действия. Не трябва да се работи само на нивото на конкертния случай или конретната атака. Трябва да има общи действия, защото не е възможно една страна сама да се противопостави на хибридни атаки\", коментира Хенри Колис, заместник-директор на комуникациите на министър-председателя на Великобритания събитията след отравянето на Сергей Скрипал и дъщеря му във Великобритания. \"Дали фалшивите новини са ново явление или са просто проявление на добре познатата ни дезинформация\", попита Ирина Недева, председател на Асоциацията на Европейските журналисти, която даде примери с казпанията срещу ратифицирането на Истанбулската конвенция. По думите и, кампанията в България не само е съвпаднала по време с аналогична по време кампания в Хърватия, но са ползвани и еднакви аргументи.", "date": "2018.05.22", "title": "Експерт: Кремъл определя като смъртоносна заплаха за себе си самото съществуване на ЕС и НАТО"}
{"url": "https://www.faktor.bg/bg/articles/novini/svyat/cnbc-vsichki-prehvaleni-ot-putin-raketi-s-yadren-dvigatel-sa-se-razbili-po-vreme-na-izpitaniyata", "text": "По данни на телевизия CNBC нито една от ракетите, с които се похвали президентът на Русия Владимир Путин, особено крилатата ракета с ядрен двигател, която може да \"лети денонощия и да пренася товари на всяккави разстояния\", не е преминала успешно изпитанията. Източници на CNBC са съобщили, че от януари 2017 до февруари2018 година Русия е провела четири изпитания на тази крилата ракета, всяко от които завършило с катастрофа. Най-успешният изпитателен полет продължил малко повече от две минути, през което време ракетата изминала около 35 км., след което станала неуправляема и рухнала на земята. Припомняме, че Путин по време на своето годишно обръщение към Федералното събрание заяви, че \"през 2017 година се е провело успешно изстрелване на най-новата руска крилата ракета с ядрен двигател\".", "date": "2018.05.22", "title": "CNBC: Всички прехвалени от Путин ракети с ядрен двигател са се разбили по време на изпитанията"}
{"url": "https://www.faktor.bg/bg/articles/rumen-porozhanov-svrahproizvodstvoto-e-golemiyat-problem-pred-rozoproizvoditelite", "text": "Свръхпроизводството е големият проблем пред розопроизводителите както в полските терени, така и в полупланинските, заяви  земеделският министър Румен Порожанов в \"Лице в Лице\" на Би Ти Ви.   Имаме рекорди, включително и в изкупуването. При предходни реколти имаше една плавност в цъфтежа, който даваше възможност и беритбата да е по-плавна. Основният проблем сега е в дневния капацитет на дестилериите. Те могат да изкупуват цвят, който е набран сутринта, когато е с най-добро качество на маслено съдържание, преработва се следобед и през нощта, а на сутринта дестилерията трябва да бъде свободна за новия цвят , уточни той. Очакваното количество е над 16 000 тона розов цвят,  а това далеч надхвърля съществуващия капацитет на розоарните, смята Порожанов. Над 40 000 дка. са заети с розопроизводство, смята министърът.  Румен Порожанов обяви по-лано, че се обмисля създаването на специален Закон за розата. Парламентарната Комисия по земеделието и храните изслуша министъря за проблемите, свързани с ниските изкупни цени на розовия цвят. И днес розопроизводители от Казанлък излязоха на протест. Много тежко започна месец април, с много наситени ядра на градушки, обясни още той.  Към момента тези облаци са третирани от Агенцията за борба с градушките. Почти сме изстреляли половината от запасите си за целия сезон от ракети срещу градушките, заяви той в предаването Лице в лице по БТВ. Средствата за ракети ги получаваме през централния бюджет, ще се наложи да поискаме малко по-голяма сума, но нека да видим какви ще бъдат разчетите, каза министърът. Имахме активни преговори със служителите с тази агенция, увеличени са им заплатите, допълни той.", "date": "2018.05.22", "title": "Порожанов: Свръхпроизводството е големият проблем пред розопроизводителите"}
{"url": "https://www.faktor.bg/bg/articles/bi-bi-si-dumi-na-erdogan-po-otnoshenie-na-tsentralnata-banka-zabiha-posledniya-gvozdey-v-kovchega-na-turskata-ikonomitsa", "text": "Икономически коментар за ситуацията в Турция, излъчен от ТВ „Bloomberg”, буквално вбеси турския президент Реджеп Тайип Ердоган, пише вестник „Джумхуриет”. Предаването е озаглавено „Облигациите на Турция изостанаха назад дори и от тези на Сенегал, а Ердоган застрашава кредитния рейтинг на страната”. По-важни и запомнящи се пасажи и оценки от материала: „Турция плаща лихви за своите облигации, които са над равнищата дори и от тези на дълговите ценни книжа на Сенегал. Въпреки че нейният кредитен рейтинг е доста по-висок, а икономиката й е 60 пъти по-голяма. Въпросителната е – защо? Според анализаторите, основната причина за това е подходът към икономиката на президента Ердоган. През миналата седмица Ердоган даде интервю за „Блумбърг”, в което обвърза задържащите се високи стойности на инфлацията с високите лихви. Веднага след това се ускориха продажбите на турски облигации. Според информация в предаванията за чужбина на Би Би Си на турски език, в същото това интервю Ердоган е обещал, че „след изборите на 24 юни ще има още по-голяма дума при определянето на паричната политика на страната”. „Думите на Ердоган по отношение на Централната банка забиха последния гвоздей в ковчега” Кредитния анализатор Окан Акън от „Alliance Bernstein” със седалище в Лондон заяви за „Bloomberg”: „Думите на президента Ердоган във връзка с Централната банка на Турция, реално забиха последния гвоздей в ковчега. … В момента на финансовите пазари кредитния рейтинг на Турция се котира като „В-„. И без това от известно време котировките на турските облигации се движат на равнища под две нива от кредитния рейтинг. Обаче през последните седмици по-специално, турските активи се диспозиционират по негативен начин в сравнение с тези на останалите страни с възникващи пазари.” Кредитният рейтинг според „Fitch” е на ниво „BB+”. Съгласно другите две водещи рейтингови компании – „S&P” и „Moody's”, той е само с едно ниво над този на Сенегал.", "date": "2018.05.22", "title": "Би Би Си: Думи на Ердоган по отношение на Централната банка забиха последния гвоздей в ковчега на турската икономика"}
{"url": "https://www.faktor.bg/bg/articles/trima-nelegalni-migranti-otkriti-v-balgarski-kamion-v-sloveniya", "text": "Словенската полиция е намерила трима нелегални мигранти, скрити в камион с българска регистрация. Мигрантите, които произхождат от Афганистан и Пакистан, са били заловени на границата с Хърватия във вторник. Те са предадени на хърватската полиция, съобщи хърватската агенция Хина. Отделно, 82-ма нелегални мигранти са били заловени при опит да влязат в Словения в периода от петък до неделя, съобщава словенската агенция СТА. Те са граждани на Пакистан, Афганистан, Алжир, Мароко, Индия, Либия и Египет. Вчера пък са били хванати и двама други мигранти, които влезли в Словения от Хърватия, като преплували през река Купа. Трети човек от групата се е удавил, съобщават словенски медии.", "date": "2018.05.22", "title": "Откриха нелегални мигранти, скрити в български камион в Словения"}
{"url": "https://www.faktor.bg/bg/articles/petak-13/balgarskoto-razuznavane-skrito-zad-smokinovoto-listo-na-maglyavi-formulirovki", "text": "Една държава е толкова силна, колкото са нейните институции. За да оцелее в съвременния свят, държавата де нуждае на първо място от „очи и уши“, каквито са нейното разузнаване. За да може държавата да използва ефективно и успешно своите силови и несилови инструменти за защита на своя суверенитет и независимост, както и да защитава интересите си навън, най-напред нейните ръководители трябва да са добре информирани за случващото се около нея. Ето тази функция и задължение се пада на нейните разузнавателни служби. Това с пълна сила важи и за България.  Въпросът е дали очите и ушите на нашето разузнаване са отворени или „широко затворени“.  И тази година през април Държавна агенция „Разузнаване“ (ДАР) публикува доклад за своята дейност през изминалата година. От отчета на разузнаването в частта му, отнасяща се до оценката на външната среда за сигурност за 2017 г., стана ясно едно: ДАР срамежливо се крие   и е неспособно да назове поименно източниците на най-големите рискове и заплахи за нашата национална сигурност. И не само. Освен, че ДАР пропуска да назове конкретни държави, чиято политика днес крие най-сериозните предизвикателства за сигурността на държавата ни, то в годишния ди доклад пропуска да спомене един ключов регион, в който се развиват много сериозни предизвикателства за нас  – Черноморския регион. Някой ще каже, че дейността на разузнаването е строго специфична и строго секретна и затова конкретни държави не трябва да се споменават. От страх как ще го разтълкуват навън. Това е мислене, което не работи по никакъв начин за сигурността и за авторитета на България. Други съюзници в НАТО не се страхуват открито да назоват източника на заплахата. Дори малка държава като Естония не се бои да назове директно Русия в годишния доклад на нейната Служба за вътрешна сигурност. Това говори най-малкото за страх на една българска държавна институция да посочи публично източниците на заплахите за нашата сигурност. Структура, която е на издръжка на данъкоплатците и която е задължена да допринася за гарантирането на сигурността на цялата нация чрез осъществяване на специфична дейност за защита на националната сигурност.  Нека да направим анализ на оценката на ДАР на външната среда на сигурност във въпросния доклад. Започва се, както е обичайно, с общи характеристики на средата на сигурност за миналата година. Вярно, „през 2017 г. външната среда на сигурност запази сложния си и динамичен характер, предизвикан от измененията в балансите на силите в геополитически, икономически и военен аспект”. „През годината доминираха националните интереси и борбата за надмощие на глобалните и регионалните сили.” Звучи като теза на докторска дисертация. Вярно, но след това никаква конкретика не изпълва със съдържание и не дава особен смисъл на доклада. Затова тази „докторска дисертация” съвсем спокойно може да продължи с многоаспектния комплексен характер на средата, в която се преплитат многопосочни разнородни интереси на различни по относителна тежест субекти на международните отношения. И т.н. и т.н. академични словесни еквилибристики. Което прави от доклад един   показващ колко е уплашена или колко много не желае тази държавна агенция да назове нещата с истинските им имена. Докладът все пак прави следната констатация : „Продължиха и опитите за хибридно въздействие върху Р България, включващо целия арсенал от подходи и действия за оказване на влияние в политически, икономически, дипломатически, културен и пропаганден аспект.” Забележете, говори се за хибридно въздействие. Като че ли виждаме пробив, като че ли разузнаването изглежда е счупило шаблона и току виж е започнало да говори за хибридната война и за нейния основен източник – Русия?! Да, ама не, както се казва. За Русия нито дума. Вероятно защото за хората, писали доклада, за Русия се говори или само с любов, или нищо. Можем само да се опитваме да отгатнем. И без това дебрите на разузнаването са строго секретна материя. „Продължаващите кризисни процеси в региона на Близкия изток и Северна Африка, района на Сахел, Централна и Югоизточна Азия и Балканите бяха основен генератор на нестабилност, политически, икономически и асиметрични рискове и заплахи за Р България,” продължава докладът. Дотук вярно. Нищо ново. Изредени са региони, което за обикновения читател  прави текста да звучи сериозно. Дори помпозно. Да, ама тук важното е не само какво е казано, но и какво е пропуснато. Изпуснат от полезрението е не кой да е, а Черноморският регион. А тук са Крим, Украйна, Русия, „замразените конфликти” в Молдова и в Грузия. Нима в Черноморския регион не се пораждат рискове и няма заплахи, които да се отразяват на сигурността на държавата ни? Този пропуск в една докторска работа може и да мине някак си, с малко повече розов цвят в очилата на рецензентите, но в доклад на ДАР тази очебийна липса е най-малкото съмнителна.  Нека обаче продължим с четивото по-нататък. Да отидем на частта за основните заплахи за националната ни сигурност. Както прозорливо се отбелязва: „Основни заплахи остават: - тероризмът във всички негови форми; - миграционните потоци към Р България и EС; - придвижването на джихадисти и други екстремистки елементи през наша територия към конфликтните зони и връщането им в държавите от ЕС и Западните Балкани; - дейността на организираната и трансграничната престъпност в различните й проявления; - активността на чужди специални служби на Балканите и в нашата страна. Да, вярно. Ама никъде не се виждат хибридните заплахи! За които стана дума малко по-горе в доклада.  Щом като са продължили „опитите за хибридно въздействие върху Р България, включващо целия арсенал от подходи и действия”, тогава тези хибридни въздействия няма ли основание да се обособят в отделна категория? А може би за ДАР те не изглеждат чак толкова сериозни, че да формират нова категория? Продължаваме по-нататък с дейността на чужди специални служби Р България, която традиционно се явява фокус на траен техен интерес. Тук докладът  навлиза в малко повече детайли. Например, че България е обект на интерес от страна специалните служби „на балкански страни, както е и обект на внимание на глобалните сили и на някои близкоизточни държави”. „Основната цел на разузнавателните служби, опериращи срещу страната ни, е придобиване на данни за политиката и икономиката на Р България, дейността на структурите на българското национално малцинство в съседните и близки държави и противодействие на влиянието на Р България в други балкански страни. Специален интерес за тези служби представлява възможността за придобиване на информация, отнасяща се към ЕС и НАТО.” Добре казано. С малко повече фантазия даже и отлично! А някъде да виждате анализ на  хибридната дейност, по-точно опитите за влияние на някои държави (подсказвам: две са, сетете се кои, и на моменти даже си партнират при разпределянето на влиянието върху плячката, за каквато ни възприемат) върху вътрешнополитическите ни процеси? Едва ли ще видите. Не и днес. За Балканите се говори всичко друго, но не и за   на държави от региона и да се меси във вътрешната им политика. Отново нищо за хибридните заплахи.  Като споменаваме хибридните заплахи, няма как да пропуснем Украйна. Черноморският регион може и да го няма изрично назован в този труд, но Украйна фигурира. Все пак. „Продължаващото противопоставяне между различните вътрешни и външни интереси създава предпоставки за превръщането на украинската криза в нов замразен конфликт на европейска територия.“ Принципно вярно. Но кои са тези интереси? Особено външните. Правилно е казано за превръщането на кризата в нов замразен конфликт. Въпросът е защо и по чия вина. Очевидно е, че насилието в Донбас не се е породило от само себе си и че Москва подкрепя сепаратистите, но за Русия отново нито дума. Да, вярно, за нея или с любов, или нищо. И за да завършим, нека отдадем подобаващото внимание и на статистиката. Докладът твърди: „Информационно-аналитичните материали имат следното процентно разпределение: асиметрични заплахи - 49%, по външнополитически проблеми - 38%, и икономическа сигурност - 13%....В тематично отношение изпратените информационни материали до български институции по асиметрични заплахи и организирана престъпност касаят: тероризъм - 36%, организирана престъпност - 27%, специални служби - 18%,“  Някъде да виждате хибридни заплахи? Които гордо се размахват по-горе в  текста на доклада? Все пак, в опит да търсим и добрата новина, можем да допуснем, че в този явен доклад са спестени много подробности, които иначе разузнаването ни знае. Или поне би трябвало за знае. И че то зорко бди над нашата национална сигурност, като я обезпечава информационно. С други думи, докладът нарочно е орязан, направо   Дано да е така. Вярвате ли...  Въпросът е обаче, че дори и да четем между редовете, както в структурно, така и в тематично отношение този доклад не е адекватен на средата за сигурност. Той е най-малкото писан по стар шаблон, все едно е копи-пейст, макар и с лек ъпдейт, още от времето преди Русия да анексира с военна сила Крим през 2014 г. и да започне агресивната си хибридна кампания срещу Запада в лицето на ЕС и НАТО, включително и против България. С други думи, ДАР е оценила външната среда, като е гледала през концептуален шаблон, имащ вече безвъзвратно изтекъл срок на валидност.", "date": "2018.05.22", "title": "Българското разузнаване скрито зад смокиновото листо на мъгляви формулировки"}
{"url": "https://www.faktor.bg/bg/articles/arestuvaha-zrelishtno-katadzhii-v-tsentralata-na-kat-v-blagoevgrad", "text": "Няколко служители на КАТ-Благоевград бяха арестувани в централата на структурата в югозападния град днес по обед, съобщава bTV. Става въпрос за акция срещу корупцията. Прокуратурата е на място и извършва проверка По първоначална информация става дума за четирима или петима пътни полицаи.  Телефоните на служителите са иззети, има сигнали за корупционни действия. Ще бъдат задържани няколко човека, начело с началника Данаил Стоицов, твърди struma.com", "date": "2018.05.22", "title": "Арестуваха зрелищно катаджии в централата на КАТ в Благоевград"}
{"url": "https://www.faktor.bg/bg/articles/skasvaneto-na-yadreniya-pakt-s-iran-tseli-sabaryane-na-rezhima-na-ayatolasite", "text": "Родители откриха грешка в една от задачите на теста от матурата по български език и литература за зрелостниците. Неправилно членуване в изречение е посочено като верен отговор от експертите на МОН.  Примерът \"Убедително написаното мотивационно писмо на младия и амбициозен кандидат впечатли КОМИСИЯ\" взриви социалната мрежа с неестественото си звучене и липсата на членуване на съществителното \"комисия\", което българският език изисква. Същият отговор \"б\" обаче е посочен като верен от МОН. Той е грешен граматически, от което следва, че в цялата задача няма нито един верен отговор и съответно дванайсетокласниците са подведени от съставителите на изпитните задачи. Това би трябвало да доведе до незачитане на точките от тази задача, както и да са отговаряли на нея абитуриентите.  Родители са звънели и на телефона на службата за езикови справки към Института по български език на БАН, признаха оттам за Канал 3. Филолозите са категорични, че посоченото за вярно изречение звучи неестествено заради употребената нечленувана форма и е съвсем нормално да приемем, че се схваща като неграматично.  \"Оттук следва, че във всички изречения на въпросната задача № 7 има допусната граматична грешка и няма нито едно, което да отговаря на условието\", коментираха още специалистите от БАН.  Според тях е възможно да става въпрос за техническа грешка, но от МОН са тези, които ще обяснят. Според филолозите е твърде пресилено сега да си измисляме разни доводи, че въпросното съществително \"комисия\" в изречението не е грешка, защото езиковият усет подсказва точно обратното.  В службата \"Езикови справки и консултации\" са получили родителски сигнали и за евентуални грешки в теста за 7-ми клас, но примерите се проверяват, поради което не пожелаха да конкретизират за коя задача става въпрос.  На въпрос защо МОН не се възползва от услугите на най-големите капацитети по български език в такива важни случаи, като съставянето на тестове за матури, от БАН обясниха, че вероятно е заради условието за конфиденциалност - да не изтече предварително какво ще се падне на изпита. А покрай примера от съседната подточка в същата задача от теста:  \"По Искърско дефиле, което е с дължина около 100 км, са разположени множество интересни обекти\", където се изисква ИскърскоТО дефиле да бъде членувано, езиковедите напомниха, че е правилно да кажем и да напишем: \"МинистерскиЯТ съвет се събра\", \"Законът влиза в пленарнаТА зала\". Масово обаче от устата на депутати и журналисти чуваме \"отивам на Министерски съвет\" или \"влиза в пленарна зала\". Сред най-масовите грешки са и използваните в ежедневието грешни изрази като \"на рецепция\", \"на каса\", които изискват категорично членуване.", "date": "2018.05.22", "title": "БАН: Има грешна задача в матурата за 12-и клас по български език и литература"}
{"url": "https://www.faktor.bg/bg/articles/obshtestvo/ulitsata/kuche-nahapa-zhestoko-2-godishno-momichentse", "text": "Малко дете е било нахапано жестоко от домашно куче, съобщиха от полицията. Сигналът за инцидента в двор на къща в село Крумово е подаден към 17.00 часа в понеделник в Пето районно управление. По първоначални данни, 2-годишно момиченце било нападнато от отглеждано от семейството му куче от едра порода. Детето е настанено в болница със сериозни наранявания. Пострадала е и майка му. Образувано досъдебно производство. Уведомен е дежурен районен прокурор.", "date": "2018.05.22", "title": "Куче нахапа жестоко 2-годишно момиченце"}
{"url": "https://www.faktor.bg/bg/articles/tasko-ermenkov-kolegi-ne-mi-iskayte-ostavkata-i-bez-tova-ne-zavisi-ot-vas", "text": "Длъжен съм да разясня какво ме предизвика да напиша публикацията. Никога и по никакъв начин не съм целял паника и страхове в хората. Това заяви депутатът от БСП Таско Ерменков от трибуната на Парламента.  Припомняме, че само преди дни Ерменков излезе със специален пост във Фейсбук, посветен на хипотетична кризисна ситуация с питейната вода в столицата.  \"Винаги съм се придържал към убеждението, че хората трябва да знаят какво им се случва. В събота ми се обадиха, за да ми кажат, че има проблем с водата в София, а във Фейсбук ми изпратиха подобни съобщения. Аз написах призив във Фейсбук страницата си към съответните органи. Не става дума за разпространяване на информация, а за призив\", каза още той. \"Най-искрено моля да бъда извинен. Колеги не ми искайте оставката, това не зависи от вас. Само тези, които са ми дали мандат, могат да ме свалят\", допълни Ерменков.", "date": "2018.05.22", "title": "Ерменков го удари на чувства: Колеги, не ми искайте оставката! И без това не зависи от вас"}
{"url": "https://www.faktor.bg/bg/articles/arestuvaha-nachalnika-na-patna-politsiya-blagoevgrad", "text": "Арестуваха началника на „Пътна полиция“ - Благоевград ст. инсп. Данаил Стоицов, предаде Радио „Фокус“ - Пирин. Пред представители на медиите той обясни, че не се чувства виновен и не е наясно каква е причината за задържането му. Представители на Дирекция „Вътрешна сигурност“ и Специализираната прокуратура ще извършат обиск на личния автомобил на ст. инсп. Стоицов. Той бе откаран с личния му автомобил към ОДМВР - Благоевград, където ще бъде извършен и същинският обиск на моторното превозно средство. Ст. инсп. Стоицов добави, че не знае колко хора още са задържани и заяви, че се чувства изкупителна жертва.", "date": "2018.05.22", "title": "Арестуваха началника на „Пътна полиция“ - Благоевград"}
{"url": "https://www.faktor.bg/bg/articles/zhestok-boy-nasred-sofiya-/video/", "text": "Жесток бой се разихри в центъра на София преди минути в София. Това става ясно от видео във Фейсбук групата \"Забелязано в София\". В битката участват трима мъже. Защо и как в възникнал спорът помежду им така и не става ясно. Първоначално двама започнали да си разменят юмруци в близост до спирка, която се намира на булевард \"Христо Ботев\", недалеч от пл. \"Македония\". В тупаницата се намесва и трети мъж. Така двама от тях започват взаимно да налагат опонента си. В един момент мъжът е повален на пътното платно, а другите двама го започват с ритници.", "date": "2018.05.22", "title": "Жесток бой насред София /ВИДЕО/"}
{"url": "https://www.faktor.bg/bg/articles/obshtestvo/zakon-i-red/kola-udari-dva-avtobusa-prevozvashti-detsa", "text": "Лек автомобил се е ударил в два автобуса, превозващи деца, на главен път 1-6, в района на с. Антон. Сигналът за инцидента е подаден около 15:40 ч., съобщиха от МВР. Пострадал е водачът на автомобила, транспортиран в болнично заведение в тежко състояние. По първоначална информация няма пострадали деца.  На място има полицейски екипи. По информация на АПИ движението се пренасочва двупосочно през с. Антон.  В момента се извършва оглед на местопроизшествието. Причините за възникването на инцидента са в процес на установяване.", "date": "2018.05.22", "title": "Кола удари два автобуса, превозващи деца"}
{"url": "https://www.faktor.bg/bg/articles/chetiri-partii-gubyat-registratsiite-si-zaradi-nepodadeni-otcheti", "text": "Четири партии губят регистрациите си заради неподадени отчети в Сметната палата. Това стана ясно от думите на шефа на ведомството Цветан Цветков. „Тези партии за втора поредна година не са подали годишни финансови отчети. При това положение законът предвижда ние да сезираме прокуратура и тя да предприеме действия за заличаването на тези партии. Те ще бъдат заличени от Регистъра на политическите партии. Става въпрос за „Български земеделски съюз”, „Народняшка земеделска партия Никола Петков”, „Гражданска сила” и „Национално-патриотично обединение”, обясни той пред Нова телевизия.   25 от общо над 130 регистрирани партии се оказва, че не са подали финансовите отчети. „Броят на партиите е над 160 като голям процент от тях не водят активна политическа дейност, което предполага, че нямат приходи, нито разходи. Тези 25 партии, които не са си подали годишния финансов отчет ще бъдат глобени като размера на глобата е от 5000 до 10 000 лева”, добави председателят на Сметната палата Цветан Цветков.", "date": "2018.05.22", "title": "Четири партии губят регистрациите си заради неподадени отчети"}
{"url": "https://www.faktor.bg/bg/articles/erdogan-pred-poslanitsi-ot-myusyulmanski-darzhavi-erusalim-e-nash-i-shte-ostane-nash", "text": "Няма да предадем Ерусалим. Това заяви турският президент Реджеп Ердоган, който вчера организира прием за посланици на мюсюлмански държави по случай ифтар (вечеря след края на постите през деня по време на свещения месец Рамазан), съобщава анкарския в. \"Хюриет\"..  \"Ерусалим е наш и ще остане наш. Ние няма да го предадем на държавата, която се храни с кръвта и плътта на изповядащите исляма палестинци\", категоричен бе той, визирайки Израел. Ердоган също посочи пред дипломатите, че след изборите за президент на Турция на 24 юни Анкара ще разгледа възможността за налагане на търговски санкции срещу еврейската държава.  Лидерът на югоизточната ни съседка с думите си заклейми решението на американския президент Доналд Тръмп да премести посолството на страната си в Израел от Тел Авив в Ерусалим и да признае свещения за юдеи, християни и мюсюлмани град за столица на еврейската държава. Ходът на Вашингтон запали протести и по време на сблъсъците от 14 май израелските сили за сигурност убиха около 60 палестинци.", "date": "2018.05.22", "title": "Ердоган пред посланици от мюсюлмански държави: Йерусалим е наш, няма да го предадем!"}
{"url": "https://www.faktor.bg/bg/articles/kndr-demontira-yadreniya-poligon-pred-otbrani-zhurnalisti", "text": "Чуждестранни журналисти пристигнаха в Северна Корея, за да отразят демонтирането на изпитателния ядрен полигон на страната по-късно тази седмица. Около 20 китайски и западни журналисти потеглиха за Пхенян. Редица други медии, сред които и „Ройтерс”, обаче не получиха достъп, за да отразят затварянето на полигона, което ще се състои между 23 и 25 май. Северна Корея едностранно обяви мораториум върху ядрените си опити преди срещата между американския президент Доналд Тръмп и севернокорейския лидер Ким Чен-ун, планирана за 12 юни в Сингапур. В тази връзка американският вицепрезидент Майк Пенс предупреди Ким, „да не разиграва Тръмп”, защото той може да напусне срещата.", "date": "2018.05.22", "title": "Пхенян демонтира ядрения полигон пред отбрани журналисти"}
{"url": "https://www.faktor.bg/bg/articles/treta-natsionalna-stachka-vav-frantsiya-sreshtu-reformite-na-prezidenta-makron", "text": "Френските държавни служители се вдигнаха на трета поредна национална стачка срещу реформите на президента Макрон и ниските заплати. Протестът обедини всичките девет профсъюза на държавния сектор. В страната са обявени повече от сто демонстрации. Протестните митинги на френските държавни служители вече започнаха в някои градове в провинцията. В Париж синдикалните лидери ще поведат общо шествие по обед.", "date": "2018.05.22", "title": "Трета национална стачка във Франция срещу реформите на Макрон"}
{"url": "https://www.faktor.bg/bg/articles/dodih-razmaha-prast-na-erdogan-koy-vi-e-kanil-da-agitirate-v-bosna", "text": "Президентът на босненската република Сръбска Милорад Додик критикува изявленията на турския президент Реджеп Тайип Ердоган на митинг в Сараевотози уикенд, предаде Танюг. Додик изтъкна, че Турция е помагала на лидера на босненските мюсюлмани Алия Изетбегович още по време на войната, а днес подкрепя изцяло политиката, водена от Бакир Изетбегович и неговата Партия на демократичното действие, предава БТА. \"Вие чухте Ердоган, който каза \"Няма да си отидем от тук\". А кой ги е канил? Ние не сме, а ако не са и хърватите, тогава не ги е канила Босна и Херцеговина, а Бакир Изетбегович и неговата политика\", каза Додик в интервю за телевизията на Република Сръбска.", "date": "2018.05.22", "title": "Додик размаха пръст на Ердоган: Кой ви е канил да агитирате в Босна?"}
{"url": "https://www.faktor.bg/bg/articles/turski-sad-ostavi-v-aresta-kandidata-na-dpn-za-prezidentskiya-post", "text": "Месец преди изборите, турският съд отхвърли обжалването за освобождаването на бившия лидер на Демократическата партия на народите (ДНП) и неин кандидат за президентския пост - Селахатин Демирташ, съобщава вестник Hurriyet, като се позовава на информация от политическата сила. Демирташ, който прекара година и половина в затвора и е изправен пред присъда от 142 години лишаване от свобода, по-рано този месец бе издигнат от ДНП за кандидат-президент, информира \"Фокус\". Партията обжалва присъдата срещу него, като заяви, че задържането му застрашава свободата на гласоподавателите в Турция.  Висшият избирателен съвет на Турция вече одобри кандидатурата на Демирташ, който ръководи президентската си кампания от затвора. „Осъждаме това беззаконие, което възпрепятства равноправните и честни избори. Всеки ден Демирташ, кандидат на милиони граждани, не е сред избирателите си, а това ще хвърли сянка върху изборите от 24 юни и ще постави под въпрос тяхната легитимност\", предупреждава ДНП в съобщение, публикувано в социалната мрежа „Туитър“.  Демирташ е един от най-известните политици в Турция, който може да разчита на гласове извън основния си кюрдски избирателен район. Прокурорите го обвиниха, че той и стотици други задържани членове на ДПН са свързани с „Работническата партия на Кюрдистан“.", "date": "2018.05.22", "title": "Турски съд остави зад решетките съперник на Ердоган за президентския пост"}
{"url": "https://www.faktor.bg/bg/articles/novini/balgariya/balgarskite-natsionalni-interesi-i-ruskite-imperski-ambitsii-sa-prosto-nesavmestimi", "text": "Дядо Петко Славейков беше казал, че никога не е късно човек да стане за резил! По повод визитата на президента Румен Радев в Москва, един мастит десен анализатор нправи неочакван коментар. Според него, “Ако България претендира, че има специални отношения с Русия, изградени върху специфични близости - културни, исторически, религиозни - този исторически потенциал трябва да се използва“. Политологът, в стил изказванията на президента Радев предлага ако наистина имало такъв потенциал, той да се използва, за да бъде намалено геополитическото противопоставяне. \"Да вървим в посока на смекчаване и в посока на регулиране на отношенията. Не само между България и Русия, но и между по-широките блокове, чиито представители се явяват те в съвременния свят\". Когато живееш в измислен свят,   при допира с реалността. \"Специални\" (в добрия смисъл на думата) отношения между България и Русия съществуват само във фантазиите на българските русофили. Стратегическо партньорство се гради на общи интереси. Без никакво значение колко мнозина българи харесват руснаците и доколко обикновените руснаци се разбират с българите на битово ниво, българските национални интереси и руските имперски амбиции са просто несъвместими.  Ако Русия постигне своите геополитически цели България няма да е ценен мост между Москва и Запада, а бедна, слаба, изолирана и зависима. Това са го разбрали нашите държавници още през 19 век и нищо не ни дава основание да мислим, че нещо съществено се е променило. Само 7 години след освобождението руското вмешателство е толкова брутално, че България къса дипломатически отношения с Русия. Стамболов успешно еманципира България от хватката на Санкт Петербург, но след неговото падане от власт цар Фердинанд прави неуспешен опит да изгради нормални, равнопоставени и взаимноизгодни отношения с Русия. Опитът завърщва печално. По думите на Цочо Билярски: „Благодарение на публикуваните вече спомени на С. Радев днес може да възстановим доста пълнокръвен образ на този злополучен за народа ни монарх. С особена стойност са тези откъси от тях отнасящи се до сключените с Фердинандово участие тайни договори с Русия през 1902 и 1907 г. В случая с тези договори може да се каже, че „Лисицата“ Фердинанд беше надхитрена от руска страна, но негативите останаха за целокупния български народ.“    поради което България преживява ужасни национални катастрофи. Също толкова неуспешен се оказва опитът на цар Борис да умилостиви Сталин. Макар България и Съветският съюз да поддържат дипломатически отношения докато се водят битките при Москва, Сталинград и Курск, на 5 септември Съветският съюз ни обявява война, макар вече да сме напуснали Тристранния пакт. Очаквано последват неописуеми ужаси! Докато България дегенерира зад Желязната завеса, като най-верния съветски сателит, не само капиталистическа Гърция, а и комунистическата, но все пак независима от СССР Югославия ни изпреварват значително в своето икономическо развитие. Една от причините все още да не можем да изградим стратегически отношения с македонците е наследството от времето, когато те имаха самочувствието , че са много по-свободни и по-заможни от нас. „Специални отношения“ с Русия досега е означавало само едно – да сме в положение, да завиждаме на западните и на южните си съседи! Човек трябва да е наистина много глупав, че да прави едно и също нещо отново и отново и да очаква друг резултат. Отдавна трябваше да разберем, че мечтаното от безброй български политици \"равноправно и прагматично\" сътрудничество с Москва е непостижим мираж. Не защото един или друг ръководител в Москва е лош. То не може да се осъществи защото липсва съвпадение на стратегически цели!  Русия е огромна, мултиетническа страна, която не е заобиколена от явни рубежи. Климатът е суров, транспортните връзки са скъпи. Както е забелязал американският професор по руска история Ричард Пайпс, руският комунизъм произлиза не толкова от марксизма, колкото от руските исторически традиции. По думите на един от малкото руски политици реформатори управлявал едва една година Егор Гайдар: „Липсата на традиция за трайна легитимност на собствеността - това е трагичната отлика на Русия от Европа. Липсва по същество главната психологическа културна основа, върху която се крепи цялото здание на европейския капитализъм. (...) Селяните, които в мнозинството си никога не са приемали аграрната революция на Петър I и Екатерина II, са убедени, че земята е на царя, той може и е длъжен да я прекрои, за да стигне за всички .\" Според Пайпс през столетието преди болшевишкия преврат в Русия бавно си пробива път института на частната собственост. И болшевишката революция е реакция на този процес. Колкото и нелицеприятен да изглежда режимът на президента Путин, вероятността след него Русия да се превърне в страна с върховенство на закона е нищожна. Напълно възможно е да последва   Появата на проспериращи демократични държави по периферията на „Руския свят“ се привижда от властниците в Кремъл като смъртна заплаха. Те знаят, че не изказванията на Виктория Нюланд, а успехът на Полша беше основното вдъхновение на „Майдана“ в Киев. За Русия е важно страната им да бъде заобиколена от пояс от бедност и несигурност. Какво друго би накарало карелците, бурятите и чеченците да искат да останат в една държава? За България това обаче крие смъртна опасност! В „необятната страна“ богатството, и добрия живот винаги са зависели не толкова от личните действия на индивида, а от благоволението на владетеля. Интригите и задкулисието винаги са измествали върховенството на закона и конкуренцията. Допирът с руските институции, били те държавни, или частни неизбежно пренася лоши практики в неукрепналата българска бизнес среда, да не говорим за политическия живот. Сто и четиридесетгодишния ни опитът трябваше вече да ни е научил, че рисковете от сближаване с Русия са далеч по-големи от мечтаните ползи.  Пребиваването ни в руската сфера на влияние води до забавяне на нашето развитие, в сравнение с това на съседните нам държави. Общуването ни с руските фирми и институции обикновено има токсичен ефект. Русия никога не е заставала зад България, когато сме били в конфликт с когото и да било. И макар, че когато сме били в безпомощно състояние, Русия не се е колебаела да ни удря, ние никога не сме преставали да се опитваме да изградим „специални отношения“ с нея. От това е следвал още един негатив за страната ни. Противниците на Русия често са привиждали в нас потенциален руски сателит и са заставали срещу нашите цели и императиви! Вярно подкрепяли са ни когато сме показвали воля да се еманципираме от руското влияние (Съединението, Лондонския договор за мир, приемането ни в ЕС и НАТО, след като отказахме да позволим на руснаците да прелетят до Косово). Уви отново и отново даваме повод на света да мисли, че някаква невидима сила ни дърпа към Москва, както светлината притегля нощните пеперуди към нагорещената лампа, където ги чака сигурна смърт. Като народ не трябва да търсим повод за конфронтация с Русия, но ясно и осъзнато да сведем вземане-даването си с нея до възможния минимум. Сега е момента да се възползваме от кризата в отношенията между САШ и Турция и да се опитаме да изградим стратегическо партньорство както с „морските демокрации“ (Великобритания и САЩ), така и с „фронтовите държави като Полша, Балтийските страни и Украйна.  За да се случи това обаче здравият разум трябва да преодолее насажданото чувство, че видите ли, нашето отношение към Русия било по-различно! Крайно време е да поумнеем! *  Николай Василев е политолог, автор на книгите: \"Триумфите и катастрофите на българската дипломация\" ; \"Битката за България - последното десетилетие на 20 век\" и на романите: \"Правилата на пантомимата\" и \"Токсикологично отделение\".", "date": "2018.05.22", "title": "Българските национални интереси и руските имперски амбиции са просто несъвместими"}
{"url": "https://www.faktor.bg/bg/articles/ninova-kam-sofiyantsi-shte-chuete-izvinenie-ot-tasko-ermenkov-ot-tribunata-na-parlamenta", "text": "Начинът, по който Таско Ерменков е представил информацията за нас е неправилен. Така не се прави. Това каза пред журналисти в парламента лидерът на БСП Корнелия Нинова след заседание на парламентарната група на партията. „Това не е основание, разбира се, той да бъде изключен от групата или да напуска парламента, но е достатъчно основание да поднесе извинение на софиянци, които са се почувствали засегнати или заплашени по някакъв начин. Ще чуете това извинение от трибуната на парламента“, заяви Корнелия Нинова. От своя страна депутатът Таско Ерменков добави, че е доволен след заседанието на групата.", "date": "2018.05.22", "title": "Нинова с \"извънредна\" новина за софиянци"}
{"url": "https://www.faktor.bg/bg/articles/bagerite-vlyazoha-v-stolipinovo-romite-se-zakanvat-da-stoyat-otnovo", "text": "Започна поредната акция срещу незаконното строителство гетото на Пловдив. 25 постройки ще бъдат сринати със земята, като предстои премахването на още 100 такива в район „Източен”. Част от ромите обаче се заканват, че отново щели да вдигат къщи в махалата. „Ще построим нова къща край реката. Там няма да ни бутнат, защото всички къщи са незаконни. Не искаме да напускаме махалата”, казва една от жените в квартала. Друг жител на квартала пък заяви, че за разрушената му къща имал документи, които не успял да намери и че неправомерно бутат сградата. „Няма как да има документи, защото теренът е общински и няма право на строеж. На пространството, където тече акцията в момента са бутнати три постройки днес, а преди месеци близо 30 такива. В целия квартал тече акция по премахване, като бройката е над 20 обекта”, заяви кметът на район „Източен” – Николай Чунчуков.", "date": "2018.05.22", "title": "Багерите влязоха в \"Столипиново\", ромите се заканват да строят отново"}
{"url": "https://www.faktor.bg/bg/articles/desetki-raneni-pri-avariynoto-katsane-na-earbas-a330-v-sauditska-arabiya", "text": "53 души са ранени, един от които сериозно, при аварийното кацане на саудитските авиолинии днес, съобщават световните осведомителни агенции. Еърбъс А330 излетял от Медина по посока на столицата на Бангладеш Дака със 140 пътници на борда и 10 души екипаж, но пилотите бързо установили проблем в хидравличната система на самолета, съобщава Бюрото по разследвания на саудитската гражданска авиация. На видеоклипове в социалните мрежи се вижда как самолетът се приземява по корем и в сноп от искри, без обаче да причини пожар. По случая е започнало разследване. Според саудитските медии самолетът дълго време е кръжал над летището в Джеда преди да осъществи аварийното приземяване.", "date": "2018.05.22", "title": "Десетки ранени при аварийното кацане на Еърбъс А330 в Саудитска арабия"}
{"url": "https://www.faktor.bg/bg/articles/putin-posreshtna-radev-s-dobre-doshli", "text": "\"След няколко дни ще приемем премиер-министъра на България Бойко Борисов\". Това бяха едни от първите думи, с които президентът Владимир Путин посрещна българския държавен глава в Сочи. В резиденцията там започна срещата между двамата президенти, предаде Канал 3 излъчи. В словото си Путин припомни общата история на Русия и България, славянската писменост и честването на 140 г. от освобождението на България. В отговор българският президент Румен Радев поздрави лично Путин с преизбирането му.  После добави: \"Целта на моята визита е да възстановим на най-високо ниво диалога. Имаме много взаимни интереси в търговията, енергетиката, културата\". Румен Радев влезе на срещата с шефа на кабинета си Иво Христов, главния секретар Димитър Стоянов и секретаря си по външна политика Атанас Кръстин, който очаква да получи агреман за посланик в Москва. От българска страна министри в делегацията няма.  От руска страна на срещата в Сочи са: Юрий Ушаков - помощник на президента, Денис Мантуров - министър на промишлеността и търговията на Руската федерация и председател на руската част на Междуправителствената комисия по икономическо и научно-техническо сътрудничество, Александър Новак - министър на енергетиката на Руската федерация, Александър Грушко - зам.министър на външните работи И преводача Максим Петров. Министерството на енергетиката на България ще представи на Москва различни варианти за използване на руското оборудване за АЕЦ „Белене“. Това се казва в документи към преговорите между президентите Владимир Путин и Румен Радев, предаде ТАСС.  „До края на юни 2018 г. Министерството на България трябва да представи варианти за използването на произведеното от руска страна оборудване, включително за рестартиране на проекта“, се казва в материалите, представени пред агенцията.  От тях става ясно също, че \"Росатом\" планира да завърши работата по удължаването на срока на експлоатация на VI блок на АЕЦ „Козлодуй“ в България до края на юли 2018 г.", "date": "2018.05.22", "title": "Путин посрещна Радев с \"Добре дошли!\""}
{"url": "https://www.faktor.bg/bg/articles/skandalno-kmetat-na-tran-koyto-pomete-s-dzhipa-si-6-godisheno-dete-nevinen", "text": "Бившият кмет на Трън Станислав Николов, който блъсна 6-годишно дете с джипа си и му нанесе травми за цял живот, е невинен. Решението е на Пернишкия районен съд. Мотивите все още не са ясни. Близките на пострадалия Ивайло определят решението като скандално и смятат да се борят за справедливост до край, показа репортаж на Нова ТВ. Инцидентът е от края на 2015 г. пред училището в Трън. Първоначалната версия на разследващите е, че момченцето само се е блъснало в кметския автомобил. След намесата на медията разследването претърпява пълен обрат. От Трън делото е преместено в Перник по нареждане на главния прокурор. От прокуратурата признава още, че свидетели на инцидента са били притискани да мълчат, за да затруднят разследването. Към някои от тях са били отправяни и смъртни заплахи. Всичките автотехнически експертизи, както и  съдебно-медицинската, показват, че вината за инцидента е на Станислав Николов. Въпреки тези обстоятелства съдията е постановил, че Николо е невине. Според близките на пострадалото дете изходът от делото е абсурден и решението на магистратите не е обективно. Три години след инцидента Ивайло все още се възстановява. Той ходи на психолог, а травмите му са за цял живот. За това време Станислав Николов не е попитал как е детето, нито се е извинил. Близките на Ивайло обжалват решението на съда и продължават на следваща инстанция. Все още се надяват на адекватно наказание за бившия кмет на Трън.", "date": "2018.05.22", "title": "Скандално: Кметът на Трън, който помете с джипа си 6-годишено дете - невинен"}
{"url": "https://www.faktor.bg/bg/articles/otvaryat-ofertite-za-remonta-na-3-tunela-ot-am-hemus-i-am-trakiya", "text": "Днес отварят офертите за изработването на технически проекти при ремонтно-възстановителните работи на тунелите „Топли дол“ и „Правешки ханове“ по АМ „Хемус“ и на „Траянови врата“ на АМ „Тракия“. Това съобщиха от пресцентъра на агенция \"Пътна инфраструктура\". Съоръженията са част от трансевропейската пътна мрежа (TENT-T). Въз основа на проектите, които трябва да се направят, след това ще се ремонтират и тунелите.  Обществената поръчка е в три обособени позиции. В обособена позиция едно е изработването на технически проект при ремонта на тунел „Топли дол“ при км 39+562 на АМ „Хемус“. Стойността й е 350 хил. лв. без ДДС. Съоръжението е въведено в експлоатация през 1985 г. и е с дължина 883 м.  Втората обособена позиция е за проектиране на ремонта на тунел „Траянови врата“ при км 53+297 на АМ „Тракия“. Стойността й е 340 хил. лв. без ДДС. Тунелът е в експлоатация от 1985 г. и е с дължина 720 м.  Третата обособена позиция - за проектиране на ремонта на тунел „Правешки ханове“ при км 54+672 на АМ „Хемус“, е на стойност 320 700 лв. без ДДС. Съоръжението е в експлоатация от 1999 г. и е с дължина 834 м.  Всеки от трите технически проекта, които трябва да бъде направен, включва извършването на анализ на риска, геодезически измервания, конструктивно обследване на съответния тунел, при необходимост извършване на инженерно-геоложки проучвания и представяне на технически доклад с проектно предложение за ремонтно-възстановителни работи на съоръжението. Целта е да се предвидят всички нужни мерки и дейности, които трябва да се изпълнят, в съответствие с изискванията на Наредбата за технически правила и норми за проектиране на пътни тунели.  Общата индикативна стойност на поръчката за проектиране е 1 010 700 млн. лв. без ДДС и се финансира от бюджета на АПИ.", "date": "2018.05.22", "title": "Отварят офертите за ремонта на 3 тунела от АМ „Хемус“ и АМ „Тракия“"}
{"url": "https://www.faktor.bg/bg/articles/izdrazhkata-na-zhivot-u-nas-e-skochila-s-nad-30-ot-2008-godina-nasam", "text": "За период от 10 години - от 2008 година до момента - издръжката на живот в България е нараснала с 30,7 %. Данните са на КНСБ. Синдикатите са изчислили още, че хранителните стоки за същия период са поскъпнали с близо 37%, а нехранителните с 24,5%. КНСБ ще представи данните си за издръжка на живот и ще даде подробности около ръста на заплатите в отделните сектори на българската икономика.", "date": "2018.05.22", "title": "За 10 години издръжката на живот у нас е скочила с над 30%"}
{"url": "https://www.faktor.bg/bg/articles/obshtestvo/ulitsata/dyado-ivan-koyto-krade-ot-bozhiya-hram-poluchava-vazmezdie", "text": "За мен кражбата в храм е голямо престъпление и всеки, който краде от църквата - ще получи възмездие. Това споделя в репортаж на Нова ТВ дядо Иван от приюта в Нови хан след поредната кражба на местната църква.  Жена задигнала парите от храма в приюта на 19 май във време, в което в храма не е имало никой друг. Кражбата обаче е уловена от охранителните камери. „Това се случи на 19-и май по обяд. Аз по това време бях в гробищния парк, извършвайки панахиди и помени. Връщайки се в храма да си оставя някои неща, минах покрай свещите и видях, че чекмеджетата са отворени, а вътре бяха останали само дребни стотинки. На камерата видяхме въпросната жена”, обяснява отец Григорий. Това е място, на което човек получава благословение. На тази жена не искам да кажа нищо. Но тя ще получи своето възмездие за това, което е сторила, защото тя посяга на парите на хора, които идват тук с чисти помисли и намерения, търсят помощ и утеха, споделя дядо Иван. Отец Григорий обясни, че вече са подали жалба в полицията за извършената кражба. С парите в касата е трябва да си платят тока.  Надявам се като види тези кадри, жената да се разкая е сама да върне парите. Ако ли не – полицията сигурно ще я открие, заяви отец Григорий.", "date": "2018.05.22", "title": "Дядо Иван: Който краде от божия храм, получава възмездие"}
{"url": "https://www.faktor.bg/bg/articles/hilyadi-chakat-chudo-ot-baytalskata-ikona-na-bozhiyata-mayka-vav-vidin", "text": "Байталската чудотворната икона на Божията майка беше тържествено посрещната в катедралния храм \"Св. Димитър\" във Видин с благословението на митрополит Даниил.  Светинята гостува в пределите на България по благословението на Негово Високопреосвещенство Балтския и Ананиевски архиепископ Алексий, съобщават от видинска митрополия. Иконата се съхранява в девическия манастир \"Рождество на Пресвета Богородица\" в с. Байтал, Украйна. Историята разказва, че манастирът бил нападнат и опожарен от турците през 18-и век, а иконата е била изгубена за дълги години. Открита е през 2005 г., като скоро след това от нея започнало да се стича миро и се случили множество чудеса. Така, някога укритата Байталската Богородица Одигитрия става една от най-известните и почитани светини, както в Украйна, така и в други православни страни. Много болни получили изцеление от различни заболявания и множество бездетните семейства след молитва пред иконата се сдобили с деца. Своята благодарност те изразили с дарове, които и днес окичват иконата. Иконата на Света Богородица \"Одигитрия Байталска\" ще остане за поклонение в катедралния храм \"Св. Димитър Солунски\" във Видин до 28 май, посочват от митрополията.", "date": "2018.05.22", "title": "Хиляди чакат чудо от Байталската икона на Божията майка  във Видин"}
{"url": "https://www.faktor.bg/bg/articles/liderat-na-podemos-mozhe-da-zagubi-posta-zaradi-pokupka-na-skap-imot", "text": "Членовете на лявата испанска партия \"Подемос\" ще подложат ръководството си на процедура за вот на доверие, след като партийният лидер Пабло Иглесиас си купил къща за над 600 000 евро в околностите на Мадрид, предаде \"Ройтерс\". Партията \"Подемос\" се роди в резултат на протестите срещу мерките за строги икономии по време на финансовата криза. Критиците обвиниха в лицемерие Иглесиас и неговата съпруга Ирене Монтеро, която е говорител на \"Подемос\", заявявайки, че двамата предават своите леви принципи. В защита на покупката си Иглесиас и Монтеро казаха, че жилището е за тяхно лично ползване и че не са го купили заради някаква спекулативна цел на имотния пазар. На двата парламентарни вота в Испания през 2016 г. \"Подемос\" спечели около една пета от гласовете и се превърна в една от четирите водещи политически сили в Испания. Според социологическите проучвания тя догонваше, а понякога дори изпреварваше традиционната лява партия в Испания - Испанската социалистическа партия. Иглесиас и Монтеро, които очакват близнаци, миналата седмица потвърдиха съобщение в електронното издание \"Окейдиарио\", че са купили къщата заедно с плувен басейн и къща за гости в град Галапагар на 40 км от Мадрид. В публикация във \"Фейсбук\" Иглесиас заяви, че двамата с Монтеро са изтеглили 30-годишен ипотечен кредит в размер на 540 000 евро. \"Знаем, че много испански семейства не могат да си позволят такава ипотека дори с две заплати, и тъкмо затова смятаме, че е толкова важно всеки да изкарва доходите си по почтен начин\", заяви той. През 2012 г. Иглесиас разкритикува тогавашния министър на икономиката Луис де Гиндос, че си е купил апартамент в Мадрид за същата сума в пика на икономическата криза. Кризата беше предизвикана от спукването на балон на имотния пазар, който доведе до спад в цените средно с около 40%. В неделя крайнодясната партия \"Вокс\" закачи транспарант на къщата с надпис \"Бежанци и незаконни заселници, добре дошли\", с което се осмиваше позицията на \"Подемос\" за имиграцията и жилищната политика. На пресконференция в събота, в която Иглесиас и Монтеро обявиха намерението да бъде поискан вот на доверие, двамата заявиха, че атаките срещу тях са част от опит да бъде дестабилизирана партията. Партийният електорат ще може да се произнесе за бъдещето на Иглесиас и Монтеро в ръководството на партията в рамките на вътрешнопартийно гласуване, което ще продължи от 22 до 27 май, обяви \"Подемос\" в \"Туитър\", предаде БТА.", "date": "2018.05.22", "title": "Лидерът на \"Подемос\" предаде левите, заживя като богат капиталист"}
{"url": "https://www.faktor.bg/bg/articles/novo-20-remontat-na-kolata-pred-bloka-stava-nezakonnen", "text": "Ремонтите на автомобилите, освен дребните, ще бъдат забранени след приемането на новия Закон за пътните превозни средства.  Така вече смяната на маслото по тротоарите, подмяна на ходова част и спирачки от „приятели“ или нерегистрирани сервизи ще бъдат незаконни. Това стана ясно по време на кръгла маса, която се проведе вчера и на която беше обсъден новия нормативен акт. Зам.-министърът на транспорта Ангел Попов коментира, че идеята не е да се забранят дребните ремонти, записани в упътванията на всеки един автомобил, като смяна на крушки и други.   „Това са нерегламентирани ремонти, които застрашават безопасността и екологията“, смята Попов.   Част от неправителствените организации не смятат, че транспортното министерство и по-точно Изпълнителна агенция „Автомобилна администрация“ (ИААА) ще успее да контролира сервизната дейност.  За да контролират ремонтите по автомобилите от бившето ДАИ са готови да назначат допълнително персонал на работа, които по сигнали на граждани, както и на легалните сервизи да правят проверка, коментира по време на срещата Дамян Войновски, главен секретар на ИА \"Автомобилна администрация\".", "date": "2018.05.22", "title": "Ново 20: Ремонтът на колата пред блока става незаконнeн"}
{"url": "https://www.faktor.bg/bg/articles/boris-dzhonsan-tryabva-da-zategnem-sanktsiite-sreshtu-rusiya", "text": "Британският външен министър Борис Джонсън вярва, че наложените от САЩ санкции срещу Русия са ефективни и не изключва възможността за подобни стъпки от страна на Лондон след изтеглянето от ЕС. Това се съобщава от Bloomberg. Докато Великобритания трябваше да координира тези решения с Европейския съюз, обаче, след Брекзит Лондон ще бъде в състояние да вземе по-твърда позиция, заяви британският външен министър Борис Джонсън. Вече стана ясно, че Великобритания е готова да се откаже от \"руското злато\" в името на своя национален просперитет и сигурност. А в нарочен доклад британски парламентаристи  настояват за по-агресивна и категорична политиката към Москва. Великобритания трябва да запълни празнотите в собственото си законодателство, с цел да предотврати използването на финансовата система от страна на Русия за изпиране на финансови средства, придобити от корупционни сделки. За това настоява Комисията по международни отношения към Британския парламент, съобщава Комерсант. Тя публикува доклад, озаглавен \"Московското злато: руската корупция в Обединеното кралство\", в който очертава вижданията си за по-нататъшна стратегия на противодействие на Русия. Основните инструменти на тази борба трябва да бъде приемането на допълнителни антикорупционни закони и разкриването на компании, които са регистрирани като бенефициенти в Британските офшорни юрисдикции. В доклада на парламентаристите се призовава правителството на Обединеното кралство, да \"наложи санкции на повече високопоставени лица, обвързани Кремъл, които са отговорни за груби нарушения на правата на човека ..., да бъдат пресечени възможностите на Русия за емитира държавния дълг с помощта на водещи банки, да възпре страната на Путин да съхранявате \"мръсни пари\" в Обединеното кралство.\" Всичко това, според парламентаристите трябва да се направи, тъй като, независимо от санкциите, наложени на президента от САЩ и ЕС, Путин и неговите съюзници продължават да крият корупционни богатства в Лондон.\" Британски депутати смятат, че Владимир Путин използва тези финансови средства, за да \"провежда своята кампания, целяща да бъдат  унищожини правилата в международната правна система, да вреди на нашите съюзници, както и да руши международните връзки на взаимопомощ и подкрепа, които Великобритания поддържа със своята външна политика.  Депутатите са разтревожени, че Лондон не е \"достатъчно сериозен и категоричен, за да отблъсне атаките на президента Путин\". Авторите на доклада посочват често противоречивите сигнали, които Лондон дава на Москва. От една страна, Обединеното кралство въведе срещу отделни руснаци по-строги санкции и изгонени 23 руски дипломати, от друга - дава възможност на \"Газпром\" да продаде в Лондон облигации за 750 милиона €, а En + Олег Дерипаска - акции за £ 1 милиард, през ноември 2017 година. Авторите на доклада признават още, че операциите са законни, но смятат, че са извършени благодарение на \"пропуски\" в законодателството, които трябва да бъдат отстранени. Професорът от  Института по международни отношения в Прага Марк Галеоти призовава британското правителство да \"бъде по-агресивно и хищническо в подхода си към Москва,\" защото \"Русия открито обяви на нас (британците) политическа война.\"  Автори и експерти, работили по доклада, призовава също по-бързо да се приеме антикорупционен закон срещу прането на пари,  както и да се добави към него \"списък“, нещо подобно на „Закона Магнитски\", за да бъдат наказани не само тези, които са от близкото обкръжение на Путин, но и онези, които нарушават човешките права в Русия. Те също така настояват да бъде отнето правото на Русия да използва британските юрисдикции, за да емитира държавен дълг.", "date": "2018.05.22", "title": "Борис Джонсън: Трябва да затегнем санкциите срещу Русия"}
{"url": "https://www.faktor.bg/bg/articles/evgeniy-daynov-reaktsiite-v-ruskite-medii-kam-poseshtenieto-na-radev-e-podigravatelno", "text": "Реакцията в руските медии на посещението на българския президент Румен Радев е подигравателна. Така с едно изречение резюмира по Би Ти Ви  информациите, които излязоха в медите в Русия в първия ден от посещението на българския държавен глава Румен Радев политологът Евгений Дайнов.  \"Българите дойдоха да се молят, но трябва да се помолят по-качествено.\", отсече Дайнов и допълни, че според него президентът все още не се е научил на политика и как се преговаря, затова в Русия ще бъде \"надговорен, надхитрен\". \"Мисли си, че прави някакъв пробив и казва на Бойко Борисов - ела след мен. Така не се прави\", смята Дайнов. \"Не можеш да отидеш там и да кажеш - искам газ, мирен атом и петрол, ама съм натовска държава, няма да ви купувам самолетчетата. Като кажеш \"ние сме натовска държава\" - те те слагат в графата предател. Това е политическо послание, той не знае, че това са всъщност политическо послание\", коментира Дайнов. Според него Радев изглежда като имитация на Георги Първанов, по чието време се е стигнало до визита на Владимир Путин у нас и до договаряне на три големи проекта в енергетиката. \"Аз много симпатизирам на Румен Радев, опитва се да внесе някакъв свеж полъх в българската политика, да изчисти малко този провинциален феодализъм. Неговото политическо неумение просто е фрапиращо, време е да се научи. Според мен той не е готов да говори с Путин, безпокоя се какъв ще бъде резултатът\", смята Дайнов, като не скри притеснението си, че това може да се окаже много непечелившо за България.  \"Много се надявам да излезе достатъчно неодран от тази авантюра, за да се превърне в политик.\"", "date": "2018.05.22", "title": "Евгений Дайнов: Радев не знае как се преговаря с Русия, затова ще бъде надхитрен"}
{"url": "https://www.faktor.bg/bg/articles/zukarbarg-shte-otgovarya-na-vaprosi-na-predsedatelite-na-parlamentarni-grupi-v-ep", "text": "Изпълнителният директор на „Фейсбук“ Марк Зукърбърг ще отговаря тази вечер на въпроси на председателите на парламентарни групи в Европейския парламент дали и как са използвани лични данни на европейски граждани за политически цели. Изслушването става броени дни, преди да влезе в сила новият регламент за защита на личните данни, което се очаква да стане в петък. Скандалът около злоупотребата с тях в популярната социална мрежа се разрасна в средата на март с избухването на друг скандал – този с „Кеймбридж Аналитика“. Данните на около 87 милиона потребители, от които 2,7 млн. на европейски граждани, се озоваха в ръцете на британската фирма, като се предполага, че резултатите от нейните анализи са използвани за манипулирането на вота за Брекзит и на последните президентски избори в САЩ. Първоначално се предвиждаше срещата в Европейския парламент да бъде при закрити врата. Групите на социалистите и „Зелените“ обаче настояха за публично изслушване,  а лидерът на либералите и демократите за Европа Ги Верховстадт директно заплаши, че ще я бойкотира. Вчера председателят на Европарламента Антонио Таяни съобщи, че е постигнал споразумение със Зукърбърг срещата не само да бъде открита, но и да се излъчва директно в интернет. Очаква се тя да започне около 19.30 часа българско време.", "date": "2018.05.22", "title": "Марк Зукърбърг отговаря на въпроси в директно предаване в интернет от Европарламента"}
{"url": "https://www.faktor.bg/bg/articles/doklad-ima-riska-balgarskoto-nebe-da-ostane-bez-ohrana", "text": "Съществува реална опасност през тази година Военновъздушните сили да не успеят да изпълнят задачите си по охрана на въздушното пространство на България, а оттам и на НАТО. Това се казва в доклада за състоянието на отбраната и въоръжените сили за 2017 г., който бе приет от правителството и предстои да бъде гласуван от парламента. \"Съществува реална опасност през 2018 г. да се стигне до невъзможност за осигуряване с радиолокационна информация на системата за командване и управление на Военновъздушните сили, което може да възпрепятства надеждното изпълнение на задачите по охрана на въздушното пространство на Алианса. Комуникационната, информационната и навигационната система на Военновъздушните сили осигурява необходимите условия за функциониране на системата за командване, управление и провеждане на полети на военните летища. Техническата поддръжка и развитието на основното комуникационно и навигационно оборудване на Военновъздушните сили са от важно значение за изпълнение на поставените задачи и поддържането на високо ниво на качество на осигуряване на полетите.\" Това се изтъква в доклада. Отбелязано е и незавидното състояние на авиацията, както и това, че небето ни бе пазено от съюзнически сили. Това става на фона на забавения с близо година проект за купуване на нови изтребители и сключения в началото на годината договор с руската компания РСК-МиГ за поддръжка и ремонт на съветските ни самолети МиГ-29. Договорът е за 3 години и е на стойност 81 млн. лв.  По отношение на новите изтребители се казва, че е предвидено придобиването на 16 бойни самолета на два етапа. За първия етап е предвидено придобиването на 8 (9) бойни самолета в рамките на 1,5 млрд. лв. \"Към 31 декември 2017 г. е реализирано значително закъснение спрямо утвърдената времева рамка за изпълнение на проекта и утвърдените за 2017 г. финансови средства не бяха усвоени. Поредното рестартиране  на проекта повишава риска от забавяне модернизацията на Военновъздушните сили и възможностите за изпълнение на съюзните ангажименти по охрана и отбрана на въздушното пространство\", пише още в доклада. В доклада за състоянието на въоръжените сили се посочва още, че България остава далеч от изпълнението на поетия на срещата на върха на НАТО в Уелс ангажимент да отделя 2% от БВП за отбрана. Все още има проблеми с неокомплектоваността на личния състав, която е 20%. Най-тежко са засегнати Сухопътните войски, които имат най-голям принос към мисиите на НАТО и ЕС и за охрана на границата. Доброволният резерв остава попълнен едва на 17%. \"Кризисните процеси в Близкия изток, Африка и в някои страни от Централна Азия, наред с влошаващите се икономическа и хуманитарна обстановка, оформиха зона на нестабилност в регионален и глобален план. Хибридните заплахи в почти всички свои прояви, но особено международният тероризъм и киберпрестъпността, оказваха съществено влияние върху средата на сигурност\", се казва още в документа. Отчита се, че Балканският полуостров е оперативно поле за работа на редица разузнавателни служби. \"Активността им представлява траен риск за сигурността и на нашата страна. Запазиха се някои от рисковете за дестабилизиране на обстановката в страни от Западните Балкани поради прояви на национализъм и наличието на междуетнически и религиозни противоречия. Действията на външни сили, насочени към дестабилизиране на политическия процес и на етническо и религиозно помирение, както и за разпространяване на радикални идеологии и практики, представляваха потенциален рисков фактор за сигурността в региона. Замразените конфликти в постсъветското пространство продължиха да бъдат източник на напрежение. Незачитането на териториалната цялост на независими държави, провеждането на информационни операции и масовото използване на хибридни стратегии подкопават доверието и значително затрудняват връщането към диалога и намирането на трайни политически решения, свързани със сигурността на европейския континент\", пише още в доклада. През отчетния период в Министерството на отбраната са извършени дейности по възлагане на 90 обществени поръчки с обща прогнозна стойност 146 млн. лв. без ДДС. Сключени са 109 договора, 2 рамкови споразумения и 24 допълнителни споразумения с възложител министърът на отбраната на стойност 82,4 млн. лв. От откритите процедури за възлагане на обществени поръчки са прекратени 21. Основните причини са липса на реална конкуренция, липса на подадени оферти или липса на оферти, отговарящи на посочените изисквания, отказ на избран изпълнител да сключи договор, липса на възможност за осигуряване на обема от средства.", "date": "2018.05.22", "title": "Доклад: Има риска българското небе да остане без охрана"}
{"url": "https://www.faktor.bg/bg/articles/pompeyo-obeshta-po-dalboka-podkrepa-za-gruziya", "text": "Американският държавен секретар Майк Помпейо обеща по-дълбока подкрепа за Грузия в областта на сигурността и икономиката и призова Русия да изтегли войските си от Абхазия и Южна Осетия по силата на споразумението за прекратяване на огъня от 2008 г., предаде Ройтерс.  \"САЩ недвусмислено осъждат руската окупация на грузинската земя\", каза Помпейо при откриването на годишната среща на американско-грузинското стратегическо партньорство, провеждаща се във Вашингтон. \"Руската силова инвазия в Грузия е ясно нарушение на международния мир и стабилност\", допълни той.  Помпейо припомни, че политиката на САЩ е да подкрепя евентуално членство на Грузия в НАТО. В отговор грузинският премиер Гиорги Квирикашвили каза, че американската подкрепа за мирно решение на руското присъствие в Грузия \"е от най-висша степен на важност за нашата страна и за регионалната стабилност\". НАТО обеща на Грузия членство през 2008 г., а три бивши съветски републики – Литва, Латвия и Естония – вече са членове. Русия има все още военни в Грузия след войната от 2008 г. в Южна Осетия и Абхазия, грузинските райони, самообявили се за независими.", "date": "2018.05.22", "title": "Помпейо призова Русия да изтегли войските си от Абхазия и Южна Осетия"}
{"url": "https://www.faktor.bg/bg/articles/otkazvat-britanska-viza-na-abramovich-dokato-ne-dokazhe-proizhoda-na-parite-si", "text": "Роман Абрамович трябва да докаже произхода на парите си, за да получи виза, пише британският вестник The Independent. Собственикът на Челси ще трябва да отвори счетоводните си книги и да докаже законността на средствата, които държи в Обединеното кралство. Милиардерът е засегнат от ограниченията наложени върху олигарсите от правителството след инцидента със Сергей Скрипал. Москва обвини британското правителство в подклаждане на антируска истерия и че се държи по “неприятелски и безпринципен начин“,  информира „Фокус“. След публикациите за проблемите с визата на Роман Абрамович правителството обяви, че молбите за визи за богатите инвеститори ще бъдат обект на по-стриктно разглеждане.  Руският олигарх пропусна финала за Купата на Англия с Манчестър Юнайтед, тъй като не успя да се завърне във Великобритания. Той е собственик на Челси от 2003 г. Състоянието му се изчислява на малко над 9 млрд. паунда, което го нарежда на 13-място богатство на Острова.", "date": "2018.05.22", "title": "Отказват британска виза на Абрамович, докато не докаже произхода на парите си"}
{"url": "https://www.faktor.bg/bg/articles/maykata-na-skripal-moli-london", "text": "Руска телевизия излъчи интервю с възрастна жена, представяща се за майка на отровения руски шпионин Сергей Скрипал, която заяви, че иска британските власти да й разрешат да разговаря със сина си, предава AFP, цитирана от \"Фокус\".  „Не съм виждала сина си от 14 години. Искам да се срещна с него. Искам да го прегърна, за да е близо до сърцето ми“, заяви жената, представена като Елена Скрипал. „Аз съм на 90 години. Не представлявам опасност за никого. Моля, разрешете ми поне да разговарям със сина си по телефона“, добави тя.  „Защо не разрешават разговор? Защо? По каква причина? В края на краищата, когато си беше вкъщи в Солсбъри, говорехме всяка седмица. Аз настоявам да му бъде разрешено да говори с мен“, каза тя през сълзи.  Сергей Скрипал и дъщеря му Юлия, които бяха отровени на 4 март 2018 година в Солсбъри, където живее бившият руски шпионин, са изписани вече от болницата. Британските власти отказват обаче да дават информация къде се намират двамата в момента.  Според Елена Скрипал \"мълчанието\" на сина ѝ потвърждава съмненията в съобщенията на официален Лондон за подобряването на здравословното му състояние, коментира Рен.тв.", "date": "2018.05.22", "title": "Майката на Скрипал моли Лондон: Позволете ми да го чуя поне по телефона"}
{"url": "https://www.faktor.bg/bg/articles/glavniyat-prokuror-na-sasht-e-na-vizita-u-nas", "text": "Главният американски прокурор е на посещение в България. Джеф Сешънс ще участва в редовната среща между Европейския съюз и Съединените щати по въпросите на правосъдието и вътрешните работи.  Очаква се основни теми да бъдат борбата с тероризма, сигурността и съдебното сътрудничество, транснационалната организирана престъпност, миграцията, управлението на границите и визовата политика.Срещата, която започва днес с официална вечеря, се провежда два пъти годишно, като страната ротационен председател на Евросъюза е домакин през първата половина на годината.", "date": "2018.05.22", "title": "Главният прокурор на САЩ е на визита у нас"}
{"url": "https://www.faktor.bg/bg/articles/deputatite-zasedavat-izvanredno-slivat-pochivnite-dni", "text": "Извънредно заседание на парламента днес. Причината - решението на депутатите да слеят почивния 24 май с уикенда.  Народните представители ще обсъдят на второ четене промени в Закона за гражданската регистрация и в Закона за местното самоуправление и местната администрация. Парламентарният контрол ще се проведе в сряда, 23 май.", "date": "2018.05.22", "title": "Депутатите заседават извънредно, сливат почивните дни"}
{"url": "https://www.faktor.bg/bg/articles/rumen-petkov-reshenieto-na-kabineta-da-se-restartira-belene-tryabva-da-bade-podkrepeno", "text": "Има митинг за подкрепа на двата енергийни проекта – „Белене“, „Южен поток“, а не протест. Ние не искаме да има двойни стандарти. Ние на „Южен поток“ как гледаме като на икономически проект, а не като на корупционен, щом Меркел казва, че гледа на „Северен поток“ като на икономически. Това коментира в студиото на Нова ТВ лидерът на АБВ Румен Петков, който отправи призив към гражданите да се включат в митинга, ако искат тези два проекта да се случат.   Днес имаме доставено оборудване…Аз не разбирам защо проектът беше спрян през 2008. Не разбирам защо сега се рестартира проекта, но това решение на кабинета трябва да бъде подкрепено, продължи новият партиен лидер.  По думите на Петков България е изправена пред две алтернативи – да излезе от клуба на ядрените държави и другата – да си гарантира нови източници на енергия и 50 000 работни места, което ще ни създаде по-голямо самочувствие като държава. Затова, според него, е добре да се види кои имат инвестиционни намерения, при какви условия ще бъде реализиран проекта и какви ще са ползите за България.", "date": "2018.05.22", "title": "Румен Петков: Решението на кабинета да се рестартира „Белене“ трябва да бъде подкрепено"}
{"url": "https://www.faktor.bg/bg/articles/elena-yoncheva-kam-polititsite-tasko-ermenkov-badete-pestelivi-vav-feysbuk", "text": "Един политик трябва да си мери приказките, заяви в студиото на бТВ журналистката и депутат от БСП Елена Йончева, която бе помолена да коментира съдебната сага между нея и премиера и решението на съда, който осъжда, по думите й, Бойко Борисов за клевета. \"Съдът постанови, че той е клеветник\", заяви Йончева. Борисов и ГЕРБ са осъдени да платят 5 хиляди лева, които ще отидат във фондация за българчета в нужда\", разкри тя. За мен лично, това е едно удовлетворение. Тази присъда показва, че политиците в България не могат да лъжат, без значение в предизборна кампания ли го правят, или не\", допълни Йончева. \"Аз също заявих, че ГЕРБ крадат от санирането, но го подплатих с конкретни факти. Както и за оградата, която се прескача от бежанци със стълби. След тези мои разкрития той ме заплаши. В Германия за клевета се предвижда лишаване от свобода до 2 години. Това означава, че това действително е тежко провинение. Смятам, че за нашата държава това е много важно - един политик трябва да си мери приказките\", обясни още тя.  Депутатката от БСП каза също, че е твърдо против политиците да комуникират с институциите през Facebook и социалната мрежа трябва да се използва много пестеливо. На въпрос: а Таско Ерменков мери ли си думите в случая с \"отровената\" вода на София, Йончева взе да го увърта. \"Аз вчера разговарях с г-н Ерменков. Той само е задал въпрос. Разбирам г-н Ерменков за това, че задава въпроси към институциите във Фейсбук, но не подкрепям подобни действия. Българските политици не трябва да използват Фейсбук за общуване с институциите. Скептична съм за ролята на социалните мрежи с такава цел. Таско Ерменков е получил тази информация от източници от държавни институции, които са пожелали да останат анонимни. Но още веднъж казвам, Фейсбук трябва да се използва много пестеливо от политиците\", посочи Йончева.", "date": "2018.05.22", "title": "Елена Йончева към българските политици (и Таско Ерменков): Мерете си приказките и бъдете пестеливи във Фейсбук!"}
{"url": "https://www.faktor.bg/bg/articles/vigenin-sreshtata-na-varha-postigna-vazmozhnoto-kam-momenta-prinosat-na-balgariya-za-zapadnite-balkani-shte-badat-zapomnen", "text": "Вярно е, че за първи път от 15 години има подобна среща, но аз си направих труда да сравня декларацията от 2003 година от Солун и тази, която беше приета в София. Тази от 2003 година е далеч по-обещаваща, позитивна, говори се за европейска интеграция. Това коментира пред БНТ  депутатът от ПГ на \"БСП за България\" и председател на Комисията по европейските въпроси и контрол на европейските фондове в НС Кристиан Вигенин. По думите на Вигенин, в декларацията от София посланията са доста по-умерени. \"В интерес на истината трябва да кажем, че и ЕС се промени много\", допълни той. Вигенин подчерта, че усилията обаче трябва да продължат и след това - необходима е една по-активна работа с Австрия, според него, която вече заяви ангажимент да продължи работа по тези теми. Чисто политически смятам, че беше постигнато по-малко, коментира Вигенин по повод срещата ЕС - Западни Балкани. \"Като че ли нямаше дългосрочен политически ангажимент, това ме притеснява\", допълни депутатът. \"Трябва обаче все пак да кажем, че това беше една успешна среща, тя постигна това, което беше възможно към момента. Не можем да виним българското правителство, че не е постигнат максимумът - така, както ние се надявахме в края на миналата година, определяйки нашите приоритети, но безспорно тази среща и ангажиментът към Западните Балкани е един от приносите на България, които ще бъдат запомнени\", каза Вигенин. За да сме сигурни, че това ще се случи, нашият ангажимент трябва да продължи и след това, подчерта отново той.", "date": "2018.05.22", "title": "Вигенин: Срещата на върха постигна възможното към момента, приносът на България ще бъде запомнен"}
{"url": "https://www.faktor.bg/bg/articles/nyama-postradali-balgarski-voennosluzheshti-pri-raketen-obstrel-v-kandahar", "text": "Базата на международната коалиция на летище Кандахар, Афганистан, беше подложена на ракетен обстрел на 21 май 2018 г. в 23.36 часа местно време (22.06 часа българско време), съобщават от Министерството на отбраната . Няма пострадали български военнослужещи след обстрела.", "date": "2018.05.22", "title": "Няма пострадали български военни при ракетен обстрел в Кандахар"}
{"url": "https://www.faktor.bg/bg/articles/shvetsiya-kam-grazhdanite-si-gotvete-sa-za-voyna", "text": "Правителството на Швеция иска гражданите да бъдат подготвени за реакция при възможно „най- лошия сценарий“: през следващата седмица всички 4,8 млн. домакинства в скандинавската страна ще получат информационна брошура, озаглавена „Кризи или войни“, съобщава водещото германско издание Der Spiegel, цитирано от Фокус. Гражданите на скандинавското кралство ще бъдат инструктирани какво означават отделните предупредителни сигнали, къде могат да бъдат намерени убежища в случай на въздушна атака и как самите те биха могли да допринесат за защитата на Швеция. В брошурата се съдържат и съвети за това как да се сдобият с чиста вода и кои храни, богати на калории, могат лесно да се приготвят.  Брошурата ще се разпространява в момент, в който Швеция обсъжда задълбочено проблемите на сигурността. Дискусията бе провокирана от руските действия в Украйна и и неотдавнашните инциденти, в които руски самолети и подводници проникнаха на шведска територия. През 2016 г. управляващите в Швеция взеха решение за увеличение на разходите за отбрана. Миналата година бе проведено и мащабно военно учение. Швеция не е била във въоръжен конфликт повече от 200 години, а в годините на Втората световна война страната е официално неутрална. В брошурата обаче се уверява, че в случай на атака „никога няма да се предадем\".", "date": "2018.05.22", "title": "Заради Русия: Швеция готви гражданите си за война!"}
{"url": "https://www.faktor.bg/bg/articles/moskva-ochakva-boyko-borisov-na-29-30-may", "text": "Посещението на премиера Бойко Борисов в Москва е в подготовка и се очаква да бъде на 29 и 30 май, съобщава Епицентър.бг, позовавайки се на дипломатически източници в руската столица. Информацията е потвърдена и от военния ни аташе в руската столица.   “Посещението е готово и ще легне на подготовката на документите от визитата на Радев“, заявил представител на Външно в Москва. От руското външно министерство от вчера питат нашите дипломати за състава на делегацията ни, водена от Бойко Борисов, но все още нямат конкретни имена.   На 25 и 26 май на Икономическия форум в Санкт Петербург ще бъдат министърът на туризма Николина Ангелкова и зам.-министърът на икономиката.   Бойко Борисов ще бъде приет по същия начин, както Румен Радев - първо от премиера Медведев, а след това от президента Владимир Путин, който по това време ще бъде в Москва.   Днес президентът Румен Радев е в Сочи. На обяд започва срещата му с Владимир Путин. След нея двамата държавници ще дадат изявления за медиите.   Идеята била да се направи първо посещение на Радев, който да отвори вратите и да трасира пътя за визитата на Бойко Борисов, от която пък се очакват конкретни договорки в икономическата сфера и особено в енергетиката.", "date": "2018.05.22", "title": "Москва очаква Борисов на 29-30 май"}
{"url": "https://www.faktor.bg/bg/articles/analizatori-za-tasko-ermenkov-ne-mozhe-edin-deputat-da-se-darzhi-i-valnuva-kato-obiknoven-grazhdanin", "text": "Недопустимо човек, разполагащ с властта на една държава, да се държи и \"вълнува\" като обикновен гражданин. А имунитетът, който имат народните представители, е за да си вършат работата, а не \"паникьосано да задават въпроси, които объркват хората\". Около тази теза се обединиха политологът Татяна Буруджиеа и политическият анализатор Арман Бабикян в студиото на \"България он Еър\". Повод за коментара им е публикацията на Таско Ерменков във Фейсбук, че водата в София е отровна. Червеният депутат предизвика скандал, след като написа съобщението в профила си. ГЕРБ реагира своевременно, като внесе сигнал в прокуратурата. Последваха реакции от официалните институции. От Софийска вода категорично заявиха, че водата е с гарантирано качество и отлични характеристики. Столичната здравна инспекция също увери хората, че консумацията на ѝ не крие риск за здравето на хората. \"Много е важно политиците да внимават и да мислят, когато употребяват отделните думи. Имам усещането обаче, че напоследък все по-малко се съобразяват с това. Не можеш просто да кажеш, че водата е отровена, след като е ясно, че това ще предизвика определена реакция\", коментира Татяна Буруджиева. По думите ѝ има други начини, които сериозните политици биха използвали, за да обяснят на обществото, че има сигнали за нередности. \"Държавниците трябва да уважават първо институциите и себе си, за да могат да ги уважават и другите\", отсече още Буруджиева. От своя страна политическият анализатор Арман Бабикян подчерта, че депутатът от БСП Таско Ерменков трябва да осъзнае на първо място, че е народен представител.  \"Всеки въпрос и всяка дума, която се произнесе, има съвсем друг вид тежест. Тези хора са упълномощени от обществото и по някакъв начин представляват законодателната власт в България. Необходимо е да се държат адекватно\", подчерта той.", "date": "2018.05.22", "title": "Анализатори за Таско Ерменков: Работата на депутата е да върши работа, а не да паникьосва гражданите"}
{"url": "https://www.faktor.bg/bg/articles/radev-se-sreshta-s-putin-v-sochi-dnes", "text": "Президентите на България и Русия Румен Радев и Владимир Путин ще се срещнат днес в 13 часа в резиденцията Бочаров ручей в черноморския курорт Сочи. Срещата на Румен Радев с Владимир Путин е след близо 10 годишна пауза в отношенията на такова ниво. Румен Радев определи визитата си в Русия като пробив в двустранните отношения. Президентите ще обсъдят развитието на двустранните връзки в икономиката, енергетиката, образованието и културата. След срещата с Дмитрий Медведев Румен Радев призова да се работи за преки доставки на газ от Русия за България през Черно море. Заяви, че и бъдещо възстановяване на АЕЦ Белене не може да мине без руско участие. Тези теми вероятно също ще присъстват в днешните разговори. Очаква се да стане ясно дали и кога Владимир Путин ще посети нашата страна в отговор на поканата на президента Румен Радев.", "date": "2018.05.22", "title": "Радев се среща с Путин в Сочи днес"}
{"url": "https://www.faktor.bg/bg/articles/poveche-slanchevi-chasove-dnes-i-po-visoki-temperaturi", "text": "Днес над по-голямата част от страната ще преобладава слънчево време. По-значителна облачност ще има над Западна България, след обяд и до полунощ – купеста и купесто-дъждовна. На места там отново ще има краткотрайни валежи от дъжд с гръмотевици и условия за градушки. В сутрешните часове в отделни райони в низините ще има ниска облачност или мъгла. Ще духа слаб до умерен вятър от изток-североизток. Максималните температури ще са между 23° и 28°, съобщи \"Фокус\". Атмосферното налягане e малко по-високо от средното за май и още малко ще се повиши.  По Черноморието преди обяд на места ще е с ниска облачност, която бързо ще се разкъса и ще се установи предимно слънчево време. Ще духа слаб до умерен вятър от север-североизток. Максималните температури ще са 18°-21°. Температурата на морската вода е 18°-23°. Вълнението на морето ще бъде около 2 бала. Над планините в западната половина на страната ще се развива купеста и купесто-дъждовна облачност. Главно в следобедните часове ще има краткотрайни валежи с гръмотевици, в отделни райони - значителни. В планините в източната половина ще преобладава слънчево време. Ще духа слаб до умерен вятър от юг-югоизток, по-билата – предимно от югозапад. Максималната температура на височина 1200 метра ще е около 15°, на 2000 метра – около 8°.", "date": "2018.05.22", "title": "Повече слънчеви часове днес и по-високи температури"}
{"url": "https://www.faktor.bg/bg/articles/protest-i-kontraprotest-za-proekta-aets-belene", "text": "Протест и контрапротест пред Министерския съвет. Поводът - да се даде ли живот на проекта \"Белене\" или не. За положително развитие на ядрената енергетика са от АБВ , против от \"Демократична България\". По думите на бившият председател на СДС Мартин Димитров, който сега е част от екипа на \"Демократична България\", подобен рестарт на проекта е неоправдан. Според становището на Румен Петков от АБВ възобновяването на проекта дори е закъсняло.", "date": "2018.05.22", "title": "Протести \"ЗА\" и \"ПРОТИВ\" проекта \"Белене\" под прозорците на властта"}
