{"url": "https://www.faktor.bg/bg/articles/aleksandar-manolev-lovat-na-veshtitsi-pridobi-plasheshti-razmeri", "text": "Днес депозирах своята оставка като заместник-министър на икономиката. Едно закъсняло действие, което трябваше да направя още преди година, когато името ми се забърка в измислени скандали, защото пречех на някой да заема поста министър на транспорта. Още тогава трябваше да си дам сметка, че в такава ситуация е много, много трудно да работиш. Това написа на страницата си във „Фейсбук“ бившият зам.-министър на икономиката Александър Манолев.  „Преди няколко месеца ми казаха, че обикалят с папки за мен медии и ми готвят нова атака. Подминах го – след всичко, което се опитаха да причинят на семейството ми си мислех, че няма с какво да ме изненадат. Но отново надскочиха себе си“, посочва той. „Възпитавали са ме да се боря и да не се предавам. Но искам това да е за неща, които съм направил или в които съм се провалил. Да защитавам работата си, решенията си, позициите си. А не да се обясняваш дали някога си познавал някого, дали притежаваш нещо, дали си честен, дали си почтен… Неща, които цял живот съм вярвал, че се показват с действия, а не се обясняват на думи“, заявява Манолев.  „Народът е казал – да те поставят в ситуация да обясняваш, че нямаш сестра. Стига толкова“, коментира той. „Който иска факти и документи – ще му ги предоставя. За останалите – да вярват на каквото и на когото искат. Ловът на вещици придоби плашещи размери. И вече не става дума за мен, а за семейството ми. В тази ситуация аз ще съм този, който ще направи крачка назад“, обявява Александър Манолев. Той изтъква постигнатото в страната през последните 10 години в икономически план. „Дано не допуснем да загубим всичко това като вкараме държавата в политическа криза, защото виждам, че това е целта, която преследват“, допълва Манолев и пожелава успех на ГЕРБ и коалиционни партньори. „Вярвам, че с всички съм имал добър диалог и свършихме много, за да върви държавата във възходящ план“, изтъква той и благодари на министър-председателя за доверието, както и на гласувалите за него на предходните парламентарни избори. „За финал ще използвам терминологията на тези, които писаха за мен – колеги, пиша „есе“ до съда, защото изнесохте много зле скалъпени обвинения и предстои да се видим в заседателната зала“, заявява Александър Манолев.", "date": "2019.04.17", "title": "Александър Манолев: Ловът на вещици придоби плашещи размери"}
{"url": "https://www.faktor.bg/bg/articles/zamestnik-ministarat-na-ikonomikata-aleksandar-manolev-podade-ostavka-pred-borisov", "text": "Заместник - министърът на икономиката Александър Манолев подаде оставка пред министър-председателя Бойко Борисов. Това съобщиха от правителствената информационна служба. Като мотив за решението си Манолев изтъква стартиралата проверка на Върховна касационна прокуратура по повод медийни публикации и желанието му това по никакъв начин да не засяга работата на правителството. Друг аргумент, посочен от Манолев е солидарността с колегите му, които са спазили моралния стандарт в управлението и са напуснали постовете си само заради съмнения. „Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично“, допълва още Александър Манолев.  Оставката му е приета от премиера Бойко Борисов.", "date": "2019.04.17", "title": "Зам.- министърът на икономиката Ал.Манолев подаде оставка пред Борисов"}
{"url": "https://www.faktor.bg/bg/articles/ikonomist-shansovete-ni-za-zavoda-na-folksvagen-sa-60-na-40-v-nasha-polza", "text": "Шансовете ни за завода на \"Фолксваген\" са 60 на 40 в полза на България спрямо Турция. Още повече, че вече две страни отпаднаха, България не отпадна. Това заяви икономистът Геолги Ангелов в \"Лице в лице\" на Би Ти Ви. \"Очевидно сме конкурентни както спрямо други страни от ЕС като Румъния, така и спрямо такива извън ЕС като Сърбия, т.е. по-скоро съм оптимист\", каза той. Попитан за евентуалните причини България да бъде предпочетена пред една Турция, той отговори: \"На първо място- България е в ЕС, сериозни кандидати сме за чакалнята на Еврозоната, за Шенген, бяхме председател на ЕС. Нещо, което не може да се каже за Турция\", конс9татира той.", "date": "2019.04.17", "title": "Икономист: Шансовете ни за завода на \"Фолксваген\" са 60 на 40 в наша полза"}
{"url": "https://www.faktor.bg/bg/articles/novini/balgariya/m-manolova-evropeyskiyat-ombusman-me-popita-predi-3-godini-e-kakvo-tolkova-nali-ne-sa-otrovni-tezi-hrani", "text": "\"Премахването на двойния стандарт при храните между Западна и Източна Европа е огромен успех\", заяви пред БНТ националният омбудсман Мая Манолова. \"Европейските институции взеха страната на гражданите, докато преди три години дори не признаваха, че този проблем съществува. Европейският омбудсман дори ме попита: \"Какъв е проблемът, нали тези храни не са отровни\", каза още тя. По думите и, тази обида за гражданите е трябвало да бъде заклеймена и забранена. Според нея, директивата не е оставила \"вратички\" за нарушителите. Манолова изрази съжаления, че няма да има единен европейски орган, който да следи отклоненията в стандартите на храните.", "date": "2019.04.17", "title": "М. Манолова: Европейският омбусман ме попита преди 3 години: Е, какво толкова, нали не са отровни тези храни?"}
{"url": "https://www.faktor.bg/bg/articles/boyan-durankev-bsp-da-izvadyat-notarialen-akt-za-koalitsiya-za-balgariya-ako-imat", "text": "БСП да извадят нотариален акт за \"Коалиция за България\", ако имат. Това заяви в \"Още от деня\" на БНТ проф. Боян Дуранкев от АБВ, водач на евролистата на \"Коалиция за България\" Феновете на БСП са интелигентни хора и няма да имат такова объркване. Там не се гласува с палци. Препполагам, че самите лидери на БСП не си тълкуват електората на такова ниско ниво. Ние защитихме тезата, че това име е наше, после съдът го реши. Няма какво повече да говорим, продължи той. Отвращението към политическата класа е страшно, трябва да се даде доверие в хората за бъдещето на децата им, посочи още професорът. Според него БСП са партията на плоския данък, а АБВ е много по-лява партия от БСП. Той каза че се вижда себе си личто в Европейската лява партия, а не в ПЕС, ако влезе в европарламента, а в България трябва да се дискутира корупцията.", "date": "2019.04.17", "title": "Боян Дуранкев: БСП да извадят нотариален акт за \"Коалиция за България\", ако имат"}
{"url": "https://www.faktor.bg/bg/articles/washington-times-prekaleno-mnogo-amerikantsi-smyatat-che-karl-marks-e-bashta-osnovatel-na-sasht", "text": "„Когато хората са добре информирани, може да им се повери собствено управление“. Това написа Томас Джеферсън през 1789 година, пише вестник Washington Times в материал, представен без редакторска намеса. Но ако Джеферсън можеше да прочете резултатите от последното изследване на Woodrow Wilson National Fellowship Foundation, той можеше сериозно да се усъмни в способността на съвременната Америка за самоуправление. То показва, че повечето американци биха провалили дори на най-основен тест за гражданство. Днес 60% от завършилите колеж не могат да посочат нито една стъпка, необходима за ратифициране на конституционната поправка; половината не знаят колко дълги са мандатите за представители или сенатори. Двама от петима не знаят, че Конгресът има властта да обяви война. Първата поправка забранява „установяване на религия“ и гарантира „свободното упражняване на религия“, но мнозинството от американците вярват, че Конституцията създава християнска нация. Един на всеки 10 смята, че Конгресът всъщност може да „отхвърли атеизма, защото САЩ са една държава под Бог“. Става все по-лошо. Десет процента от анкетираните завършили колеж смятат, че Съдия Джуди (реалити-шоу – бел.прев.) в момента работи във Върховния съд. Всъщност, поп-културата е по-известна от основите на американската гражданска и историческа история - дори когато тези „поп“ референции са на десетки години. Повече американци могат да назоват „Тримата глупаци“ (Three stooges) от трите клона на правителството и три пъти повече могат да идентифицират града с пощенския код 90210 (тийнейджърски сериал, Бевърли Хилс), отколкото града, където е написана нашата конституция. Дори най-елементарните познания за този основополагащ документ убягват на твърде много американци. Едва половината (53%) например знаят, че първите 10 изменения се наричат Закон за правата. Една трета не могат да посочат нито едно право, защитено от Първата поправка. А това, което много хора знаят, е погрешно. Например, повече от 1 на всеки 10 американци казват, че Законът за правата защитава правото да притежавате домашен любимец. Само 35% знаят, че първите три думи на Конституцията са: „Ние, хората“ (We, the People). За сравнение, две трети смятат, че основателите на Америка, а не Карл Маркс, са написали фразата „От всекиго според способностите, на всекиму според потребностите“и всъщност ги поставя в Конституцията. Това, което наистина е плашещо, е как това зашеметяващо непознаване на Конституцията предизвиква презрение. Ако гласуваме днес, само половината от анкетираните заявиха, че ще гласуват за приемане на Конституцията. Още по-малко вярват, че Конгресът трябва да следва Конституцията. Толкова за върховенството на закона. Щом се заговорихме за законите, недоразуменията по отношение на съдебната власт са особено остри. Годишните изследвания на Центъра за обществена политика на Аненберг (The Annenberg Public Policy Center) например показват, че всеки четвърти американски гражданин смята, че решение на Върховния съд от 5-4 се изпраща на Конгреса. Всеки четвърти също смята, че „може би е по-добре да се премахне напълно съда“. Джордж Вашингтон каза, че образованието на младите хора в науката на управлението е жизненоважно, защото те са „бъдещите пазители на свободите на страната“. Но Националният център за държавни съдилища установи, че само един на всеки пет възрастни в САЩ може правилно да посочи имената на всичките три клона, а 2 от 5 не могат да посочат нито един. Самюел Адамс пише, че свободата на нацията ще бъде сигурна, докато „добродетелта и знанието се разпространяват сред хората“. Прекалено много американци смятат, че Съдия Джуди е съдия във Върховния съд, Карл Маркс е баща-основател (на САЩ), а леля ти Луси има специално определено конституционно право да държи тези 26 котки. Смешно е, докато не осъзнаеш, че гражданската неграмотност се простира до такава степен, че мнозина очевидно са напълно съгласни да се пренебрегне Конституцията или тя да бъде изцяло изхвърлена. Джеферсън казва, че една нация не може да очаква да бъде „и невежа, и свободна“. В името на нашата нация и собствената ни лична свобода е важно да се върнем към преподаването на основите на американската гражданска наука. Ние проваляме бащите основатели.", "date": "2019.04.17", "title": "Washington Times: Прекалено много американци смятат, че Карл Маркс е баща-основател на САЩ"}
{"url": "https://www.faktor.bg/bg/articles/v-moskva-reshavat-dali-da-ostavyat-v-aresta-24-te-ukrainski-moryatsi", "text": "Лефортовският районен съд в Москва заседава по искането на прокуратурата да остави в ареста задържаните в края на ноември в района на Керченския проток 24 украински моряци. Украинските моряци, след които има и един етнически българин, влизат в съдебната зала на групи от по четирима души. Съдът вече удължи до 24 юли мярката за неотклонение „задържане под стража“ на първата група. Очаква се за същия срок да бъдат оставени в ареста и другите 20 души, предаде БНР. Украинците са обвинени в незаконно преминаване на руската държавна граница, за което наказателният кодекс предвижда до 6 години затвор. Ще припомня, че бяха задържани от руските гранични власти на 24 ноември на борда на три бойни кораба. Москва окачествява действията им като преднамерена провокация с цел повишаване на рейтинга на украинския президент и кандидат за втори мандат Петро Порошенко. Вчера той заяви, че Киев се е обърнал за съдействие към Международния трибунал по морско право. От руското министерство на външните работи отговориха, че трибуналът няма юрисдикцията да разглежда инцидента в Керченския проток.", "date": "2019.04.17", "title": "В Москва решават дали да оставят в ареста 24-те украински моряци"}
{"url": "https://www.faktor.bg/bg/articles/novini/balgariya/boris-yachev-nyakoi-medii-se-hranyat-ot-ikonomicheski-grupirovki-koito-iskat-destabilizirane-na-vlastta", "text": "Председателят на комисията за борба с корупцията в Народното събрание Борис Ячев, заяви в предаването \"Още от деня\" на БНТ, че не бива да се бърза с подаването на оставки преди да има резултати от назначените от прокуратурата проверки. Той коментира поредицата от оставки, свързани със закупуването по занижени цени на престижни недвижимости. \"Подобна елипса, в която е изпаднало обществото и представителите на изпълнителната власт, няма да доведе до добро\", смята той. Според Ячев, ако се продължава по същия начин, ще има проблеми с \"намирането на хора за влизане в изпълнителната власт\". Депутатът от НФСБ каза, че скандалите се разработват основно за представителите на изпълнителната власт, докато за хората от съдебната власт и от опозицията се пише по-малко. \" В момента има определен кръг медии, които се хранят от определени икономически групировки, които имат за цел дестабилизирането на властта\", смята той. Ячев заяви, че парламентарната комисия, която ръководи има доверие в антикорупционната комисия КПКОНПИ и добави, че излизането в отпуск на нейните председател и зам.-председател затрудняват работата ѝ и вземането на решения за нови разследвания. Добави, че би се притеснил по повод обвиненията срещу Пламен Георгиев и неговият заместник Антон Славчев за придобитите от тях имоти, би се притеснил само, ако проверките изнесат смущаващи факти и парламентарната комисия трябва да се занимае с тяхното отстраняване. Според Борис Ячев няма нищо смущаващо и във високите наказания, отсъдени на бившата кметица на \"Младост\" Десислава Иванчева и заместничката ѝ Биляна Петрова, тъй като обществените очаквания за санкциониране на корупцията по високите етажи на властта са били именно за строги санкции.", "date": "2019.04.17", "title": "Борис Ячев: Някои медии се хранят от икономически групировки, които искат дестабилизиране на властта"}
{"url": "https://www.faktor.bg/bg/articles/novini/balgariya/-trend-gerb-nalaga-evropeyska-tematika-bsp-lista-na-vatreshnopartiyni-borbi", "text": "„Съществената част на предизборната кампания за евровота ще започне след Великден. Тогава ще се засили и активността на листите. При БСП локомотивът ще е националният политически акцент със заден фон – европейския. БСП ще води дихотомна кампания – с първите позиции на Елена Йончева и Корнелия Нинова и с втори вектор – Сергей Станишев. При ГЕРБ ще имаме кампания на две нива заради европейския характер на листата и заради личното участие на лидера на партията Бойко Борисов“, прогнозира пред БНР Анастас Стефанов от изследователски център „Тренд“. „За двете основни политически сили няма да е водещ толкова мажоритарният характер, колкото партийният. Конфликтът между ГЕРБ и БСП дотолкова е обсебил публичното пространство, че по някакъв начин ще държи хегемония в предизборния период. При листите има две различни тактики. За ГЕРБ е да налага повече европейската тематика, листата е с проевропейски характер. За БСП листата е резултат на вътрешнопартийни борби“. „ГЕРБ се огражда със знакови политически формирования, които имат натоварена символика с по-сериозна тежест, белязана от двуполюсния модел през 90-те години. Ще засили легитимността на антикомунистическата струна“, допълни Стефанов.", "date": "2019.04.17", "title": "\"Тренд\": ГЕРБ налага европейска тематика, БСП – листа на вътрешнопартийни борби"}
{"url": "https://www.faktor.bg/bg/articles/novini/balgariya/t-donchev-nyama-rasizam-v-gabrovo-a-iskane-za-spravedlivost", "text": "\"Не се получи разговор точно в този момент, проблемът е комплексен, той не може да бъде решен само от институциите без обществени усилия\", коментира ситуацията в Габрово пред бТВ вицепремиерът Томислав Дончев. \"Напрежението избухна защото чувствителността на хората по тази тема вече е много висока. Това е гняв, бунт срещу усещането, че някои имат по-големи права отколкото други хора\", каза още той. По думите му, хората са били гневни от това, че има хора, които не плащат данъци, а получават помощи. \"Хората искат мерки, да няма нагло поведение, етническият произход дори не е коментиран\", добави Дончев. Той беше категоричен, че помощите трябва да бъдат обвързани с присъствието на децата в училище. \"Надявам се, че въпросът Ви е закачлив\", отговори Дончев на въпрос на водещата дали се е обогатил, докато е бил във властта. \"Темата с апартаментите има много по-голям политически магнитуд, отколкото се вижда на повърхността. Политиката е сблъсък на идеи, но сега никой не чува политическите тези, затова решителните мерки бяха в посока връщане на доверието. Един без политик е нищо\", коментира той. \"Глупости\", нарече той твърденията, че скандалът с \"Апартаментгейт\" е тръгнал от него. \"Мисля, че колкото и да е трудна сега ситуацията, но гражданската енергия, която се събуди покрай скандалите, в крайна сметка ще имза оздравителен ефект\", прогнозира Дончев. \"Хубаво е, че всички тези неща са в светлината на прожекторите. Дали сюжетите са предизвикани от някого - не мога да гадая\", повтори той.", "date": "2019.04.17", "title": "Т. Дончев: Няма расизъм в Габрово, а искане за справедливост"}
{"url": "https://www.faktor.bg/bg/articles/lozan-panov-ne-e-saglasen-s-predlozheni-zakonovi-promeni-za-razsledvane-na-trimata-golemi-v-sadebnata-vlast", "text": "Председателят на Върховния касационен съд Лозан Панов не е съгласен с предложенията за начина, по който да бъдат разследвани \"тримата големи\" в съдебната власт. Според него изкуственото пришиване на главния прокурор към двамата председатели на върховни съдилища не е приемливо за закона.  Панов коментира пред журналисти, че тази идея не е нова, че е от времето на предишния правосъден министър и сега само се възпроизвежда. Колкото до възможността за предсрочно прекратяване на мандати, Панов заяви, че това е описано като възможност в Закона за съдебната власт. С тези текстове по-скоро се търси основание, а не законови предпоставки, посочи още председателят на ВКС и напомни, че ЕК не очаква специален ред за разследване на \"тримата големи\".", "date": "2019.04.17", "title": "Лозан Панов контрира предложението да бъдат разследвани \"тримата големи\" в съдебната власт"}
{"url": "https://www.faktor.bg/bg/articles/petya-avramova-chast-ot-patishtata-s-tol-sistema-shte-badat-s-nuleva-taksa", "text": "Близо 33 млн. лв. с ДДС ще се инвестират в подобряване на състоянието на водоснабдителната и канализационната мрежа в област Ямбол. ВиК операторът вече кандидатства за финансиране на проекта от Оперативна програма „Околна среда 2014-2020 г.“.   Това каза в Ямбол вчера министърът на регионалното развитие и благоустройството Петя Аврамова, съобщиха от пресцентъра на МРРБ. В областния център тя участва в дискусия на тема регионално развитие и европейска солидарност.   Инвестиционното предложение включва инвестиции в двете агломерации в областта с над 10 000 е.ж. – Ямбол и Елхово. При изпълнението на проекта се предвижда да бъдат реконструирани външни довеждащи водопроводи и да се реконструира и разшири водопроводна мрежа с обща дължина 34,3 км. Над 8 км е дължината на канализационната мрежа, която ще се реконструира и разшири. Със средства от проекта ще се надгради и ГИС системата за нуждите на „ВиК“ ЕООД, гр. Ямбол.   Над 27 млн. лв. се инвестират в областта по управляваната от Министерството на регионалното развитие и благоустройството Оперативна програма „Региони в растеж“ 2014 – 2020 г. С тях се финансират 14 проекта, от които 11 за почти 21 млн. лв. са на общини. Три са на Министерствата на образованието и науката и на здравеопазването на стойност почти 6,5 млн. лв.   По програмата вече са изпълнени 5 проекта на община Елхово за енергийна ефективност – обновени са районни полицейски управления, читалище „Развитие 1893 г.“, сградата на общинската администрация, Етнографско - археологически музей и 11 жилищни сгради със 188 домакинства. В община Ямбол е изпълнен проект за енергийна ефективност на Професионалната гимназия по земеделие „Христо Ботев“ с капацитет 291 лица.   В Ямбол регионалният министър информира, че през тази година в региона предстои реализация на важни пътни проекти. Около 1,8 млн. лв. ще бъдат осигурени за доизграждане на източния обходен път на Ямбол. Ще се пристъпи и към доизграждане на южния обход, за който вече са приключени процедурите по отчуждаване на имоти. Стойността на проекта е за над 17 млн. лв., от които 12 млн. лв. за строителството на ж.п. надлез и 5 млн. лв. за изграждане на пътната отсечка.   Министър Аврамова подчерта, че за проекта ще се търси финансиране за поетапно изграждане. Предстои да започне ремонт и на пътя Елхово – Скалица. Приоритетно ще се ремонтират 5 км от шосето, които са в най-лошо състояние заради наличие на свлачища и слягания.   Поетапно ще се рехабилитират и участъци по 39 км трасе на пътя II-53-Ямбол-Калчево-Челник-Тамарино-Средец. Министърът потвърди подкрепата си за строителството на четирилентов път между Ямбол и Сливен и обособяване на икономическа зона около него.   Тази година ще бъде възложено прединвестиционно проучване. Очаква се проектът да кандидатства за европейско финансиране в следващия програмен период.   „Ще продължим да търсим възможност за конструктивен диалог с всички превозвачи във връзка с тол системата, която ще заработи в тестови режим от 16 август, защото смятаме, че тази реформа трябва да бъде въведена в България“, коментира регионалният министър пред журналисти.   По думите й 67% от българските граждани подкрепят въвеждането й, защото в момента 2/3 от пътните такси за ремонт и пътно поддържане се събират от винетките за леки автомобили. Останалата 1/3 е от тежкотоварния трафик, който всъщност руши българските пътища.   „Над 90% от въпросите, които ми задават хората във всички населени места, в които се срещам с тях, са за пътища. Всички искаме да караме по хубави пътища. Ще продължавам да търся конструктивен диалог, тази реформа, колкото и трудна да е, да бъде доведена до край“, коментира Аврамова. Според нея с темата е възможно да се спекулира по чисто политически причини.   На този етап е планирано само 50% от републиканската пътна мрежа, което е 10 800 км, да бъде включена в обхвата на тол системата. Част от тях ще бъдат с нулева ставка, което означава, че няма да се събират пътни такси, защото участъците не са в добро експлоатационно състояние. Останалите 10 хил. км републикански пътища ще бъдат без тол такса, както и още 20 хил. км общински пътища, за които не се изисква такава.   „Никой от превозвачите в момента не може да даде точна справка за това колко пари ще плати при един курс на негов тежкотоварен автомобил през България, тъй като ние все още не сме представили актуалната пътна карта с платени отсечки“, коментира още Аврамова и добави, че всички сметки за един курс при това положение са некоректни.   Тя съобщи още, че на 2 април е направена техническа свързаност между тол системата и системата на Агенция „Митници“ и в момента тече синхронизиране на базата данни. Изгражда се и връзка със системата на МВР, където изискванията за сигурност налагат по-сложни процедури, но като техническо изпълнение и свързаност ще имаме готовност да въведем тол системата. Разчитаме на конструктивен диалог, в който да намерим най-вярното решение за България.", "date": "2019.04.17", "title": "Петя Аврамова: Част от пътищата с тол система ще бъдат с нулева такса"}
{"url": "https://www.faktor.bg/bg/articles/moyata-istoriya-na-mishel-obama-izliza-na-balgarski", "text": "Автобиографията на бившата първа дама на САЩ Мишел Обама ще излезе и на български език през октомври тази година, обяви издателство \"Софтпрес\". Оттам допълват, че техни ще са и правата за издаването на предстоящата да излезе в САЩ автобиография на Барак Обама, но информация за нея все още предстои да бъде обявена. Първоначално книгата на Мишел Обама \"Моята история\" е издадена през ноември 2018 г. в САЩ и Канада от Crown Publishing, част от Penguin Random House. Само за около седмица се превръща в бестселър и оглавява класацията на \"Ню Йорк таймс\" за най-продавани книги, а днес вече е продадена в над 6,2 млн. екземпляра във всички възможни формати в Северна Америка. В автобиографията бившата първа дама откровено и остроумно описва триумфите и разочарованията в личния и в публичния си живот, като проследява хронологично преживяванията, белязали живота й – от детството в южната част на Чикаго; през годините като изпълнителен директор, когато балансира между ролята на майка и тази на работеща жена; до времето, прекарано на най-известния адрес на планетата - Белия дом. \"Топла, мъдра и откровена, \"Моята история\" е необикновено личната равносметка на една жена с голямо сърце и твърд характер, която надскача всички очаквания и чиято история ни вдъхновява да направим същото\", допълва издателството.", "date": "2019.04.17", "title": "\"Моята история\" на Мишел Обама излиза на български"}
{"url": "https://www.faktor.bg/bg/articles/sapernikat-na-dzhoshua-hvanat-s-doping", "text": "Американският боксьор Джарел Милър, който има мач срещу Антъни Джошуа на 1 юни, бе хванат с допинг. \"Голямото Бебе\", както е прякорът на боксьора, е дал положителен тест, като във взетата му на 20 март проба е било открито наличието на ендуробол, който помага за по-бързо горене на мазнините и ускорява възстановяването. Това поставя под сериозен въпрос мача му срещу Джошуа в Ню Йорк, в който британецът щеше да защитава три от четирите си титли. Очаква се решение на Американската антидопингова агенция, като единствената надежда на непобедения до този момент Милър е, че пробата е била взета в несъстезателен период, повече от два месеца преди мача в \"Медисън Скуер Гардън\". От щаба на Антъни Джошуа заявиха, че ще изчакат официалното решение, а ако мачът срещу Милър пропадне, ще бъде намерен друг съперник за същото място и дата. Тук вече британските медии замесват името на Кубрат Пулев. Кобрата е задължителен претендент за титлата на Джошуа в IBF, което може да накара щаба на британеца, да го избере за съперник на 1 юни. Проблемите на Пулев в САЩ след целувката с Джени Суши обаче могат да му попречат за втори път да срещне Джошуа. Боксовият лиценз на Кобрата в САЩ е временно замразен, като решение ще се вземе след изслушването на 14 май в Калифорния. Ако решението не е в полза на българина, той няма да може да проведе мач на 1 юни в Ню Йорк и надеждата му за нов двубой срещу Джошуа ще пропадне.", "date": "2019.04.17", "title": "Съперникът на Джошуа хванат с допинг, Кобрата може да го замести?"}
{"url": "https://www.faktor.bg/bg/articles/hotelska-kamera-razkriva-podvizite-na-dzheni-sushi", "text": "Хотелска камера е заснела фриволното поведение на Джени Суши по време на купона след победата на Кубрат Пулев над Богдан Дину. Това разкриха двама източници, запознати със събраните доказателства по случая, пише в. \"България днес\". Дженифър Равело, както е истинското име на журналистката, беше целуната по устата от Кобрата. Кадрите станаха най-популярното видео в САЩ през последния месец. Те са гледани от милиони потребители и станаха причина за временното замразяване на боксовия лиценз на българина. Адвокатите на Пулев вече са се заели да градят защитата. 37-годишният софиянец ще се яви пред Атлетическата комисия на щата Калифорния на 14 май, за да разкаже своята версия за случилото се. Там ще бъде и Джени Суши, която е представлявана от юридическата акула Глория Олред. Защитата на Пулев има много солидни доказателства, с които ще си проличи фриволното поведение на Сушито по време на партито. В публичното пространство вече изтече един клип. В него се вижда как Джени Суши танцува в скута на здравеняк от компанията на Кубрат. Много по-пълна картина дава видеонаблюдението в лобито на хотела. Юристите на Кобрата не издават какво точно е записало, за да изненадат Суши. Братът на Тервел загатна в интервю за предаването „Код Спорт“, че кадрите ще разбият версията на американката за сексуално посегателство. „Доколкото знам, нашият адвокат в САЩ е взел записи от камерите от последвалото парти след мача – на лобито в хотела, където седяхме и слушахме музика – разкри Тервел Пулев. – Ще се види нейното поведение. Това, на което ние сме свидетели с Кубрат и цялата компания. Бяхме 14-15 човека. Не съм притеснен. Не мисля, че съдия, дори и жена да бъде, ще одобри това поведение и ще приеме, че Джени е сексуално насилена с тази целувка, ако присъства в компанията и продължава да се натиска на различни членове от нея“.", "date": "2019.04.17", "title": "Хотелска камера разкрива подвизите на Джени Суши на купона след победата на Кубрат Пулев"}
{"url": "https://www.faktor.bg/bg/articles/sport/grigor-dimitrov-pobedi-germanetsa-shtruf-chaka-go-nadal", "text": "Българската звезда на тениса Григор Димитров продължи с доброто си представяне на Мастърса в Монте Карло, като в мач от втория кръг победи германеца Ян-Ленард Щруф със 7:6 (2), 6:4 след близо два часа игра, предаде Gong.bg В следващия трети кръг първата ни ракета ще се изправи пред испанското препятствие Рафаел Надал, който победи сънародника си Роберто Баутиста-Агут с 6:1, 6:1.", "date": "2019.04.17", "title": "Григор Димитров победи германеца Щруф, чака го Надал"}
{"url": "https://www.faktor.bg/bg/articles/britanski-medii-izvednazh-pulev-izleze-sred-osnovnite-kandidati-za-dvuboy-s-dzhoshua", "text": "Мач между Кубрат Пулев и световния шампион в тежка категория Антъни Джошуа е задължителен заради статута и на двамата. Но битката не изглеждаше да се проведе скоро заради наситената програма на британеца, който има три задължителни защити на титлите си, както и желание да организира обединителен двубой за всички колани с Дионтей Уайлдър. Това отлагаше евентуалната битка с Кобрата за пролетта или дори средата на 2020 г. Сега обаче тези планове може да претърпят грандиозен обрат. Изведнъж Пулев излезе сред основните кандидати за двубой с Джошуа, след като съперникът му за 1 юни Джарел Милър изгърмя с допинг, предаде \"Фокус\".  Според британските медии, той ще иска да проведе някоя от задължителните си защити и е вероятно тя да е с Пулев. Но тук идва и проблемът, защото желанието на Джошуа е да се бие на територията на САЩ. Той трябваше да се бие с Милър в \"Медисън Скуеър Гардън\" в Ню Йорк.  Мач с Пулев отвъд Океана е под огромна въпросителна, защото той е с временно спрян лиценз на територията на щата Калифорния заради заведеното срещу него дело от репортерката Джени Суши и маститата адвокатка Глория Олред за сексуално посегателство. Изслушването му е на 14 май, а дотогава няма да има лиценз, което ще утежни максимално преговорите.", "date": "2019.04.17", "title": "Британски медии: Изведнъж Пулев излезе сред основните кандидати за двубой с Джошуа"}
{"url": "https://www.faktor.bg/bg/articles/pravitelstvoto-prekrati-kontsesionnite-dogovori-za-morskite-plazhove-v-ravda", "text": "Министерският съвет прие решение за едностранното прекратяване на два договора за предоставяне на концесия върху част от крайбрежната плажна ивица - за морски плаж „Равда-Национален детски комплекс“, община Несебър, област Бургас, и за морски плаж „Равда – ХТИ“, община Несебър, област Бургас. Това съобщиха от правителствената информационна служба. Прекратяването на концесионните правоотношения се налага, тъй като концесионерите ЕТ „Вики-90-Златко Зелеников“ и „ГОЛДЪН БЪГ“ ЕООД са неизправни страни по съответните договори, вследствие на констатирани системни нарушения на основни нормативни и договорни задължения. Концедентът цели обезопасяване на двата плажа чрез осигуряване на задължителните дейности по смисъла на Закона за устройството на Черноморското крайбрежие и предоставяне на услуги от обществен интерес. Концесионният договор с ЕТ „Вики-90-Златко Зелеников“ е сключен на 07 септември 2000 г., а договорът с „ГОЛДЪН БЪГ“ ЕООД – на 07 февруари 2001 г.", "date": "2019.04.17", "title": "Правителството прекрати концесионните договори за морските плажове в Равда"}
{"url": "https://www.faktor.bg/bg/articles/evrohold-poluchi-pravo-na-ekskluzivni-pregovori-s-chez", "text": "\"Еврохолд България\" АД получи ексклузивност за придобиването на активите на \"ЧЕЗ Груп\" в България. Това обявиха от холдинга, като така потвърдиха и информацията, че именно компанията е изборът на чехите за преговори за продажбата на електроразпределителното дружество. \"Еврохолд\" ще участва самостоятелно в процедурата и ще финансира сделката със \"собствени средства и с подкрепата на водещи западноевропейски банки\". \"Намерението за придобиването на активите на ЧЕЗ Груп в България е част от дългосрочната стратегия на \"Еврохолд\" за навлизане в нови регулирани бизнес сегменти, предлагащи големи възможности за растеж. В съответствие със своята корпоративна политика, дружеството няма да коментира слухове или спекулации на пазара, особено, когато това засяга трети страни\", гласи официалната позиция на компанията. Това бе и първи официален коментар от холдинга, след като вчера говорителката на ЧЕЗ Алице Хоракова обяви, че от чешката компания са избрали да започнат ексклузивни преговори с \"Еврохолд\" и на този етап да се откаже да преговаря с другия кандидат-купувач \"Индия пауър\". Все още не е известно за каква сума би била сделката за продажбата на българските активи на ЧЕЗ. Според медийни публикации обаче пропадналата сделка с \"Инерком\" трябваше да е на стойност 355 милиона евро. \"Еврохолд България\" АД е публичен холдинг в България и водеща независима бизнес група с дейност в Централна и Югоизточна Европа (ЮИЕ). Компанията развива дейност в 11 европейски страни в областта на застраховането, лизинга, продажбите на автомобили, инвестициите и управлението на активи. Акциите й се търгуват на фондовите борси в София и Варшава. Групата обслужва повече от 2.5 млн. клиенти и има над 3000 служители. През 2018 г. консолидираните приходи на Еврохолд достигат 1.3 млрд. лв., оперативната й печалба - 52.3 млн. лв., а активите на компанията - 1.4 млрд. лв. През последните 20 години холдингът е реализирал 16 успешни придобивания на компании от различни сектори в Централна и Източна Европа в сделки с водещи в своите сектори корпорации в Европа. \"Еврохолд\" е собственик и на \"Евроинс Иншурънс\" Груп АД (ЕИГ).", "date": "2019.04.17", "title": "\"Еврохолд\" получи право на ексклузивни преговори с ЧЕЗ"}
{"url": "https://www.faktor.bg/bg/articles/ep-zabrani-dvoyniya-standart-pri-hranite", "text": "Европейският парламент прие новия търговски механизъм за потребителите, който обявява предлагането на храни от една и съща марка, но с различни съставки и качество, за нелоялна търговска практика. Това фактически слага край на т.нар \"двоен стандарт\". Докладът бе приет с 474 гласа „за“, 163 „против“ и 14 „въздържал се“.  Промените забраняват разпространението на храни и напитки от едни и същи марки с различен състав в рамките на ЕС и позволят налагането на санкции за нарушителите (не по-малко от 4% от годишния оборот на производителя). \"Припомняме, че омбудсманът се бори от три години за припознаване на проблема както от българските институции, така и от европейските. Проведени са проучвания, изпратени са редица писма и декларации до европейския омбудсман, европейски комисари и председателя на Комисията Жан-Клод Юнкер. Последно Манолова изпрати писма и на колегите си омбудсмани от европейските страни да се обърнат към евродепутатите от техните страни да гласуват промени в законодателството, които да забранят двойните стандарти. Общественият защитник в качеството си на гражданин, заедно с редица български общественици, изпрати петиция до Комисията по петициите в ЕП в края на 2017 г., която успешно защити в началото на тази година. През 2018 г. институцията организира и форум на високо равнище в рамките на българското европредседателство, на който еврокомисар Вера Юрова обяви края на двойните стандарти при храните чрез „Новия търговски механизъм за потребителите\", се казва още в съобщението от пресцентъра на обществения защитник.", "date": "2019.04.17", "title": "ЕП забрани двойния стандарт при храните"}
{"url": "https://www.faktor.bg/bg/articles/chez-iska-uvelechnie-na-noshtnata-tarifa-s-50", "text": "И трите електроразпределителни компании ЧЕЗ, ЕВН и Енерго Про искат увеличение на тока от 1 юли. Държавната комисия за енергийно и водно регулиране публикува техните заявления. ЕВН искат промяна на дневната тарифа с 4% от сегашните 0,17997 лв./кВтч. (без ДДС) на 0,18719 лв./кВтч. (без ДДС). Промяната на нощната тарифа е със 7,1% от сегашните 0,10226 лв./кВтч (без ДДС) на 0,10948 лв./кВтч. (без ДДС). От заявлението на ЧЕЗ става ясно, че настояват нощната тарифа да скочи драстично с над 50% и с над 3% скок на дневната. От Енерго Про искат Комисията за енергийно и водно регулиране да им разреши увеличение на енергията с 2,19%, като дневната да се увеличи с 1,7%, а нощната с 4,15%. И трите ЕРП-та иска да се увеличи и таксата за пренос до домакинствата. Предстои да стане ясно какво са поискали топлоцентралите за следващото тримесечие.", "date": "2019.04.17", "title": "Изненада: ЧЕЗ иска увеличение на нощния ток с 50%"}
{"url": "https://www.faktor.bg/bg/articles/ivan-kostov-definira-prehodat-e-burzhoazna-kontrarevolyutsiya-na-sotsialisticheskata-revolyutsiya", "text": "„Книгата се опира на много факти, документи, числа, статистика, данни. Свидетелствата не са разказ, с който искам да внушавам собствените си мисли, а съм се опитал да свидетелствам обективно и честно. Идеята ми е да се хвърли светлина върху прехода и да се позволи да се придвижим напред. Да си изясним миналото, да го извадим от мъглата и да продължим напред“. Това каза пред БНР Иван Костов, бивш премиер, за книгата си „Свидетелства за прехода“.  „Написал съм тази книга за тези, които не са преживели прехода, или са били много млади. Това е моят личен разказ“, допълни Иван Костов в интервю за предаването „12+3“.  Въпреки предстоящия втори тираж все пак той се е сблъскал и с негативни отзиви за книгата – от клеветите върху него, които са се възобновили, до мнението, че книгата е сложна, че няма да се прочете, но пък е престижно да я имаш в библиотеката си.  „Отзивите ми говорят, че политиката и днес продължава да е изградена върху измами за прехода. Страхът е да не бъдат изобличени тези измами. Намирам обяснение защо сме сред най-изостаналите народи по благосъстояние. Ако управляващите имат невярна представа за прехода, то няма как да се продължи напред“, допълни Костов.  В книгата си бившият премиер развенчава много митове – от пълното неразбиране на смисъла на приватизацията, през измамата, че пенсиите са били намалени, до това, че не са били отворени досиетата. Мит за прехода е, че Филип Димитров се е самосвалил, допълни Костов. И още:  „Аз не се държа като безгрешен човек, признавам грешките си. /.../ В книгата казвам, че трябва да се направи приключителен баланс на приватизацията, където точно ще се измери какво е продадено, при какви условия, кой е купувал, допуснати ли са грешки. Ако се направи такъв баланс, ще се разобличи една от най-големите измами на прехода“. По думите на Иван Костов, антагонистът на прехода е бил посткомунистическият човек:  „Той трябваше да спре да мисли, че не носи отговорност за себе си. Преходът е буржоазна контрареволюция на социалистическата революция. Как се прави демократично устройство в едно комунистическо общество – с комунистически институции и партии? Как демокрацията ражда собствените си основи? Това е много трудна задача. Нямаше политическа подготовка. Имаше силен икономически екип, но много малко разбирахме от политика и много малко от проблемите на сигурността“.  „Чест е на икономистите още от времето на комунизма, че видяха, че нещата се развиват зле за България още в първата половина на 80-те години. Още тогава те предвидиха, че страната влиза в тежък период на натрупване на голям външен дълг, който не може да обслужва, и че ще се стигне до лоша развръзка. Никой от тези хора не беше послушан от онзи режим. Затова България катастрофира много тежко и обяви фалит. До втората икономическа катастрофа се стигна заради отказа да се осъществят реформите, започнати по времето на Димитър Попов и от правителството на Филип Димитров. Лошо управление и отказ да се правят реформи доведоха до втората икономическа криза в страната“.", "date": "2019.04.17", "title": "Иван Костов дефинира: Преходът е буржоазна контрареволюция на социалистическата революция"}
{"url": "https://www.faktor.bg/bg/articles/novini/balgariya/atlantitsi-noviyat-cherveno-kafyav-antidemokratichen-sintez-e-glavna-zaplaha-za-badeshte-na-evropeyskiya-proekt", "text": "Атлантическият съвет на България, съвместно с Представителството на Европейската комисия в България на 18 април в „Дома на Европа” в София, от 9,30 ч. организира обществена дискусия на тема: „Изборите за Европейски парламент – голямото изпитание пред бъдещето на Европа\". Тази интелектуално-гражданска дискусия има за цел да изследва някои от основните рискове и предизвикателствата пред бъдещето на ЕС и България.  Изборите за Европейски парламент през май 2019 г. ще се проведат в много различен контекст в сравнение с всички предишни избори. Съюзът и неговите държави членки са изправени пред огромни предизвикателства. Налице е ясна необходимост да се изгради по-стабилен и силен Европейски съюз, способен на решителни действия и ползващ се с доверие на глобалната сцена, където световни сили, които не споделят всички наши интереси и ценности, се борят за надмощие. В този уникален контекст европейските избори през май 2019 г.  Основните акценти в тези избори са свързани със самото бъдеще на европейски проект. Европа е един проект в развитие, един незавършващ проект, чиято цел е превръщането на нашия континент в зона на мир и благоденствие, на разбирателство и съгласие в името на общото благо на европейските народи.  Днес нашият европейски проект е подложен на много сериозни изпитания. Изборите като върховен израз на европейската демокрация ще маркират кръстопътя пред който е изправен проектът Европейски съюз. Защото без съмнение за нас, българите, изпитанията и рисковете, пред които е изправена Европа на предстоящите избори, са още по-големи. Предизвикателствата и заплахите, които са надвиснали над общия ни европейски дом са вътрешни и външни. Ще се опитам накратко да очертая основните сред тях.  \t Новите идеологически предизвикателства отразяват засилена конфронтация по разломните линии на европейското разбирателство. Появата на нов идеологически кливидж по линията либерализъм-консерватизъм никак не е случайна. Тя е продукт на една изкуствено предизвикана радикализация на крайни политически становища, които разрушават самата среда на европейския консенсус. Тази нова идейна конфронтация без съмнение си има причини и те са свързани с две представи за бъдещето на европейския проект. “Федерална Европа“ или „Европа на нациите“ са два възможни изхода, които чертаят доста различна визия за бъдещето на Европейския съюз. Дали Европейски съюз ще се развива по пътя към единен политически протодържавен субект на международните отношения или ще бъде конгломерат от взаимно съпернически си национални проекти. Дали Европа ще е обединена от общите либерално-демократически ценности, или те ще се трансформират в някаква нелиберална форма на демокрация, дали в Европа ще продължи да доминира либералния консенсус или той ще бъде заменен с традиционното национално съперничество.  Социалдемокрацията, либералдемокрацията и християн-консервативна демокрация бяха до вчера основни , ключови системни политико-партийни формации,  циментиращи политическия плурализъм в Европа и стоящи в основата на либералнодемократичния консенсус. Днес това видимо се оспорва с появата на нови радикални политически идеологии и практики.    Появата на нови радикални политически идеологии и практики е без съмнение свързано с  появата на новия популизъм и националпопулизъм. Те са съпътстваща, но много видима част от новите предизвикателства. Популисткият „цайтгайст“ настъпи в цяла Европа в самото начало на 21 век и той очевидно е пред нов етап на своето развитие. Този етап се очертава от сблъсъка от една страна на националпопулизма с идеите на мултикултурализма и, от друга страна, на левия радикален популизъм с различни форми на краен национализъм и неофашизъм. И в тази противоречива политико-идеологическа амалгама се очертават нови политически синтези, в които   Появи се новият червено-кафяв антиевропейски и антидемократичен синтез, който според нас е главна заплаха за политическото бъдеще на европейския проект. Появата на радикално ляво и радикално дясно, създаде нов антисистемен кливидж, който измества традиционния и в рамките на демократичния консенсус сблъсък на европейска демократична десница със проевропейска левица. Искането, което се чува навсякъде в Европейския съюз, за „смяна на системата“ може да се тълкува двуяко: Дали става дума за смяна на демократичната система с нещо друго – което без съмнение означава унищожение на европейския проект, или става дума за усъвършенстване на европейската демокрация и на европейския проект по посока на задълбочаване на европейското единство, заплашено днес от сблъсъка на новите крайни, популистки и радикални политически тенденции. Тези нови радикални партийни кливиджи очертават и нов сблъсък между появилото се популистко радикално ляво, което заедно с популисткото радикално дясно воюват със системните проевропейски демократични политически партии. Независимо дали от крайно-ляво или от крайно-дясно, но видимо тези нови радикални партии започнаха да изместват системните традиционни европейски партии на демократичната десница и проевропейската левица.  Конкретизацията на тези проблеми намира израз в опита за практическо разделение. Вече се зароди и развива идеята за „Европа на две скорости“, която обрича на изоставане и напускане на периферията на Европейския съюз – най-вече страните от Централна и Източна Европа. „Европа на еврозоната“ и Европа извън еврозоната е следващо предизвикателство, което отново заплашва европейското единство. Тук не може да има съмнение, че промяна е необходима – ние разполагаме с обща европейска валута, но нашата недостатъчна политическа интеграция е поставила спирачка пред стриктния контрол за нейното финансово обезпечаване от единно Европейско министерство на финансите. В този аспект ясно се вижда, че  идеята за „Федерална Европа“ всъщност изисква такава степен на интеграция, при която националните държави ще трябва да отдадат своя финансов суверенитет и това без съмнение ще усили Европа като мощен финансов и икономически субект. Но, от друга страна, европейската интеграция ще изисква превръщането на ЕС и в мощен политически, и в мощен военен съюз, способен да бъде самостоятелен политически субект по отношение на предизвикателствата на новите реалности, идващи от страна на Русия, Китай и на основния ни военен, но и културно-цивилизационен съюзник – САЩ. \t Без съмнение основна заплаха за европейското единство през последните години е мигрантската криза и нейното използване от крайно десни и крайно леви политици и партии. Макар тази криза да е в период на затихване, без съмнение има индикации за нейното усилване особено непосредствено преди провеждането на европейските избори. Защото мигрантската криза е аспект от мащабната хибридна война против нашата цивилизация. Хибридната война против европейската цивилизация навлиза в нова фаза, която сякаш не се забелязваше доскоро от нападнатите европейски нации. Новата фаза на хибридната война против нашата евроатлантическа цивилизация има съответно нови информационни, психологически, идеологически, политически, финансови и киберпроявления, Основна мишена са нашите общи демократични ценности, които според нашите противници трябва да бъдат разрушени. Това вече е проблем на общоевропейската сигурност и общата ни отбрана. Все повече следва да се осъзнае, че същността на Европейския съюз е защитата на демокрацията и демократичните ценности. Тези ценности са от първостепенно значение за нашите плуралистични и толерантни  европейски общества. Хибридната война се цели именно в нашата обща европейска идентичност, атакува най-вече нашите демократични ценности – политическите свободи, равенството пред закона, справедливата и правова държава, толерантността. България е особено уюзвима в това отношение – ние отдавна сме мишена на масирани идеологически, дезинформационни, психологически и кибер атака от страна на Русия и финансираните от нея проруски, антиевропейски и антидемократични сили вътре в страната.  България се нуждае повече от всяка друга страна от общоевропейска антихибридна военна защита, не просто от ефективно съдебно сътрудничество, а от европейски съд и прокуратура, способни да се справят с корупцията и организираната престъпност, пленили в голяма степен цялата ни държавна и политическа система. Без европейска помощ ние няма да може да изградим сами демократична съдебна система и правова държава – силата все още е в ръцете на проруската олигархия и организираната престъпност в държавата.  Ние очакваме атаки срещу изборната инфраструктура и информационните системи на предизборните кампании у нас и в цяла Европа. Това са хибридни заплахи, с които не само българската държава, но и целият ни ЕС е заплашен и трябва да се справи. Политически мотивираните масови онлайн кампании за дезинформация с конкретната цел да дискредитират и делегитимират не само проевропейските демократични партии, но и изобщо изборите на практика вече започнаха. Европейският съюз следва да предприеме всички действия в рамките на своите правомощия, за да защити демократичните изборни процеси срещу манипулиране от страна на Русия, или от неясни частни интереси. В периодите на избори особено силно се наблюдава целенасочена дезинформация, идваща от Изток. Тези атаки засягат целостта и честността на изборния процес, както и доверието на гражданите в избраните представители и затова представляват предизвикателство за самата демокрация. Европейските граждани трябва да могат да гласуват, като разбират напълно политическия избор, който правят. Това предполага по-голяма осведоменост за заплахите и по-голяма прозрачност в политическия ни процес.  България – това е Европа и Европа – това е България. Европа е нашето отечество и ние трябва да го запазим и обновим.", "date": "2019.04.17", "title": "Атлантици: Новият червено-кафяв антидемократичен синтез е главна заплаха за бъдеще на европейския проект"}
{"url": "https://www.faktor.bg/bg/articles/novini/svyat/luksozen-turisticheski-ostrov-blokiran-zaradi-masovo-byagstvo-na-zatvornitsi", "text": "Венецуелският остров Маргарита в Карибско море, магнит за туристи от целия свят, е блокиран от полиция, след като 65 затворници избягаха от местния затвор, съобщи АФП.   Лишените от свобода са успели да се измъкнат през нощта от затвора в град Ла Асунсион, в който са задържани 165 затворници.   Повече от 2200 представители на силите за сигурност са разположени на острова в търсене на избягалите, които успели да откраднат пистолет и мотоциклет. Двама надзиратели са били ранени с нож по време на бягството, съобщават местните медии.   Бягствата са често явление във Венецуела заради лошо обучените и корумпирани надзиратели, слабите мерки за сигурност и пренаселените затвори. През 2018 г. 470 затворници са избягали при 70 отделни случая във Венецуела. От тях само 105 са заловени отново.   Остров Маргарита е една от основните дестинации на чуждестранните туристи и е особено посещаван по време на Страстната седмица.", "date": "2019.04.17", "title": "Луксозен туристически остров блокиран заради масово бягство на затворници"}
{"url": "https://www.faktor.bg/bg/articles/poroshenko-se-saglasi-na-debati-sas-zelenski-na-olimpiyskiya-stadion-v-kiev", "text": "Кандидатите за президент на Украйна Владимир Зеленски и Петро Порошенко ще проведат дебати на киевския стадион „Олимпийски“ на 19 април от 19 часа, съобщи в сряда пресслужбата на действащия държавен глава във „Фейсбук“, предава ТАСС. От там подчертават, че решението е взето „изключително заради гражданите на Украйна, които имат право да чуят и двамата кандидати преди гласуването, изключително от уважение към законите на Украйна и честните избори“ и призоваха привържениците на Порошенко да отидат на стадиона и да го подкрепят.  Съобщението също така съдържа искане да не се вземат „никакви факли, тръби, барабани и други подобни“. „Няма да се състезаваме, кой кого ще надвика. Донесете със себе си знамена и символи в държавните цветове на Украйна и Европейския съюз“, отбеляза пресслужбата. Времето на началото на дебата между кандидатите за президент в Украйна стана предмет на спекулации през изминалата седмица. Първоначално Зеленски предложи на Порошенко да се срещнат на Олимпийския стадион в Киев на 19 април в 19:00 часа. ЦИК на Украйна и Обществената телевизия заявиха, че кандидатите трябва да проведат дебат в студиото на 19 април в 20:00 часа, съгласно закона. След това Порошенко предложи на Зеленски дебат на 14 април на стадиона и на 19 в телевизионното студио. Зеленски обаче не промени решението си. В резултат на това на 14 април Порошенко се появи на стадиона без опонента си. По-късно от щаба на държавния глава заявиха, че Порошенко е готов да дойде на стадиона за разговори със Зеленски и 19 април, но между 16:00 и 18:00, за да успеят да отидат на дебата за \"Обществената телевизия\" до 20:00 часа. Позицията на противника остана същата и в крайна сметка Порошенко бе принуден да се съгласи с времето, определено от Зеленски - 19:00.", "date": "2019.04.17", "title": "Порошенко се съгласи на дебати със Зеленски на Олимпийския стадион в Киев"}
{"url": "https://www.faktor.bg/bg/articles/novini/balgariya/bsp-s-po-malka-subsidiya-ot-gerb-no-harchi-poveche-ninova-razdala-3-mln-za-zaplati", "text": "БСП са харчили повече от ГЕРБ през 2018 година, става ясно от отчетите на партиите в Сметната палата. Според данните от докладите разходите на БСП за 2018 година са 10 835 000 лева. А тези на ГЕРБ – 9 450 000 лева. От партията на премиера Бойко Борисов са дарили общо 165 000 лева, а административните разходи за цялата година са 5 115 000 лева. В същото време от \"Позитано\" 20 отчитат, че за заплати са изхарчени 3 219 000 лева. \"Заплатите на персонала се начисляват ежемесечно. Изплащането на хонорари за извършени услуги става с предварително сключени договори и изготвяне сметка за изплатените суми\", пише в отчета на социалистите, подписан от лидера на партията Корнелия Нинова и цитиран от \"Труд“. В разходи от графа \"други\" от БСП са отчели 606 000 лева. От БСП са записали и разходи за \"външни услуги\" в размер на близо 6 млн. лева – общо 5 899 000 лева. От своя страна в отчета на ГЕРБ, който е подписан от зам.-председателя на партията Цветан Цветанов, се декларират приходи и финансов резултат – през 2018 година – от членски внос 161 000 лева, извънредни приходи – 21 000 лева и получена държавна субсидия в размер на 15 181 000 лева.", "date": "2019.04.17", "title": "БСП с по-малка субсидия от ГЕРБ, но харчи повече, Нинова раздала 3 млн. за заплати"}
{"url": "https://www.faktor.bg/bg/articles/volgin-prizovava-rusiya-da-izpolzva-meka-sila-kam-balgarskite-medii", "text": "На 16 април в София е открит форум \"Балканският диалог\" , организиран от руския    Фонд за подкрепа на обществената дипломация \"Горчаков\", научаваме от    електронното издание на Фонда.  Там се твърди, че това е една от най- успешни и популярни научно-образователни програми, а всъщност намирисва на поредната атака от хибридната война срещу страната ни. Особено, ако съдим по изявленията на част от българските участници. Ще вземат ли отношение институциите?  „Изключителният и пълномощен посланик на Русия в България Анатолий Макаров приветства участниците. Той нарече дневния ред на форума ключова тема както за Москва, така и за София. Според дипломата много въпроси могат да бъдат решени във формат на многостранен диалог, използвайки опита на всяка страна. Посланикът отбеляза, че двустранният политически диалог между Руската федерация и България се развива активно, а сътрудничеството в културната и хуманитарната сфера се задълбочава. През юли страните се готвят да отпразнуват 140-годишнината от дипломатическите отношения.Анатолий Макаров изрази увереност, че огромният потенциал на тези връзки ще бъде разкрит“, се казва там Участниците в „Балканският диалог“ са приветствани и от съветника на изпълнителния директор на Фонд „Горчаков“ Валери Канторов. Говорейки за богатата програма на конференцията, той изразил желание да обсъди изчерпателно не само процесите, протичащи в региона, но и да се засегне ситуацията на планетата като цяло. „Бих искал да чуя конкретни предложения за преодоляване на напрежението в света”, казал Канторов.     Програмата “Балкански диалог - 2019” открила и кръглата маса на показателната тема “Средствата за масово информация като инструмент за оформяне на общественото мнение и промяна на обществените нагласи на Балканите”. Дискусията е модерирана от доцент във Факултета по международни отношения на Руския държавен университет по хуманитарни науки, доктор на науките, Никита Бондарев, член на Клуб \"Горчаков\".  Петър Волгин, водещ на предаванията “Деконструкция” и “12 + 3” на Българското национално радио, се оплакал, че в България повечето материали за Русия в медиите са откровено отрицателни: \"Авторитарен президент, желание за световно господство и подобни шаблони\".  \"От една страна, Москва може да махне с ръка на тези твърдения; от друга страна, може да направи всичко възможно да промени ситуацията\". И тук, според Петър Волгин, усилията на руските медии не са достатъчни. Попитал: Той обяснил, че благодарение на западните НПО се развива нетолерантност към всичко, което Русия прави в България. \"Те работят с онези, които оформят общественото мнение. Журналистите, които пишат лошо за Русия, дори не го правят за пари. Самото писане за Русия в тази среда се счита за лош тон\", разяснил Волгин. „Русия трябва да се запита: какво сме направили, за да противодействаме на западните влияния, на програмите на западни неправителствени организации?“, смята водещият.  Той вярвал, че ако няма фундаментална идея, няма пари, които да спасят ситуацията.  \"беше емоционална в рамките на дискусията “Образът на Русия в съвременните български медии”, са казва там. А тя е поразителна.    Според нея имало сериозни проблеми в страната ни по отношение на свободата на словото. Думите на тази дама показват красноречиво в какви ръце е попаднал СБЖ.   Медиите в България много ясно изпълнявали нарежданията на ЕС и НАТО, заработвали си финансиране, като демонизирали Русия. И, разбира се, не пишат почти нищо за успехите на Русия в тази или онази сфера Ще кажеш, че Снежана Тодорова живее в друга държава.", "date": "2019.04.17", "title": "Волгин призовава Русия да използва \"мека сила\" към българските медии"}
{"url": "https://www.faktor.bg/bg/articles/zaloviha-udarna-grupa-na-ruskoto-razuznavane-v-ukrayna", "text": "Службата за сигурност на Украйна (ССУ) каза днес, че е заловила ударна група на руското военно разузнаване (ГРУ), отговорна за опит за убийство на служител на украинското военно разузнаване преди втория тур на президентските избори, предаде Ройтерс, цитирана от БТА.  Въпросът как да се действа към Русия заема водещо място преди гласуването в Украйна в неделя. Украинският президент Петро Порошенко представя себе си като върховният главнокомандващ, от който страната има нужда, за да бъде защитена. Ръководителят на ССУ Васил Хрицак заяви на пресконференция в Киев, че седем членове на руската група са били задържани и обвинени, а осми човек е задържан тази сутрин. Двама от членовете на групата са руски граждани, каза украинският военен прокурор Анатолий Матиос. По думите му те са офицери от руското военно разузнаване (ГРУ). Другите шестима са украинци.", "date": "2019.04.17", "title": "Заловиха ударна група на руското военно разузнаване в Украйна"}
{"url": "https://www.faktor.bg/bg/articles/rumen-radev-balgariya-da-predstavi-na-katar-infrastrukturnite-si-proekti", "text": "Държавата Катар има воля и интерес да инвестира в българската транспортна инфраструктура, но е необходимо страната ни да подготви и представи убедително инвестиционните си проекти. Без конкретни технически параметри, финансови анализи и срокове не можем да привлечем големи международни инвеститори. Това заяви президентът Румен Радев на среща на \"Дондуков“ 2 с народни представители от Комисията по регионална политика, благоустройство и местно самоуправление и от Комисията по транспорт, информационни технологии и съобщения към Народното събрание. Румен Радев запозна депутатите с резултатите от официалното си посещение в Катар, където беше по покана на емира Шейх Тамим бин Хамад Ал-Тани от 10 до 12 април т. г. По време на разговорите ми в Доха с емира, с министър-председателя, с министъра на транспорта на Катар и с изпълнителния директор на Катарската инвестиционна агенция беше повдигната отново темата за партньорство при изграждане на пътната инфраструктура в България по направление „Север-Юг“, посочи Румен Радев. Президентът изтъкна отличните връзки на политическо ниво между България и Катар, включително добри лични контакти, и подчерта заявената готовност на арабската държава да инвестира в автомагистрала „Русе-Свиленград“ и тунела под връх Шипка. „Катар проявява интерес и ще вложи средства, но само ако българската държава предостави актуални проекти, готови за реализация“, заяви президентът. Той призова депутатите в координация с изпълнителната власт за по-експедитивни и ефективни действия, за да се постигне необходимия напредък. Движеща сила за реализацията на обсъжданите проекти имат правителството и парламентът, ангажирам се да съдействам на най-високо политическо ниво готовите ни предложения да бъдат представени на катарската страна, заяви Румен Радев. Народните представители се ангажираха да инициират съвместно заседание на двете комисии, като поканят представители на всички отговорни институции за дебат по темата.", "date": "2019.04.17", "title": "Радев: България да подготви и представи на Катар инфраструктурните си проекти"}
{"url": "https://www.faktor.bg/bg/articles/i-dps-na-yurush-podkrepyame-ideyata-da-nyama-nedosegaemi-v-sadebnata-vlast", "text": "ДПС принципно подкрепя идеята да няма недосегаеми в съдебната власт, но трябва да има дебат и да не се политизира въпросът, е становището на партията, изказано от зам.-председателя на правната комисия Хамид Хамид, предаде Канал 3. \"Съгласни сме със същността на идеята, че не трябва да има несменяеми и недосегаеми хора, както в политиката, така и в съдебната власт. Тоест, имаме готовност да участваме в този дебат. Принципно подкрепяме идеята. Но това трябва да е с всички гаранции да няма политически разправии, да не се политизира въпросът\", коментира депутатът от ДПС. Той уточни, че движението още не е обсъждало въпроса и ще го направи, когато види готови конкретни предложения. Хамид припомни, че тази идея не е нова и е била коментирана и с Данаил Кирилов, вече правосъден министър, както и с другите членове на комисията и представители на европейските институции. \"Бихме желали да видим конкретни текстове и да започнем дебат по тях. Ние сме \"за\" да има дебат по този въпрос. Готови сме да участваме в този дебат\", добави още Хамид. По думите му трябва да изберем най-подходящия за България и най-добрия в Европа модел за контрол на тримата големи в съдебната власт. В коментар на нежеланието на шефа на ВКС, който е един от тримата големи и се противопостави на такава законова промяна с обвинения, че върховенството на закона било компрометирано, а ЕК поощрявала националсоциализма у нас, Хамид отсече: \"Аз нямам самочувствието на коментирам думите на моралния стожер на оществото в България\". \"Само ще ви припомня, че господинът няма смелостта да застане пред парламента да защити собствения си доклад, така че това е явно уважение един път към парламента, втори път към закона да не си подадеш декларацията и да извършиш правонарушения, когато си морален стожер на обществото, най-малко подхожда на един председател на тази институция\", категоричен беше депутатът от ДПС.", "date": "2019.04.17", "title": "И ДПС: Подкрепяме идеята да няма недосегаеми в съдебната власт"}
{"url": "https://www.faktor.bg/bg/articles/moskva-vodi-se-aktivna-podgotovka-za-eventualna-sreshta-putin-kim-chen-un", "text": ". Среща между лидерите на Русия и Северна Корея може да се състои на всяко място, съобщи пред журналистите помощника на руския президент Юрий Ушаков, цитиран от електронното издание на „Российская газета“. „Мога да потвърдя, че се води активна подготовка за евентуална среща“, заяви още той, цитиран от \"Фокус\". На въпрос, дали е възможно подобна среща на върха да се проведе следващата седмица във Владивосток, представителят на Кремъл отговори: „Може да се състои на всяко място, води се активна подготовка“. Москва е предложила различни места за срещата между двамата лидери, напомни Ушаков. „Засега не мога да кажа нищо за сроковете“, отбеляза той.", "date": "2019.04.17", "title": "Москва: Води се активна подготовка за евентуална среща Путин-Ким Чен Ун"}
{"url": "https://www.faktor.bg/bg/articles/ikonomika/turizam/malniya-porazi-turisti-na-akropola", "text": "Четирима души бяха покосени от мълния на Акропола в Гърция. Това се случи по време на гръмотевична буря, разразила се над хълма, съобщи „Катимерини“. Мълнията е разбила прозорците на будката за билети на входа на древното място, като е ранила двама служители на Министерството на културата и двама туристи.   На място е пристигнала линейка и всичките четирима ранени са откарани в близки болници.   Националната метеорологична служба на Гърция издаде предупреждение днес следобед за още гръмотевични бури и градушка във вечерните часове.", "date": "2019.04.17", "title": "Мълния порази туристи на Акропола"}
{"url": "https://www.faktor.bg/bg/articles/razkriha-samolichnostta-na-ubitiya-skrit-v-mestnostta-peshtersko-bardo-do-smolyan", "text": "Изготвена дактилоскопна експертиза установи самоличността на убития мъж, чието тяло бе открито в понеделник в местността \"Пещерско бърце\" край пътя между град Смолян и село Турян, съобщиха от Окръжната прокуратура в Смолян.  Трупът, който бе затрупан с клони от иглолистна дървесина, е на 41-годишният Георги Гривнев - рецидивист над 16 присъди за кражби. Вчера зам.-окръжният прокурор на Смолян Недко Симов съобщи, че се касае за умишлено убийство, което е било извършено преди около 15 денонощия. Назначената тройна съдебно-медицинска експертиза е установила счупване на подезичната кост, т.е. смъртта е настъпила от удушване. Не е ясно обаче дали убийството е извършено на място или трупът е подхвърлен там.  До края на март Гривнев е излежавал присъда за кражба в Трудово-поправително общежитие \"Герзовица\" към затвора в Смолян, съобщи \"Марица\". След като си изтърпял наказанието е пуснат на свобода. Оттогава никой не го е виждал. 41-годишният мъж многократно е осъждан за кражби. През 2015 година той бе заловен с други от банда за серийни взломни кражби от три общини - Смолян, Девин и Чепеларе. Крадците бяха подготвили два микробуса с крадена стока, подготвена за пласиране в Пловдив. Дотогава Георги бе натрупал 16 присъди за кражби. По досъдебното производство продължават активните процесуално-следствени действия за установяване на извършителя на убийството.", "date": "2019.04.17", "title": "Разкриха самоличността на убития, скрит в местността \"Пещерско бърдо\" до Смолян"}
{"url": "https://www.faktor.bg/bg/articles/prokuraturata-proveryava-zam-ministara-na-ikonomikata-aleksandar-manolev", "text": "По повод публикация в електронния сайт „Медиапул“ със заглавие: “Частна вила с минерален басейн по евро проект? Зам. Министър Манолев отрича“ и други публикации, на 15.04.2019 г. Върховна касационна прокуратура започна извършване на проверка предвид твърденията в публикациите за извършени престъпления, засягащи финансовите интереси на Европейския съюз от лице, заемащо висша публична длъжност - Александър Манолев – заместник министър на икономиката. Това съобщиха от пресцентъра на държавното обвинение ( ). На основание чл. 145 ал.1 т.1 от Закона за съдебната власт, Върховна касационна прокуратура изиска от Държавен фонд „Земеделие“, заверено копие от проекта, финансиран по Програма за развитие на селските райони /ПРСР/, цитиран в публикациите – „Изграждане на жилищна сграда за гости в м.“Чинар куши“ гр. Сандански“.  В хода на проверката прокурор от Върховна касационна прокуратура ще снеме писмени обяснения от лица, имащи информация по случая, длъжностни лица от ДФЗ, работили по одобряването на заявлението за подпомагане, последващото оторизиране на плащанията, както и за спазване на задължението на бенефициента в срок от 5 години след сключване на договора да използва придобитите активи по предназначение и с оглед спазването на разпоредбата на чл. 43 ал.1 от Наредба № 30 от 11.08.2008г. за условията и реда за предоставяне на безвъзмездна финансова помощ по мярка „Разнообразяване към неземеделски дейности“ от ПРСР за периода 2007г. - 2013 г.  Върховна касационна прокуратура ще възложи и на органите на НАП действия по реда на ДОПК.", "date": "2019.04.17", "title": "Прокуратурата проверява зам.-министъра на икономиката Александър Манолев"}
{"url": "https://www.faktor.bg/bg/articles/kola-se-zabi-v-spirka-vav-varna-mladezh-e-s-opasnost-za-zhivota", "text": "19-годишен младеж е с фрактура на черепа и опасност за живота след катастрофа, станала снощи във Варна. Това съобщиха от местната полиция. Тежкият пътен инцидент е станал към 20.20 часа на бул. \"Княз Борис I\", на спирка \"Студентска\". Поради движение с несъобразена с пътните условия скорост, лека кола \"Опел\" навлязла в лявата пътна лента и се блъснала в лек автомобил \"Ланд Роувър\". След това немската машина излязла извън пътя и се блъснала в бетонна фасада на подлез и в стълб от уличното осветление. Пострадалият е бил пътник в опела. Зад волана на катастрофиралата кола е бил 19-годишен от Бургас. При друг инцидент в морската столица снощи пострада водач на \"Алфа Ромео\". Минути преди полунощ на ул. \"Тодор Влайков\" лека кола \"Рено\", при завой наляво, не пропуснала и блъснала леката кола \"Алфа Ромео\", движеща се в права посока. Пострадалият 32-годишен шофьор на италианската кола е получил фрактура на носа и контузия на гръдния кош. Бил е прегледан и освободен за домашно лечение.", "date": "2019.04.17", "title": "Кола се удари в спирка във Варна, младеж е с опасност за живота"}
{"url": "https://www.faktor.bg/bg/articles/ispanskiyat-sad-razreshi-na-parva-instantsiya-ekstradiraneto-na-arabadzhievi", "text": "Испанският съд вече се е произнесъл на първа инстанция по случая на сем. Арабаджиеви и е разрешил те да бъдат екстрадирани у нас. Решението на втора инстанция се очаква през май. Съпрузите Арабаджиеви са собственици на хотелите „Маринела“ в София и „Марица“ в Пловдив, а от лятото на миналата година са с обвинение за участие в организирана престъпна група за укриване на данъци и пране на пари. „Имаме готовност да приключим делото в максимално кратък срок, има море от доказателства“, казват от нашата зам.-главният прокурор Иван Гешев пред БНТ. Ветко и Маринела Арабаджиеви бяха задържани на 7 март в градчето Кабрера де мар близо до Барселона по искане на българските власти. След бягството им от арест на Френската ривиера те се укриваха в жилището на българина Георги Семерджиев на Иберийския полуостров. В ползвания от семейството имот в Испания са намерени 26 телефона. Интересните доказателства в тях са анализи на служители от Националната агенция за приходите „с кого могат да се разберат и с кого са близки“. В телефоните имало източници на информация за заместник-главния прокурор Иван Гешев и за съдии от Специализирания наказателен съд. Освен това са намерени и данни и за опити за укриване на доказателства.", "date": "2019.04.17", "title": "Испанският съд разреши на първа инстанция екстрадирането на Арабаджиеви"}
{"url": "https://www.faktor.bg/bg/articles/pozharnata-proveryava-hramovete-u-nas-predi-praznitsite", "text": "Пожарната започна масови проверки на църквите и катедралите у нас. Причината е да не се допусне инцидент през предстоящите Великденски празници. Проверките вече са в ход, като екипите на Главна дирекция \"Пожарна безопасност\" проверяват основно църкви, манастири и катедрални храмове. Това обясни пред БНР главен инспектор Стефан Стефанов от пожарната. \"Създадената организация в обектите е за действие при една такава ситуация извънредна: условията за успешна евакуация на хората, евакуационно осветление, изходи за евакуация, тяхната поддръжка, схеми за евакуация по местата, където трябва да бъдат разположени\". От дирекцията казаха още, че по време на предстоящите празници пред големите храмове и манастири ще бъдат разположени допълнителни екипи, които да реагират на евентуален инцидент. Проверяват се около 1800 обекта в страната. Преимуществено това са храмовете. Според Стефанов храмовете са рискови обекти за възникване на пожар. \"Рискови обекти са като всички исторически паметници, тъй като са строени преди много години, по различен начин\", уточни главният инспектор.", "date": "2019.04.17", "title": "Пожарната започва масови проверки на храмовете у нас"}
{"url": "https://www.faktor.bg/bg/articles/obshtestvo/ulitsata/zadarzhaha-nad-13-kg-metaamfetamin-v-rayona-na-dunav-most-2", "text": "13,665 кг метаамфетамин задържаха митически и гранични служители в района на Дунав мост 2 „Видин - Калафат“ на 12 април 2019 г. Това съобщиха от Агенция „Митници“. Наркотичното вещество е открито след сканиране с рентген в специално изграден тайник, разположен зад задната броня на лек автомобил „Пежо“ с българска регистрация, напускащ България.  След демонтаж на бронята митническите служители извадили от тайника 14 пакета, обвити в бежово тиксо и съдържащи 13,665 кг бяло прахообразно вещество, което при полеви наркотест е реагирало на метаамфетамин. Водачът на автомобила – П.М., признал, че сам изградил тайника и сложил в него наркотика. Образувано е досъдебно производство по описа на ГПУ Видин. По искане на Окръжна прокуратура – Видин съдът е определил мярка за неотклонение „Задържане под стража“ спрямо П.М., обвинен за извършено от него престъпления по чл. 242, ал. 2 и по чл. 354а, ал. 1 от Наказателния кодекс.", "date": "2019.04.17", "title": "Задържаха над 13 кг метаамфетамин в района на  Дунав мост 2"}
{"url": "https://www.faktor.bg/bg/articles/dvama-inspektori-ot-direktsiyata-po-bezopasnost-na-hranite-v-burgas-zastavat-pred-sada-za-podkup", "text": "Двама инспектори от Областната дирекция по безопасност на храните в Бургас, обвинени в искане и приемане на подкуп, са предадени на съд. Обвинените са Петър А. и Мая К.. Делото ще гледат утре окръжни магистрати в Бургас. От пресслужбата на Окръжната прокуратура в града съобщиха, че двамата обвинени, са работили като инспектор и главен инспектор в отдела \"Контрол на храните\". Двамата, в съучастие по между си, поискали от собственик на търговско дружество, което стопанисвало ресторант в Несебър 500 лева, за да не съставят Акт за установяване на административно нарушение. Няколко дни по-късно те взели банкнотите, дадени им от ресторантьора. Двамата служители били арестувани в момента, в който прибирали белязани банкноти.", "date": "2019.04.17", "title": "Двама инспектори от Дирекцията по безопасност на храните в Бургас застават пред съда за подкуп"}
{"url": "https://www.faktor.bg/bg/articles/ostaviha-v-aresta-trimata-zadarzhani-za-poboya-nad-prodavach-v-gabrovo", "text": "Окръжният съд в Габрово остави в ареста тримата, задържани за побоя в супермаркет, предаде Нова телевизия. Нападението предизвика буря от недоволство и размирици в Габрово. Днес задържаните отново обявиха, че съжаляват за това, което се е случило. Богатото им съдебно минало и рискът да се укрият бяха аргументите, с които магистратите ги оставиха зад решетките. Тримата ще изчакат старта на делото в ареста във Велико Търново. Бяха преместени там заради напрежението в Габрово.", "date": "2019.04.17", "title": "Оставиха в ареста тримата, задържани за побоя над продавач в Габрово"}
{"url": "https://www.faktor.bg/bg/articles/obshtestvo/zakon-i-red/apelativniyat-sad-v-atina-osadi-balgarin-na-dozhivoten-zatvor-za-ubiystvo-i-gavra-s-5-godishnata-mu-dashterya", "text": "Апелативният съд в Атина не прие никакви смекчаващи вината обстоятелства и осъди Станислав Бакърджиев на доживотен затвор за умишлено убийство,гавра с мъртъв човек и използване на оръжие. Заедно с бащата е осъден на 9 години затвор и Насиф Ахмедов,който е помагал за заличаване на следите от убийството. Майката на петгодишното дете беше призната за невинна и освободена, предаде БНР. Защитата се опита за убеди магистратите,че бащата Бакърджиев не е извършил убийството,но доказателствата на експерти категорично потвърдиха вината му за смъртта на малката Ани. Съдът не посочи в кой затвор ще бъдат настанени двамата осъдени българи,поради страх от протести на граждани.По време на прекараните до сега години в затвора,двамата споделиха,че са подложени на силен натиск и издевателства от други затворници,като отмъщение за убийството на детето.", "date": "2019.04.17", "title": "Апелативният съд в Атина осъди  българин на доживотен затвор за убийство и гавра с 5-годишната му дъщеря"}
{"url": "https://www.faktor.bg/bg/articles/politika/hlyab-i-pasti/vladimir-putin-krastnikat-na-evropeyskite-krayno-desni", "text": "След 2014 година отношенията между Западът и Русия се промениха, а Владимир Путин стана неприемлив за западните политици.  През март същата година той подписа указ за анексирането на украинския полуостров Крим. През април в Източна Украйна започна конфликт в Донбас между проруските сепаратисти, подкрепени от Москва и киевските войски, появиха се първите загинали.  Месец след знаменитата среща \"Европа-Азия\" в Милано през ноември 2014 година Франсоа Оланд обяви, че създадената ситуация не позволява да бъде завършена планираната чрез междудържавен договор доставка на кораби \"Мистрал\" за Русия.  Този период става повратен момент в отношенията между Кремъл и Запада. До тогава Москва общуваше тайно с крайнодесните европейски партии, сега обаче тези отношения излязоха от сянката. Руският президент не се притеснява да се появява заедно с тях публично. Той го показа, приемайки Марин Льо Пен през март 2017 година в разгара на президентската кампания във Франция. Снимката с тяхното ръкостискане обиколи целия свят. През август 2018 година още една снимка се превърна в сензация. Путин, поканен на сватбата на Карин Кнайсъл, външен министър на Австрия и свързана с крайнодясната Австрийска партия на свободата, танцува валс с булката сред стотиците гости на тържеството, облечени в традиционни костюми. Европейците, изпълнени с подозрения за руска намеса в президентските избори в САЩ през 2016 година, след това от проникването на руски хакери в електронната поща на Емануел Макрон и неговия предизборен щаб, са разтревожени. В навечерието на евроизборите за Европейски парламент (23-26 май) тази тревога се засилва, защото мнозинството крайнодесни групи в ЕС ще издигнат свои кандидати. По данни на германската прес-група RND, спецслужбите са започнали разследване на  включително и с партията \"Алтернатива за Германия\", която за пръв път влезе в Бундестага през 2017 година. През февруари същата година Фрауке Петри, тогавашната лидерка на АзГ, беше поканена в Москва за среща с председателя на Държавната дума Вячеслав Володин и с лидера на ултранационалистическата партия ЛДПР Владимир Жириновски, съюзник на Кремъл. \"Путинска Русия постепенно се превърна в съюзник на крайно десните в борбата срещу либералната демокрация, те взаимно се засилват един друг и тяхната коалиция е в състояние да отслаби и дестабилизира Запада и, особено, Евросъюза\", подчертава Антон Шеховцов, научен сътрудник в Института за евроатлантическо сътрудничество. Всъщност, почвата беше подготвена дълго преди Владимир Путин да започне да се появява в медиите в компанията на известни крайнодесни. Посредници имаше достатъчно в кръговете повече или по-малко близки до Кремъл. Например, Александър Дугин, теоретик, възпяващ евразийството. Друг посредник е православният 44-годишен олигарх Константин Малофеев, включен в списъка с европейски санкции заради неговата роля във финансирането на войната в Украйна.  Този милиардер с кокетна брадичка активно помага за контактите с крайно десните европейски партии, започвайки с \"Националния фронт\" на Жан-Мари Льо Пен, а след това и с дъщеря му Марин.  \"Ние сме длъжни заедно да опазим християнска Европа\", заяви през 2016 година епископ Тихон, наричан \"духовния наставник на Владимир Путин\". Незаменим в качеството си на посредник в отношенията с европейските крайнодесни е и основателят на  ЛДПР Владимир Жириновски. Депутатът от Държавната дума, известен в миналото с приятелските си връзки със Саддам Хюсеин, организира симпозиуми с цел обединение на \"патриотичните партии\" с различни убеждения.  През него минават финансовите канали за подкрепа на \"другарите\". В своя огромен кабинет на 10-я етаж на Държавната дума, 72-годишният Владимир Жириновски се защитава от обвиненията, че отдава предпочитанията си на крайно десните. \"Много-много отдавна се опитах да се срещна с Ширак, но трябваше да се запиша и да чакам 6 месеца. С Льо Пен всичко стана много по-бързо\", казва той. Жириновски, който с лекота се прави на шут, когато е на трибуната, вечният кандидат за президент на Русия, чиято партия фактически много години представя в изгодна светлина действащата власт, умее да е сдържан в личен разговор.  \"Всичко е по вина на европейците. Заради неправилното разбиране на Украйна и Крим, центристките, консервативните и социал-демократическите партии се отвърнаха от Русия\", твърди той. Радикалните емисари на Стария свят не останаха встрани от установяването на отношенията с Москва. \"Консултантите\", заселили се в Русия или \"гостите\", пристигащи в командировка, се стремят да култивират тази близост, започнала още когато крайнодесните европейци започнаха да Националистическата риторика на лидера на Кремъл, неговите фантастични представи за \"многополярния свят\", неговото желание да изведе на преден план \"защитата на християнските ценности\" (като контрапункт на \"западния упадък\"), систематичните атаки от страна на прокремълските медии по повод мигрантите от Близкия Изток и Африка, които \"заселват\" Европа (и техният крайно ограничен брой в Русия), поддържането на хомофобия в страната...всичко това се оказа привлекателно за някои. \"Путин заяви за намерението си да защити националната самобитност и ние напълно сме солидарни с него\", заяви през ноември в интервю за руска медия Матео Салвини. \"Москва смята това за напълно нормално. Руските власти имат железобетонно алиби. След като сме победили във Втората световна война, никой не може да ни заподозре в нацизъм или фашизъм. Това е крайно цинична гледна точка\", коментира журналистът от \"Новая газета\" Кирил Мартинов.  \"Броят на цитираните от руските медии крайнодесни \"експерти\" е много голям, защото те говорят много хубави неща за Русия. Всеки ден получавам от руската версия на Russia Today информация за разговор с някой си \"германски политолог\", който твърди, че Кремъл е на прав път или осъжда кризата с мигрантите. Това позволява на руснаците да бъде обяснено, че \"у нас е много по-добре\", коментира Мартинов. \"Защо трябва да се влагат толкова сили в отношенията с \"Националния фронт\", след като традиционните политически сили, особено консервативните и либералните, винаги са се вслушвали в Русия и дори са били близки с нея, и те имат перспективи да се върнат на власт\", задава въпрос Жан-Ив Камю, специалист по крайнодесните движения.  И отговаря:  \"Нашата хипотеза е, че руските политически власти анализирайки баланса на силите в голямото семейство на десните, започват да се съмняват в това, че  правителствените десни партии продължават да са благосклонни към руските интереси\". Путинска Русия не се ограничава само с оказването на влияние. Тя и плаща.  Според дипломатически източници, българската партия \"Атака\", чиито лидер е Волен Сидеров, известен със своите антисемитски и расистки възгледи, явно е получавала средства от Москва.  През ноември 2011 година \"Националният фронт\" на Марин Льо Пен получи кредит в размер на 9 млн евро от руска банка, а тя се оправда с думите, че \"нито една банка в Европа не отговорила на молбите и\". Според руския журналист Кирил Мартинов, съществуването на финансови връзки между Русия и крайнодесните не предизвиква съмнение.  каквато съществуваше по времето на СССР, но сега от нея се възползват крайнодесните сили\", казва той. По думите му, завоят на Кремъл към крайнодесния фланг се е ускорил още повече след избирането на Тръмп за президент, нещо, което вдъхнови Жириновски да пие шампанско в Държавната дума. Руският елит се надяваше да получи изгода от победата на Тръмп, но я застигна разочарование. Затова пък силно я ентусиазира Брекзит. \"Западните политици приписват на Русия намеса в изборите и референдумите по целия свят. В действителност нещата са още по-сериозни - Русия се бърка в мозъците им и те не знаят какво да правят със собственото си променено съзнание\", присмя се близкия до Кремъл политолог Владимир Сурков в статията си \"Дългата държава на Путин. Съосновател на управляващата партия \"Единна Русия\", съветник на президента Путин, именно той е авторът на концепцията за \"суверенната демокрация\", която в значителна степен вдъхнови Кремъл за разгръщането на извратения патриотизъм, насочен към европейските крайнодесни.", "date": "2019.04.17", "title": "Владимир Путин - кръстникът на европейските крайно десни"}
{"url": "https://www.faktor.bg/bg/articles/novini/balgariya/lekarskiyat-sayuz-tarsi-podkrepa-ot-evropeyski-partnyori-zaradi-agresiyata-nad-meditsi", "text": "Българският лекарски съюз (БЛС) апелира за подкрепа от Постоянния комитет на европейските лекари заради продължаващата агресията над медици. Това съобщиха от пресслужбата на съсловната организация. В писмото си от БЛС посочват, че за периода 2011-2013 г. осъдените ефективно за посегателство над лекар, медицинска сестра или фелдшер са били двама, а за периода 2014-2016 г. - един. Справка в Прокуратурата за 2017 г. и за 2018 г. показва, че новообразуваните производства за агресивни прояви спрямо медици са били съответно 37 и 26, допълват още в писмото си от съсловната организация. От там подчертават, че по данни на Министерството на здравеопазването само за първите два месеца на 2019 г. са били регистрирани 114 случая на вербална агресия в Центровете за спешна помощ и близо два пъти повече в лечебните заведения.", "date": "2019.04.17", "title": "Лекарският съюз търси подкрепа от европейски партньори заради агресията над медици"}
{"url": "https://www.faktor.bg/bg/articles/vazrastna-zhena-hvarli-moneti-v-dvigatelya-na-samolet-predi-polet-za-kasmet", "text": "Възрастна жена хвърли монети в двигателя на самолет на китайската авиокомпания \"Tianjin Airlines\" за късмет преди полета, съобщи South China Morning Post. Вътрешният полет между градовете Хохот и Чифен е бил забавен с два часа заради инцидента. Машината е трябвало да излети в 8 часа сутринта, но това не се е случило, тъй като техници е трябвало да прегледат внимателно двигателя и да извадят монетите. Останалите пътници са свалени и преместени на друг самолет. Жената е била ескортирана от полиция заедно с приятелката й и отведена за разпит. Хвърлянето на монети е свързано с призоваване на късмет в китайската култура и много хора дори окачат монети в домовете си, защото ги свързват с просперитет. Въпреки че малки обекти като монетите може да изглеждат незначителни в сравнение с размера на самолетния двигател, те могат да предизвикат сериозни щети на ключовите му движещи се части. Това не е първият път, в който пътник хвърля монети в двигателя на самолет. В началото на годината друга китайска авиокомпания “Lucy Airlines” заведе иск срещу пътник, извършил същото деяние за късмет, което е струвало на авиопревозвача 20 000 долара.", "date": "2019.04.17", "title": "Възрастна жена хвърли монети в двигателя на самолет"}
{"url": "https://www.faktor.bg/bg/articles/tass-sarbiya-e-zapochnala-da-stroi-turski-potok-bez-da-chaka-balgariya", "text": "Сърбия е започнала работата по строителството на „Турски поток“ без да чака завършването на работата по българския участък, заяви в първият вицепремиер и външен министър на Сърбия Ивица Дачич на съвместна пресконференция с руския си колега Сергей Лавров в Москва, предава ТАСС. „Няма да чакаме да бъде построен българският участък. Вече започнахме строителството на сръбската част на „Турски поток“, заяви той. По-рано сръбският премиер Ана Бърнабич заяви, че разрешението за строителството на газопровода ще бъде издадено до края на април и изграждането му ще започне официално. Агенцията по енергетиката на Сърбия одобри на 5 март строителството на сръбската част от „Турски поток“, като се планираше то да започне в началото на април. С реализацията на проекта от границата с България до тази с Унгария се занимава съвместно предприятие на „Газпром“ и „Сърбиягаз“ - Gastrans d.o.o. Novi Sad. Строителството трябва да бъде завършено до 15 декември, а газта по тръбопровода трябва да тръгне до края на април 2020 година.", "date": "2019.04.17", "title": "ТАСС: Сърбия е започнала да строи „Турски поток“ без да чака България"}
{"url": "https://www.faktor.bg/bg/articles/vsyako-peto-rabotno-myasto-v-rusiya-vredno-ili-opasno-za-zhivota", "text": "Всяка пета работа в Русия е вредна или опасна, съобщават от Министерството на труда, цитирано от ТАСС.  Агенцията провери 26,5 милиона работни места.  По-рано вицепремиерът Татяна Голикова обеща, че работодателите, които създават безопасни работни места, ще получават обезщетения и преференции от Фонда за социално осигуряване, напомня медията.", "date": "2019.04.17", "title": "Всяко 5-то работно място в Русия - вредно или опасно за живота"}
{"url": "https://www.faktor.bg/bg/articles/valeriy-rashkin-pravitelstvoto-na-medvedev-tryabva-da-si-hodi", "text": "Днес Дмитрий Медведев ще докладва пред Държавната Дума за резултатите от работата на правителството. Всъщност има много въпроси към премиера, но няколко са достатъчни, за да стане ясно колко неефективен е този кабинет. По инициатива на правителството всички хора в Русия без съдебен процес бяха „осъдени” на пет години задължителна работа. В последния доклад в Думата, вие открито сте излъгали, че средната продължителност на живота надхвърля 70 години. Всъщност това е само прогноза за тези, които току-що са родени. А днес повече от половината мъже умират до 65 години. Колко дълго ще водите руснаците за носа? И още. На 2 април Конституционният съд безапелационно отказа да искането на  Комунистическата партия на Руската федерация, ЛДПР и СР за обявяване на противоконституционно повишаването на пенсионната възраст. Това изглежда достатъчно, за да понесе властта своята политическа отговорност към народа. Разбира се, това не е достатъчно, но готови ли сте да понесете политическа отговорност за вашите антисоциални инициативи? Според президентските укази от май до 2020 г. правителството трябва да създаде и модернизира 25 милиона високопроизводителни работни места. За целта не случайно бяха поставено от президента като първостепенни задачи: ускоряване на икономическото развитие на страната, увеличаването на независимостта и устойчивостта на нейната икономика, както и увеличаването на равнището на благосъстояние на нашите граждани, които  до голяма степен зависят от нея. Остават осем месеца. Предварително предвиждам, че ще се опитате да  манипулирате статистика и да не говорите за нови високопроизводителни работни места, а за всички работни места. Въпреки това, според Росстат, дори общият им брой бързо намалява. От 2014 г. до 2017 г. техния брой е намалял от 18.2 на 17.1 млн. Евро. Кой е отговорен за явния саботаж на указанията на руския президент? От 2014 г. депутатите в Държавната Дума от Комунистическата партия на Руската федерация постоянно посочват необходимостта от намаляване на плащанията към топ мениджърите на държавните компании. Това важи особено за бонусите и премиите, те са изкуствено надути и не съответстват на ефективността на изпълнението на онези задачи, за които държавата е създала съответните организации. На 4 декември 2014 г. президентът всъщност подкрепи предложението на Комунистическата партия на Руската федерация . След съобщението до Федералното събрание правителството получи нужните указание. Президентската администрация информира директно Комунистическата партия на Руската федерация: \" Вашите предложения ще бъдат взети под внимание при изпълнението на гореспоменатите указания на президента на Руската федерация .\" Какъв е резултатът? Правителството все още не е внесло законопроект за максималната работна заплата и възнаграждението на топ мениджърите на държавните предприятия, а ключовите показатели за изпълнение, въведени с подзаконов акт, са чисто и просто проформа. Как тогава ще обясните на 20-те милиона бедни хора защо 16-те членове на борда на директорите на „Газпром” получават 20 000 минимум за издръжка ?! Само доходът на Милър се оценява на 13 000 заплати. През май 2008 г., когато станахте премиер, един литър бензин AI-95 струваше 23 рубли. Цената му се повиши, както когато цената на петрола се повиши, така и когато падна. Тя се удвои и стигна до 46 рубли за литър. А вие обещавахте да задържите цена от 45.5 или дори 45 рубли на литър - пълен смях! Вие само \"заплашително\" казвате на петролната индустрия, че ще увеличите износните мита, вместо да ги лишите от лицензи и да приберете парите за държавен наем в бюджета. Ако не можеш да дадеш цена, такава каквато е във Венецуела - 60 копейки или 19 рубли в Иран, то поне тя да бъде 30 рубли на литър, както е в Туркменистан, Азербайджан и Казахстан, защо не подадеш оставка? Под стриктното ви ръководство от 2012 до 2018 г. бяха ликвидирани 1000 болнични организации и почти 165 хиляди болнични легла. Наличието на лекарства рязко е спаднало както в селските райони, така и в големите градове, дори в Москва, където редица области са останали без болници. Увеличила се е както смъртността на пациентите у дома, така и смъртността поради забавена медицинска помощ, опашки, пренаселеност и др. Точно за това Комунистическата партия предупреди през 2015 г. , настоявайки правителството да се откаже от порочната \"оптимизация\" на здравната система. Вие, както обикновено, не възприемате разумни съвети. В резултат на това днес Татяна Голикова отбелязва продължаващо нарастване на смъртността в 32-ва региона на Русия. Можете ли да кажете отговорно, че това не е целта на правителството?  В много отношения тези въпроси са реторични. Единственият адекватен отговор на тях може да бъде само оставката на правителството! Само, че то не е готова да поеме отговорност за безкрайните неуспехи и явната неефективност от неговото управление.", "date": "2019.04.17", "title": "Руски депутат: Правителството на Медведев трябва да си ходи"}
{"url": "https://www.faktor.bg/bg/articles/novini/svyat/ruskiyat-metalen-magnat-oleg-deripaska-iskam-da-bada-izvaden-ot-cherniya-spisak", "text": "Руският олигарх Олег Дерипаска, вкаран в черния списък със санкции на САЩ, заяви, че обвиненията срещу него са политически мотивирани. Дерипаска и някои компании, които той контролира, бяха засегнати от американските санкции преди една година, когато Вашингтон наложи наказателни мерки на някои от най-големите руски компании и бизнесмени, за да санкционира Москва заради намесата й в президентските избори през 2016 г и други злонамерени действия.   През март Дерипаска подаде граждански иск срещу американското правителство, твърдейки, че е несправедливо обвинен за участие в дейности на руското правителство.   „Знам, че съм наказан само защото съм руски бизнесмен. Няма друго рационално обяснение. Да видим какви доказателства срещу мен ще бъдат представени пред съда. Искам да бъда изваден от черния списък. Защото той не отговаря на ничий закон, дори американските. И защо почти целият руски частен сектор попадна в списъка? Защото някои били приближени на Путин? Защото подкрепяли нещо, за което твърдят, че е зловредна дейност? Това е безсмислено“, заяви Дерипаска. Той призна, че заведеното от него дело „ще бъде труден казус“, добавяйки, че разпространеният доклад на специалния прокурор Робърт Мълър може да изчисти името му.   Мълър разследваше руския метален магнат заради близките му връзки с Кремъл и отношенията му с Пол Манафорт, ръководителя на предизборната кампания на Доналд Тръмп, който бе осъден на 7 1/2 години затвор за манипулиране на свидетели, данъчни и банкови измами и други престъпления.   Манафорт предложил да сподели информация за кампанията с Дерипаска, но няма доказателства, че последният е приел офертата.   Дерипаска изрази готовност да се оттегли от управителните органи на руския производител на ванове ГАЗ, за да бъдат вдигнати американските санкции срещу компанията.", "date": "2019.04.17", "title": "Руският магнат Олег Дерипаска: Искам да бъда изваден от черния списък"}
{"url": "https://www.faktor.bg/bg/articles/nameriha-moshtite-na-svettsite-ot-kulata-strela-na-notr-dam", "text": "Реставраторите, изследващи парижката катедрала \"Нотр Дам\" след пожара, успяха да намерят металната фигура на петел, която украсяваше изгорялата кула стрела и се смяташе за унищожена от огъня, съобщават АФП и БТА. В петела се съхраняват мощи на Свети Дени и на Света Женвиев - покровители на Париж, както и парченце от Трънния венец. Идеята е реликвите на върха на кулата-стрела да пазят града от беди. Тъй като металната фигура е подсилена, още не е проверено дали реликвите са невредими. Галският петел е един от символите на Франция.  Кулата-стрела е била унищожена и през Френската революция. Тя е възстановена по време на мащабната реставрация на катедралата във втората половина на 19 век.  Много от светините в \"Парижката Света Богородица\" бяха спасени. Тръненият венец, туниката на Свети Луи, парче от кръста на Христос и пирон, с който е бил закован за него, реликварии и картини бяха изнесени с човешка верига от пожарникари, полицаи и служители на кметството. Ценностите от съкровищницата в катедралата също са спасени.  Монументалната \"Пиета\" на скулптора Никола Кусту, стояща зад олтара, също оцеля.  Трите големи кръгли витража от 13-и век са спасени. Двата по-големи - северният и южният, са с диаметър 13 м. Големият орган оцеля, но състоянието му ще стане ясно, когато изсъхне. Триметровите статуи на апостолите и евангелистите от покрива на катедралата - 16 на брой, миналата седмица бяха преместени за реставрация и оцеляха.", "date": "2019.04.17", "title": "Париж си отдъхна: Намериха мощите на светците-покровители от изпепелената кула-стрела"}
{"url": "https://www.faktor.bg/bg/articles/es-zaplashi-sasht-s-12-miliarda-dolara-mita", "text": "Днес Европейският съюз обяви  широкообхватен списък от стоки, произведени в САЩ, от пчелен восък до автомобилни части, на които ще бъдат наложени мита в отговор на субсидидирането на Boeing, което заплашва да разпали отново трансатлантическата търговска война, предава AFP. Те възлизат на 12 милиарда „Европейските компании трябва да могат се конкурират в справедливи и равни условия... Трябва да продължим да защитаваме равните условия за нашата индустрия“, заяви в изявление еврокомисарят по търговията Сесилия Малмстрьом. Претенциите на Брюксел за „Боинг“ са в отговор на подобно искане на Вашингтон за 11 миларда долара компенсации за субсидиране на „Еърбъс“.", "date": "2019.04.17", "title": "ЕС заплаши САЩ с 12 милиарда долара мита"}
{"url": "https://www.faktor.bg/bg/articles/novini/balgariya/prieha-na-parvo-chetene-promeni-v-zakona-za-targovskiya-registar", "text": "Парламентът прие промени в Закона за Търговския регистър и регистъра на юридическите лица с нестопанска цел на първо четене, съобщава Агенция „Фокус“. „За“ промените гласуваха 87 народни представители, без „против“ и „въздържали се“. Законопроектът е внесен от Министерски съвет и предвижда заявленията за обявяване на декларациите от Закона за счетоводството и тези за вписване на обстоятелствата относно действителните собственици по Закона за мерките срещу изпирането на пари на неактивните предприятия да се разглеждат по реда на постъпването им отделно от другите заявления. Целта на законопроекта е подобряване на организацията и ефективността в работата на Търговския регистър и на регистъра на юридическите лица с нестопанска цел и преодоляване на забавянето при обработването и разглеждането на всички категории заявления за вписване, заличаване и обявяване.", "date": "2019.04.17", "title": "Приеха на първо четене промени в Закона за Търговския регистър"}
{"url": "https://www.faktor.bg/bg/articles/novini/balgariya/stiker-s-vgraden-chip-shte-pokazva-ekokategoriyata-na-avtomobila", "text": "Стикер с вграден чип ще показва екокатегорията на автомобила.  В дните с пикови стойности на замърсяване на въздуха, на автомобилите, които отделят високо количество вредни емисии ще може да се забранява да влизат в центъра на градовете. Новите екокатегории ще взимат предвид вида гориво, като така автомобилите с газови уредби ще бъдат облекчени.  Вграденият чип, който ще показва екокатегорията на автомобила, ще се намира в стикера за годишна техническа проверка, предвижда проектонаредбата.  Автомобилите с газови уредби ще спадат към по-екологичните. Проектонаредбата предвижда не само по-лек режим за автомобилите на алтернативни горива като природен газ, но и различна методика на измерване на изгорелите газове, заяви пред БНТ инж. Георги Илиев от Националната камара на автосервизите. Стикерите няма да кореспондират пряко с европейския стандарт, изтъкна той. \"Един от най-вредните газове, който се измерва, е въглеродният окис, който е с 20-25% по-нисък в алтернативните горива от бензина. Така автомобилът ще получи стикер с по-висок еко клас, но не с по-висок „Евро“ клас\", обясни инж. Илиев. Повишава се данъкът за стари коли. Ще обнови ли това автомобилния парк у нас? За да бъдат екологични автомобилите с алтернативни горива, горивните им системи трябва да бъдат настроени правилно. Сега се измерват изгорелите газове на основното гориво, а сегашната проектонаредба предвижда да се измерва общото отделяне на изгорели газове. Наредбата ще поощри хората да си ремонтират и подменят катализаторите, тъй като без тях на практика не може да се изпълни еконормата, зададена от производителя.", "date": "2019.04.17", "title": "Стикер с вграден чип ще показва екокатегорията на автомобила"}
{"url": "https://www.faktor.bg/bg/articles/yavor-ot-graviti-ko-e-imal-heroin-v-kravta", "text": "\"Певецът Явор от \"Гравити Ко\" е имал хероин в кръвта си, когато е издъхнал. Физико-химичната експертиза, изготвена от ВМА на база проби от косми, кръв и черен дроб, показала, че изпълнителят системно в последните три месеца поне е използвал наркотици. Това заяви пред в. \"Телеграф\" говорителят на Софийската районна прокуратура Невена Зартова. Тя беше категорична, че няма данни за насилие върху Явор Захариев. През уикенда сестра му Рая написа пост във Фейсбук профила си,  в който твърди, че брат й е бил пребит и е умрял от раните си, както и че е бил чист от наркотиците. Медицинските експертизи обаче опровергават думите й. Явор Захариев беше открит в началото на месеца в безпомощно състояние и с отекли и подути крайници. Носът му бил разбит от падане. Първоначално имаше предположения, че е бил пребит, но те бяха опровергани от лекарите в \"Пирогов\". Малко преди да изпадне в кома, вокалистът на \"Гравити Ко\" е бил посетен от разследващи. Със знаци им е отговорил на въпроса \"Бит ли си\", като категорично е обявил: \"Не\". Предстои медиците от \"Пирогов\" да направят обобщената съдебномедицинска експертиза, в която ще има пълният набор от изследвания. Още приживе медиците обявиха, че бъбреците на пациента са тотално отказали, а сърцето му било много уголемено. Причина за смъртта на Явор Захариев е болестно състояние - сърдечна недостатъчност, бъбречна недостатъчност и кръвоизлив, показват данните на медиците.", "date": "2019.04.17", "title": "Откриха хероин в кръвта на починалия вокалист на \"Гравити Ко\""}
{"url": "https://www.faktor.bg/bg/articles/tiho-i-vedro-utro-sledobed-oblatsi", "text": "Днес увеличението на облачността от север-североизток ще продължи и след обяд над по-голямата част от страната ще бъде значителна. На отделни места в Източна България, а към края на деня и в Западна ще има превалявания от дъжд. Ще духа слаб до умерен вятър от север-северозапад. Максималните температури ще са между 12° и 17°, в София около 15°, съобщи „Фокус”. По Черноморието облачността ще е значителна и на места ще има превалявания от дъжд. Ще духа слаб до умерен вятър от север-североизток. Максималните температури ще са между 11° и 14°. Температурата на морската вода е 11-13°. Вълнението на морето ще бъде 1-2 бала. Над планините след обяд ще е предимно облачно, на места ще превали дъжд, над 1800 м - сняг. Ще духа до умерен северозападен вятър. Максималната температура на височина 1200 метра ще е около 6°, на 2000 метра – около минус 2°. Атмосферното налягане през деня ще се задържи почти без промяна - малко пи-високо от средното за април.", "date": "2019.04.17", "title": "Тихо и ведро утро, следобед - облаци"}
{"url": "https://www.faktor.bg/bg/articles/ogranichavat-dvizhenieto-v-tunel-trayanovi-vrata-na-am-trakiya", "text": "Движението в активната лента в тръбата за Бургас на тунел \"Траянови врата\" на магистрала \"Тракия\" ще бъде ограничено от 10:00 до 15:30 часа  заради ремонт на осветителната система и видеонаблюдението, съобщава пресцентърът на АПИ.   Трафикът ще се осъществява в изпреварващата лента. Необходимо е шофьорите да карат внимателно и да спазват стриктно поставената сигнализация.", "date": "2019.04.17", "title": "Ограничават движението в тунел „Траянови врата“ на АМ „Тракия“"}
{"url": "https://www.faktor.bg/bg/articles/karvava-arena-za-pitbuli-kray-samokov", "text": "58 души бяха задържани вчера за организиране на кървавите състезания с питбули край Самоков. Боевете били организирани в неделя. Мястото е в гориста местност над язовир “Искър”. Мераклиите за боеве използвали прикритието на изоставена панелка, която навремето била част от пионерски лагер. Там сложили две дървени арени, на които да се провеждат боевете. Полицаите получили оперативна информация за битките и отишли на място. Заварили коли с регистрационни номера от цялата страна. Голяма част от задържаните са от Пазарджик и областта. По оперативни данни там също се провеждат кучешки боеве. По време на боевете е имало залагания. Всички присъстващи на мястото са разпитани в полицейското управление в Самоков. Повечето се оправдали, че ги е завел приятел, съобщава Нова телевизия. Сред задържаните има такива, които са си плащали само, за да гледат боевете. За огранизиране на кучешки боеве законът предвижда до 5 години затвор, както и глоба от 1000 до 10 000 лева.", "date": "2019.04.17", "title": "Кървава арена за питбули в бивш пионерски лагер край Самоков"}
{"url": "https://www.faktor.bg/bg/articles/balgarski-pisatel-uspyal-da-vzeme-obgoreno-parche-ot-opozharenata-katedrala-v-parizh", "text": "„Чудовището (пожарът) е общочовешка трагедия. Но то не успя да убие светлината”. Това каза за „Здравей България” по Нова телевизия Димо Райков - български писател, който живее в Париж. Той е един от малкото хора, които заедно с група журналисти са успели да влязат във вътрешността на опожарената катедрала. Той дори успява да вземе обгорено парче от храма. „Няма да забравя следната гледка при пожара – ректорът на \"Нотр Дам\" плачеше. По същия начин плачеше баща ми, когато влезе за първи път в катедралата. А той не беше набожен човек”, сподели Райков. „Отвън сякаш няма голяма разлика след инцидента. Отвътре обаче се виждат два огромни кратера горе на покрива и всичко е опустошено. Останал е само кръстът, който свети”, добави писателят. Ето какво написа той на 15 април, 23 часа, Париж: Катедралата-богиня продължава да гори. Франция плаче. Светът е изтръпнал. Кулата-стрела и централната камбана вече ги няма… Съобщиха току-що, че следващите два часа ще бъдат решаващи дали “Нотр Дам” ще…изчезне… Тази снимка и куп още уникални снимки съм направил само дни преди днешната трагедия. Димо Райков", "date": "2019.04.17", "title": "Български писател за \"Нотр Дам\" отвътре: Беше останал само кръстът, който светеше"}
{"url": "https://www.faktor.bg/bg/articles/ranenata-v-korema-uchenichka-ostava-v-pirogov", "text": "Ученичката, която пострада след спор в в училище,  остава в \"Пирогов\". Деветокласничката е приета в Спешната болница във вторник, след като е ударена в корема от момче от друг клас.  Това се случва в столичната гимназия по хранително-вкусови технологии. Инцидентът се случил преди началото на 5-я час. От ръководството на гимназията твърдят, че за първи път се налага линейка да влиза в училището, заради бит ученик. А според бащата на момичето това е третият път, в който посягат на детето му. Причината за спора са момиче и момче. Трите девойки, които са влезли в спор с момчето са заплашвали неговата приятелка. Той отправя предупреждение към тях да не я заплашват и възниква конфликт с обидни думи. Свидетели са само приятелките на момичето и приятелите на момчето, така че самата истина няма как да знам. Това каза директорът на Професионална гимназия по хранително-вкусови технологии Нели Стоянова в ефира на Нова телевизия. Информирано е и Трето районно управление. Образувана е преписка и в момента тече разследване. Учителката на пострадалото момиче Росица Попова първа е разбрала за инцидента. „По-голямата част от класа, след биенето на звънеца беше в класната стая. Две от момичетата излязоха набързо и ми съобщиха, че има бой. В този момент чух вик. Веднага излязох пред вратата на кабинета и я видях на земята. Много се притеснихме. Веднага се обадих на медицинското лице. Информирах директорката и по най-бързия начин сигнализирахме на Бърза помощ, защото наистина детето беше в лошо състояние . Майката на пострадалото момиче съобщи, че в момента дъщеря й е в стабилно състояние. „Следващите 24 часа също ще бъде под лекарски контрол и се надявам всичко да е наред”, каза тя. По думите й дъщеря й е имала и други конфликти в училище с физическа саморазправа, но за първи път, след конфликт, момичето влиза в \"Пирогов\".", "date": "2019.04.17", "title": "Ранената в корема ученичка остава в \"Пирогов\""}
{"url": "https://www.faktor.bg/bg/articles/zam-glavniyat-prokuror", "text": "Манипулация е твърдението, че част от доказателствата по делото срещу Десислава Иванчева и Биляна Петрова са отпаднали, каза заместник-главния прокурор Иван Гешев в интервю за БНТ. „Единицата за справедливост е това, което присъжда съдът. Тези присъди са неокончателни и подсъдимите продължават да са невиновни според българското законодателство и Конституцията“, заяви Гешев. Той обясни, че това, че законодателят е предвидил еднакво наказание за убийство и подкуп – от 10 до 20 години затвор, значи, че той отчита обществената опасност и счита, че особено тежкият случай на подкуп в особено големи размери е сравним на едно убийство. „Съдът е приложил закона. Проблемът е, че досега законът не се прилагаше. Борбата с корупцията беше недостатъчна и това го отчита цялото общество – и оттам се натрупва чувство за несправедливост. Това е една дребна битка в тази война. Когато започна, някои хора се уплашиха, че и с тях ще се случи същото, и се опитват да настроят обществото, че зад тези присъди седи нещо друго, а не справедливост“, коментира Гешев. Зам.-главният прокурор поясни, че предстои да стане ясно дали съдът е оправдал Иванчева и Иванова за получаването на подкупа. По думите му това ще стане, след като излязат мотивите на съда. „Ако стане така, колегите няма да са съгласни, защото не почива на събраните доказателства“, коментира той. Като манипулация Гешев посочи твърдението, че част от доказателствата са отпаднали или олекнали. „Това е манипулация, зад която седят определени политически сили, определени олигархични интереси – от рода на това, че експертизата е доказала, че не е писала тя в бележника и един куп други неща“, обясни Гешев. Той посочи, че е изненада това, че Петко Дюлгеров не е дал обяснения в съда, а не това, че се е отказал от показанията си. „Това, че в момента има осъдителна присъда, не значи нищо. Просто единият етап е приключил и идва следващият\", заяви Гешев.", "date": "2019.04.17", "title": "Гешев: Законодателят е предвидил еднакво наказание за убийство и подкуп – затвор до 20 години"}
{"url": "https://www.faktor.bg/bg/articles/politolog-ninova-ne-kalkulira-novite-vragove-tya-gi-machka", "text": "\"Стилът на Нинова е авторитарен, лидерски, властващ. Тя по-скоро играе твърдо, а не толкова политически. Тя не калкулира новите врагове, които би си спечелила, а гледа да налага политически своите ходове и да мачка враговете\", това каза в интервю за Избори.бг политологът от изследователски център \"Тренд\" Анастас Стефанов. \"Такъв беше и подходът със Станишев. По време на гласуването на Инстанбулската конвенция преди време си пролича разделителната линия между европейското БСП и националното БСП. Курсът \"Нинова\" е реакционен към европейските процеси и към Станишев. Очевидно е, че листата на БСП ще залага на националното, националната проблематика ще бъде водеща на евроизборите. В тази проблематика Нинова и Елена Йончева се чувстват по-сигурни, докато Станишев е европейското лице, което е на трето място. БСП по този начин ще води кампания в две успоредни линии.\", каза Анастас Стефанов Той добави, че това което откроява двете листи е, че при БСП има залагане на националния характер за сметка на европейския характер. \"БСП успя да събуди по-голям интерес от гледна точка на вътрешно-партийните битки, които протичат в партията. В ГЕРБ трябваше да менажират скандалите, които протичат между тях. Това, което откроява двете листи, е  вътрешно-партийният конфликт дали Станишев да бъде включен в листата легитимира това, че в БСП е налице яростна опозиция.\"", "date": "2019.04.17", "title": "Политолог: Нинова не калкулира враговете, тя ги мачка"}
{"url": "https://www.faktor.bg/bg/articles/protest-v-podkrepa-na-dzhulian-asandzh-pred-angliyskoto-posolstvo-v-sofiya", "text": "Очаква се протест пред английското посолство в София, в подкрепа на Джулиан Асандж. Призивът на организаторите е хората да се съберат в 18 часа. Съоснователят на \"Уикилийкс\" прекара последните 8 години в еквадорското посолство в Лондон и беше арестуван миналата седмица от британската полиция. Това стана възможно, след като Еквадор взе решение повече да не му предоставя право на убежище. Предстои британските съдебни власти да разгледат поисканата от САЩ екстрадиция на съоснователя на \"Уикилийкс\".", "date": "2019.04.17", "title": "Протест в защита на Асандж пред английското посолство в София"}
{"url": "https://www.faktor.bg/bg/articles/nova-aktsiya-na-kat-v-stranata-veche-pogvat-i-motoristite", "text": "От днес започват засилени проверки на КАТ в цялата страна. Специален акцент ще бъде поставен към водачите на мотоциклети. И по-конкретно – дали те са правоспособни, носят ли нужните обезопасителни средства, и дали правилно са поставили регистрационните табели. Според изискванията на закона регистрационните табели на мотоциклетите се поставят само отзад, така че да се осигури тяхната видимост и осветеност през нощта. Освен това при закрепването им не трябва да се нарушава формата на табелата, целостта на графиката и символите на номера. При проверките на другите моторни превозни средства, специално внимание ще сe обръща и на правилното използване на обезопасителни средства при превоз на деца. Успоредно с това ще се следи и спазването на скоростните режими. Акцията ще продължи до 24 април, като полицията ще проверява и за неправоспособни водачи, както и за използването на колани, каски и детски столчета.", "date": "2019.04.17", "title": "Нова акция на КАТ в страната, вече погват и мотористите"}
{"url": "https://www.faktor.bg/bg/articles/novini/svyat/-svobodna-rusiya-vadi-na-svetlo-litsata-uzurpirali-vlastta-i-uchastvali-v-grabezha-na-stranata", "text": "Форумът „Свободна Русия“ стартира проект „Списъкът на Путин”, който да се \"превърне в основа за бъдеща лустрация на лица, отговорни за унищожаването на свободите и разграбването на Русия”, съобщават на уебсайта на форума. Целта на проекта е „да се търсят, събират и обобщават  данни за лицата, пряко отговорни за създаването и функционирането на система за узурпиране на властта и потискане на гражданските свободи в Русия, нарушаване на правата на човека, водене на агресивна война и окупиране на територии на други държави, насърчаване на омраза и участвали в грабежа, както и за други престъпленията на режима на Путин в страната и в чужбина\", съобщава сайтът Каспаров.ru. В прокета \"Списъкът на Путин\" е записано още, че отговорните за престъпленията на режима на Путин не могат да разчитат на гостоприемство в западните страни, където са свикнали да държат парите си, да купуват имущество и пребивават семействата им. За реализацията на проекта е стартиран специален сайт www.spisok-putina.org. В него ще бъдат публикувани подбробни досиета с биографиите и описание на конкретните престъпления, извършени от тези лица. Списъкът им е одобрен и приет на 4-ия форум на \"Свободна Русия\" във Вилнюс през декември 2017 година. Той е предоставен на различни институции в САЩ, като идеята е списъкът да стигне и до посолствата на западните страни в Русия, с призив да бъдат въведени визови и други ограничения за  лицата, вписани в него.", "date": "2019.04.17", "title": "„Свободна Русия“ вади списък с лицата, узурпирали властта и участвали в грабежа на страната"}
{"url": "https://www.faktor.bg/bg/articles/poslednata-bitka-na-merkel-se-provezhda-na-balkanite", "text": "Бодо Вебер, старши сътрудник на базирания в Берлин политически съвет за демокрация, заяви пред Дойче Веле, че конфликтът между Косово и Сърбия поставя под въпрос наследството на германския канцлер Ангела Меркел. По неговите думи, Германия се противопоставя на идеята за корекция на границите между Косово и Сърбия като „злополучен съюз на двама балкански авторитарни лидери с ръководителя на външната политика на ЕС и непредвидимата администрация на Тръмп“. Той пише, че тайните преговори между Белград и Прищина служат на президента на Сърбия Александър Вучич като начин да се използва политическата слабост на ЕС, за да извлече колкото се може повече от Диалога за нормализация на отношенията между Сърбия и Косово. „В същото време той се стреми да отклони вниманието от вътрешнополитически проблеми“. Що се отнася до президента на Косово Хашим Тачи, той „приватизира преговорита“ въпреки съпротивата на всички политически партии „с надеждата, че ще избегне заплахата от присъда от Специализирания трибунал в Хага за Косово. Междувременно върховният представител на ЕС по въпросите на външните работи и политиката на сигурност Федерика Могерини „отчаяно се опитва да превърне неуспеха си в успех, като превърне липсата на принципи в принцип“, добавя Вебер. Според него потенциалните регионални последици от размяната на територии ще бъдат „невъобразими“. За германския канцлер Меркел настоящите събития представляват своеобразна окончателна битка във външната и европейската политика. В ЕС, Меркел и нейния външен министър, социалдемократът Хайко Маас категорично се противопоставиха на идеята. Тази позиция се подкрепя от мнозинството държави-членки, включително Испания и Словакия, които не признават Косово“, пише специалистът. Той отбелязва, че за да се предотврати споразумение за замяна на територии между Сърбия и Косово, Меркел трябва да поеме отново водещата си роля в политическия диалог. „В същото време, тя трябва да обяви публично и на Белград, и на Прищина, че ако бъде подписано споразумение за териториален обмен, перспективата за членство в ЕС ще бъде отложена за дълго време поради заплахата за мира и демокрацията в Западните Балкани“. „Освен това Берлин ще трябва да се обедини с други страни-членки на ЕС, за да събере подкрепа за рестартиране на диалога в първоначалните му рамки. Остава да се види, дали срещата на върха на 29 април, организирана от канцлера Меркел и френския президент Еманюел Макрон, ще бъде първата стъпка в тази посока“, заключва Вебер.", "date": "2019.04.17", "title": "Последната битка на Меркел се провежда на Балканите"}
{"url": "https://www.faktor.bg/bg/articles/polsha-i-sasht-vse-po-blizo-do-sdelka-za-izgrazhdane-na-fort-tramp", "text": "Полша се доближава до споразумение със САЩ за създаване на американска военна база в бившия комунистически блок, според хора, запознати с въпроса - аванпост, който поляците виждат като възпиращ фактор за руската агресия и че Кремъл вероятно ще обмисли провокация, съобщава \"Блумбърг\". Ако бъде постигната сделка, президентът Доналд Тръмп обмисля пътуване до Полша през есента, отчасти за да отбележи споразумението. Не е ясно обаче дали той напълно подкрепя идеята, дори и след като през септемврийската среща с полския президент Андржей Дуда, Тръмп обясни, че САЩ гледат \"много сериозно\" на създаването на база. Дуда, който се пошегува, че може да бъде наречен \"Форт Тръмп\", остава ангажиран да допринесе за изграждането с 2 млрд. долара. Полският министър-председател Матеуш Моравецки планира да посети Вашингтон тази седмица, за да обсъди предложението със съветника по националната сигурност на Тръмп Джон Болтън, но пътуването му е отложено, според двама души, запознати с въпроса. Вместо това пътува до Чикаго и Ню Йорк. Тръмп често критикува съюзниците на НАТО за това, че не харчат достатъчно за собствената си защита, и смята да изисква от страните, които приемат американските сили, да платят пълната цена на базите, както и 50-процентна премия за привилегията. Но американският президент има афинитет към Полша, член на НАТО, чието правителство многократно се сблъсква с лидерите на ЕС Брюксел по въпроси, свързани с върховенството на закона. Дуда използва антимигрантска и националистическа реторика в стила на Тръмп. Тръмп спря във Варшава през юли 2017 г., за да изнесе реч, преди да присъства на срещата на върха на Г20 в Хамбург. САЩ разполага ротационно с 4000 войници във и извън Полша. Вместо веднага да започне изграждането на база, това споразумение би могло да бъде подсилено, според човек, запознат с намеренията на Белия дом. Служители от Полша и САЩ сега не искат базата да се казва \"Форт Тръмп\", според лице, запознато с дискусиите. Всички, с които разговаря \"Блумбърг\" пожелаха да не бъдат идентифицирани, защото въпросът засяга националната сигурност. Сега планът се разглежда в така наречения междуведомствен процес, воден от министерството на отбраната с помощта на Болтън, съветник по националната сигурност. \"Съединените щати и Полша участват в продължаващи дискусии за статута на силите и ние нямаме какво да обявим към момента\", обяснява Гарет Маркиз, говорител на Съвета за национална сигурност. Говорител на Дуда заяви, че преговорите напредват, но отказа да коментира подробности. Лице, запознато с въпроса, описва нерешените въпроси като технически, като например колко още американски войски ще бъдат изпратени в Полша, къде точно ще бъдат разположени и каквото оборудване ще имат със себе си. Полските лидери са нетърпеливи да увеличат присъствието на САЩ в тяхната страна и поискаха от американските служители постоянното разполагане на пълно окомплектована армейска бригада. Подобно на много източноевропейски държави, поляците са по-предпазливи към руските териториални стремежи, след като Кремъл анексира Крим от съседна Украйна през 2014 г. След епизода с Крим, САЩ и съюзниците в НАТО установиха постоянна, но колеблива ротация на войски в Полша. Поляците настояват за постоянен, по-скъп план, включително и за щаб. Идеята за постоянни американски войски в Полша може да доведе до опозиция от европейски съюзници, обезпокоени от завой на страната към автокрация, включително преустройство на съдебната система, което според критиците би подчинило съдилищата на политиците. Критици в САЩ заявяват, че постоянното разполагане на американските сили в Полша ще бъде пречка за допълнителни разходи за отбрана от страна на НАТО. Полша твърди, че вече отговаря на целта на НАТО да харчи 2% от брутния си вътрешен продукт за отбрана.", "date": "2019.04.17", "title": "Полша и САЩ все по- близо до сделка за изграждане на \"Форт Тръмп\""}
{"url": "https://www.faktor.bg/bg/articles/kremal-prizova-sasht-i-es-da-zastavyat-kosovo-da-prekrati-provokatsiite-sreshtu-belgrad", "text": "Русия призовава САЩ и Европейския съюз да осъзнаят отговорността си за прилагането на решенията на Съвета за сигурност на ООН и да заставят косовските албанци да прекратят провокациите срещу Белград, заяви в сряда министърът на външните работни на Руската Федерация Сергей Лавров след края на преговорите със сръбския си колега Ивица Дачич, предава ТАСС, цитирана от \"Фокус\". „Призоваваме Вашингтон и Брюксел да повлияят на Прищина, да осъзнаят отговорността си за изпълнението на решенията на СС на ООН, в чието изготвяне Западът, включително САЩ и Европа, взеха непосредствено участие, и да заставят косовските албанци да прекратят провокационният и конфронтационен курс“, отбеляза той. Лавров изрази съжалението си във връзка с това, че „колегите от ЕС, които, съгласно резолюциите на Общото събрание на ООН, играят ролята на посредник в диалога между Белград и Прищина, не се справят със своите функции“. „Подписаните още през април 2013 година – преди шест години – задължения на Прищина да създаде Общност на сръбските общини в Косово се саботират и ЕС не може да направи нищо за това“, поясни руският министър, „А взетите през декември 2018 година решения от Прищина за създаване на косовска армия директно противоречат на Резолюция 1244, но това отново се случва при пасивната позиция на Европейския съюз, а от щабквартирата на НАТО идват само одобрителни оценки за този незаконен ход, нарушаващ решенията на СС на ООН“. Лавров обърна внимание на това, че през ноември миналата година прищинските власти въвдоха 100-процентовите мита върху стоките от Сърбия и Босна и Херцеговина. „По същество това цели удушаването на косовските сърби“, резюмира министърът. Той отбеляза още, че Москва ще продължи усилията по развитието на външнополитическата координация с Белград.", "date": "2019.04.17", "title": "Кремъл призова САЩ и ЕС да заставят Косово да прекрати провокациите срещу Белград"}
{"url": "https://www.faktor.bg/bg/articles/novini/balgariya/predstavyat-parvoto-tsyalostno-izsledvane-na-advokatskoto-saslovie-v-balgariya", "text": "На 16 април, Денят на юриста, адвокат Станислав Станев, който е и доктор по международно право и международни отношения анонсира издаването на първата си монография. Изследването е със заглавие \"Адвокатската професия в България. Съсловни и практически аспекти\" и представлява първото цялостно изследване на адвокатското съсловие. В книгата, авторът, който е практикуващ адвокат, с повече от 10-годишен стаж, разглежда освен специфичните аспекти на адвокатурата като съсловие, и много практически въпроси.", "date": "2019.04.17", "title": "Представят първото цялостно изследване на адвокатското съсловие в България"}
{"url": "https://www.faktor.bg/bg/articles/arabadzhiev-tarsili-informatsiya-za-ivan-geshev-i-semeystvoto-mu", "text": "Ветко и Маринела Арабаджиеви са ровили за информация в интернет, свързана с Иван Гешев и семейството му. Това съобщи зам.-главният прокурор. Хотелиерите, които бяха арестувани в Испания, са търсили още данни за прокурори и съдии, които са гледали мерките за неотклонение на сина им Вълчо Арабаджиев. Това е станало ясно при анализа на 6 от 26-те телефона, които бяха открити у Арабаджиеви при ареста им. Предстои да се анализират и останалите 20 телефона, съобщи Иван Гешев. При анализа на телефоните станало ясно, че те са получавали в чатове страници от тяхното дело, които са им били снимани и пращани. Също така коментирали служители от НАП, но заместник главният прокурор отказа да разкрие повече подробности. Той допълни, че първият съд в Испания е разрешил тяхната екстрадиция, а сега предстои да се гледа делото и на втора инстанция в съд в Мадрид.", "date": "2019.04.17", "title": "Арабаджиеви ровили информация за Иван Гешев и семейството му"}
{"url": "https://www.faktor.bg/bg/articles/novini/balgariya/rumen-hristov-opitite-da-se-bitovizirat-predstoyashtite-evroizbori-e-greshka", "text": "\"Опитите да се битовизират предстоящите евроизбори и те да се сведат до това коя политическа формация би надделяла във вътрешнополитически план са грешка\". Това каза пред \"Фокус\" председателят на СДС Румен Христов. По думите му гражданите очакват да разберат какво ще получат като визия за развитие на България като член на ЕС и в голяма степен отговорите бяха дадени при представяне на съвместната платформата на ГЕРБ и СДС.  \"Дадохме насока по отношение на кохезията, и по отношение на икономиката и външната политика, и по отношение на финансите. Беше ясно заявено, че българи очаква около 4,5, близо 5 милиарда повече за следващия програмен период. Не само, че няма да има загуба на средства или спиране на средства за България, както се твърди. Напротив, те се очаква да бъдат с около 5 милиарда повече, което означава, че за следващия програмен период, който касае и участието на България в ЕП и мандата на новия ЕП, означава по 2 500 лева на човек от населението. Всичко това ще бъде използвано за изграждането на нови пътища, на нови детски градини, училища, образование, широколентов интернет, подпомагане на малките и средни фирми, младите фермери. Въобще нещо, което ще допринесе за увеличаване на БВП, което ние от СДС смятаме, че е изключително важно“, обясни той. Румен Христов коментира още, че СДС държи на убеждението, че увеличаването на доходите и то в двоен размер през следващия програмен период за България е изключително важно, както и удвояване на БВП.", "date": "2019.04.17", "title": "Румен Христов: Опитът да се битовизират предстоящите евроизбори е грешка"}
{"url": "https://www.faktor.bg/bg/articles/ivancheva-i-petrova-ot-aresta-glasuvayte-na-26-may-protiv-prasetata", "text": "\"На 26 май гласувайте против прасетата\". Този призив е направен от ареста от осъдените на първа инстанция за искане на подкуп Десислава Иванчева и Биляна Петрова. Бившата кметица на \"Младост\" получи 20 години затвор, а нейната заместничка – 15 години. Писмото им е написано на ръка от килията и публикувано във Фейсбук страницата на Иванчева от нейните поддръжници. Десислава Иванчева е издигната за независим кандидат за евродепутат и в момента се събират подписи за регистрацията на кандидатурата ѝ. „Скъпи приятели, пишем ви от ареста, часът е 19:40 и скоро ще се стъмни, лампата едва мъждука и няма да можем да напишем всичко, което искаме да ви кажем.Змията хапе най-силно, когато знае, че умира! Както видяхте, докато бяхме почти 4 месеца под домашен арест, продължихме да се борим за каузите: - Презастрояване чрез погазване на закона – помогнахме на протестиращите пред бл. 73 – спряхме продажбата на общинска земя, върху която искат да построят блок и хотел до прозорците на хората; - Разкрихме, че бащата на прокурора Иван Гешев е участвал в източване на държавна фирма „Софтранстакси” и загубата за държавата е над 13 милиона лева. Това са 13 милиона причини отново да ни арестуват - Започнахме разкриване по отношение на гл. арх. Здравко Здравков – той не само е купил апартамент и ателие в центъра на гр. Банкя по 115 евро/м2, но това е върху общинска земя. Отстъпеното право на строеж е само 1 лв/м2 при реална цена над 250 евро/м2. Имотът е заграден – така Здравков и съседите му (трима са строителни предприемачи) ползват безплатно общинска земя, а общината, т.е. всички ние им плащаме данъците. И най-скандалното – според договора строежът е трябвало да завърши за 2 години, т.е. до 2004 г., а не през 2011 г. По закон построеното остава собственост на общината. Казано в прав текст – Столична голяма община е проявила безстопанственост, а арх. Здравков живее (и незаконосъобразно е купил евтино) в общински апартамент. Има ли кой да заведе дело? Най-важното – не успяха да ни пречупят и да ни затворят устата – затова ни арестуват пак, за да не продължим разследванията. Деси иска да се кандидатира за Европейския парламент. Само така можем да се борим за истинска промяна. Тук прасетата са окупирали всички власти и няма кой да ги накаже. Затова им трябва присъда точно сега: 1. Когато Деси събира подписи и е кампанията за евроизборите. Моля ви, подпишете се, за да може ЦИК да я регистрира. И на 26 май гласувайте против прасетата, за да си върнем родината. 2. При оправдателна присъда – с Деси трябваше да се върнем в кметството. Явно не са пуснали всички обещани строежи и не са завзели всички апетитни общински имоти. Трябва им още време. 3. Вкъщи имаме достъп до интернет – можем да разследваме измамите им. Можем и да говорим с хората и да осветляваме измамите. Затова ни арестуват. 4. Днес съдът каза, че ни арестува, защото сме се защитавали активно (това е наше право по закон, а не нарушение) и защото много хора ни симпатизират. И можело хората да ни укрият. Ние никога не сме се крили и няма да се крием. Ние искаме да сме с хората, за да се борим заедно. Какво пише в присъдата: 1. Невинни за получен подкуп – съдът признава, че не сме знаели, че в колата има пари и не е ясно КОЙ е сложил парите там. Също пише, че Дюлгеров не е получил 70 000 евро. 2. Невинни за поискан подкуп от 500 000 евро – тази сума Ваклин я е предлагал, но никой не я е искал. 3. Биляна Петрова – виновна, че е участвала в две срещи с Деси и Дюлгеров. За първата има СРС, но няма и намек за пари. Виновна съм, че уж с Деси сме определили сума, която да се иска. Такова нещо няма. На втората среща (такава не е имало – представили сме доказателства, че сме били далече от Дюлгеров) уж е намалена сумата. По-интересното е, че в частта от присъдата на Иванчева – тя е невинна за тези дати. Излиза, че съм си говорила сама. Осъдена съм на 15 години затвор за това, че една вечер съм отишла на пицария с неподходящ човек. И в СРС-тата на срещата не се говори за никакви пари, дори за дарения не се говори, за да може да се извърти разговорът. 4. Деси е осъдена на 20 години затвор, защото чрез няколко изявления, предадени чрез Петко Дюлгеров на 19 март, 12 и 13 април, е поискала подкуп. Реално няма доказателства, че е искала подкуп, дори излиза, че не го е обсъждала. Осъдена е на 20 години (за убийство дават по-малко), защото Дюлгеров е говорил с Ваклин, твърдейки, че е говорил от нейно име. Единствените, които са говорили за пари са Дюлгеров (поставен под домашен арест, защото никой не му симпатизира) и Ваклин. 5. ПП: Невинни за „условията за получаване на подкуп”.", "date": "2019.04.17", "title": "Иванчева и Петрова от ареста: Гласувайте на 26 май против прасетата"}
{"url": "https://www.faktor.bg/bg/articles/arestuvaha-direktora-na-akademiyata-na-manchestar-yun", "text": "Бившият футболист на Манчестър Юнайтед и настоящ ръководител на академията на клуба Ники Бът бе арестуван от полицията в Манчестър, след подаден сигнал за нападение на жена в къща в Хейл. От полицията уточниха, че жената е получила лека прорезна рана на ръката си и не е имала нужда от болничен престой. \"44-годишният мъж е арестуван по подозрение за нападение и е пуснат под гаранция, докато тече разследването\", съобщиха от полицията. Бившият английски национал има 387 мача за Манчестър Юнайтед в периода от 1992-ра до 2004-та година, а през 2016 бе назначен за ръководител на академията на клуба. Бът е вторият представител на легендарния \"Випуск '92\" на \"червените дяволи\", който се забърква в неприятности в рамките на един ден, след като вчера на Пол Скоулс бе повдигнато обвинение за нарушение на правилата за залагане на Футболната асоциация. Скоулс е направил 140 залога на футболни мачове, което е нарушение на правило E8, между август 2015 и януари 2019. Периодът съвпада с времето, когато Скоулс бе съсобственик на Салфорд Сити, но преди да бъде назначен на мениджърския пост на Олдъм през февруари 2019. Той може да обжалва решението на асоциацията до 26 април 2019.", "date": "2019.04.17", "title": "Арестуваха директора на академията на \"Манчестър Юнайтед\""}
{"url": "https://www.faktor.bg/bg/articles/kabinetat-otpuska-blizo-milion-za-posreshtaneto-na-papata", "text": "Правителството одобри допълнителни разходи 2019 г. за организирането и провеждането на апостолическото пътуване на Негово Светейшество Папа Франциск в България на 5-7 май. Това съобщиха от правителствената информационна служба. Официалното посещение на държавния глава на Ватикана и глава на Римокатолическата църква, Негово Светейшество Папа Франциск в България е първо посещение на глава на Ватикана и на Римокатолическата църква от 17 години насам. То има важно значение за утвърждаване на България като модел за етническа и религиозна толерантност и като повод за положителни послания към българската общественост за мир и добруване. Негово Светейшество Папа Франциск ще извърши апостолическо пътуване в България от 5 до 7 май 2019 г., за да поздрави българския народ и да даде на всеки българин своя благослов за мир и благоденствие. Той ще се срещне с представителите на държавните власти, с Негово Светейшество Българския Патриарх Неофит, с дипломатическия корпус и с гражданското общество. Папа Франциск ще се срещне също с представителите на религиозните вероизповедания, като по време на своята визита ще посети градовете София и Раковски. Допълнителните разходи за 2019 г., които се одобряват с правителственото постановление, са в размер на 866 000 лв. От тях по бюджета на Министерския съвет се отпускат 759 000 лв. За Министерството на вътрешните работи са предвидени 77 000 лв., а за Националната служба за охрана - 30 000 лв. Средствата се осигуряват чрез преструктуриране на разходите/трансферите по централния бюджет за настоящата година.", "date": "2019.04.17", "title": "Кабинетът отпуска близо милион за посрещането на папата"}
{"url": "https://www.faktor.bg/bg/articles/kokain-izpluva-i-okolo-kaliakra", "text": "Пакет с наркотици, вързан към спасителна жилетка, е изплувал във вторник към 17:00 часа в морето пред плаж „Болата“ на Калиакра. Това съобщиха от Апелативна прокуратура-Варна.  Сакът, който съдържа 16 пакета - всеки с тегло 1.100 кг, е забелязан при обход на катер на Гранична полиция.  Назначени са експертизи, които трябва да установят дали изплувалият сак с кокаин край нос Калиакра е подобен на пакетите с кокаин, които бяха намерени край село Тюленово и курорта „Слънчев ден“ край Варна. Количеството дрога край Тюленово беше 170 кг, а край Варна - 25,430 кг, като високорисковото наркотично вещество е с изключителна чистота. Образувано е досъдебно производство за контрабанда на наркотици в особено големи размери, представляваща особено тежък случай.  Действията по разследването продължават под надзора на Окръжната прокуратура в Добрич.", "date": "2019.04.17", "title": "Кокаин изплува и около Калиакра"}
{"url": "https://www.faktor.bg/bg/articles/betina-zhotva-prizna-sem-nyamam-kontseptsiya-za-protivodeystvie-sreshtu-ruskata-hibridna-voyna", "text": "Съветът за електронни медии санкционира авторското предаване на Антон Тодоров \"Документите\" по ТВ Европа. Водещият е обвинен в това, че е пуснал изказване на Леонид Решетников, което е под 3 мин. на руски език, но не сложил крол с превод. Георги Коритаров в \"Свободна зона\" попита Бетина Жотева от СЕМ защо е наложена санкция, при положение, че в Закона за радиото и телевизията (ЗРТ) е записано, че не се позволява цяло предаването или програма да бъдат на излъчвани на език, различен от българския.  Жотева се съгласи, че става въпрос само за сегмент на руски език, включен в конкретното издание на \"Документите\". \"Това е голяма глупост, че цяла България говори руски еизк, защото виждаме как някои хора се упражняват. Трябвало е да има крол на български език, докато тече изказването на Леонид Решетников, в което говори глупости как България трябвало да напусне НАТО\", коментира Жотева. В предаването на Коритаров, в което участва и самият Антон Тододов, журналистката заяви, че СЕМ няма концепция за това, как да противодейства срещу руската хибридна война.  \"СЕМ е надзорен орган. Руснаците са много добри в това. В мига, в който се намесим в редакционното съдържание на дадено предаване, обвиняват СЕМ в цензуяра\", коментира Жотева. Антон Тодоров и Георги Коритаров се опряха и на друг текст в закона, според който чужд език се допуска, когато това е направено с образователна цел. Жотева се съгласи с тях, че в случая Тодоров е имал за цел да ограмоти зрителите си. Тя намекна, че колегите ѝ трябва да се обърнат към законодателите, които да променят ЗРТ. Антон Тодоров заяви, че ще обжалва в съда решението на СЕМ.", "date": "2019.04.17", "title": "Бетина Жотева: СЕМ няма концепция за противодействие срещу руската хибридна война"}
{"url": "https://www.faktor.bg/bg/articles/mariya-gabriel-startira-kampaniya-za-nuleva-tolerantnost-kam-onlayn-nasilieto-nad-zhenite", "text": "Българският еврокомисар по цифровата икономика и общество Мария Габриел постави началото на нова кампания #DigitalRespect4Her за повишаване на осведомеността относно насилието, с което се сблъскват жените онлайн всеки ден. Тя призова всички кандидати на европейските избори, политици, индустрия и гражданско общество да се присъединят към кампанията и всички заедно да допринесат за това онлайн средата да стане място, отразяващо общите европейски ценности, като свободата на словото, равенството между мъжете и жените и взаимното уважение. Кампанията по идея на българския еврокомисар се провежда съвместно с комисаря по правосъдие и равенство на половете Вера Юрова с подкрепата на председателя на Европейския парламент Антонио Таяни, съобщиха от Представителството на ЕК в България. Достойнството, уважението и солидарността се отнасят за всички, също и онлайн. Но за съжаление реалността е далеч от това, особено за жените и момичетата. 27 пъти по-висока е вероятността жените да бъдат тормозени онлайн, отколкото мъжете. Време е за по-решителен отговор на онлайн насилието. То е несъвместимо с нашите основополагащи европейски ценности, които трябва да се отстояват онлайн по същия начин, както и офлайн. Онлайн насилието се разпространява чрез социални медии, приложения за съобщения, онлайн форуми, сайтове за споделяне на видео и видеоигри. Злоупотребата с някой онлайн може да продължи чрез цифрови записи, които допълнително може да бъдат разпространявани и трудни за изтриване. Ето защо трябва да засилим борбата с насилието онлайн и да работим за създаването на приобщаваща и почтена онлайн култура за всички в ЕС. Всеки има право на глас и трябва да може да го използва свободно и без страх, заяви Мария Габриел. Тя посочи и други цифри, според които 47% от жените политици на европейския континент са заявили, че са получавали заплахи за живота им, изнасилване и побой по време на техния мандат, а всяка втора жена се колебае дали да говори в социална медия, ако стане обект или свидетел на реч на омразата онлайн. 28% от жените, преживели онлайн насилие, са ограничили съществено присъствието си в интернет. Това е вероятно да ограничи участието на жените в обществените дебати, тяхното влияние в политиката, както и да подкопае представителните демократични процеси, добави още българският еврокомисар. Кампанията #DigitalRespect4Her е подкрепена от обществени личности, които споделят своите истории и опит с онлайн насилието и как тя ги засяга като жени в професионалния им живот. Тя надгражда вече съществуващи документи на ЕС като Директивата за аудио-визуални медийни услуги, Препоръката за справяне с незаконното съдържание онлайн, Директивата за правата на жертвите и други. Освен дейностите в социалните мрежи се предвиждат срещи с различните платформи и организации, които имат отношение към проблема.", "date": "2019.04.17", "title": "Мария Габриел стартира кампания за нулева толерантност към онлайн насилието над жени"}
{"url": "https://www.faktor.bg/bg/articles/mihail-mikov-voynata-sreshtu-stanishev-beshe-samotsel-na-ninova", "text": "Членът на националния съвет на БСП и бивш лидер на партията Михаил Миков определи като \"самоцел\" на Корнелия Нинова опита Сергей Станишев да бъде изключен от листата на социалистите за европейските избори. Според Миков на последния национален съвет тя уверила членовете на съвета, че БСП ще остане в Партията на европейските социалисти (ПЕС), чийто лидер е именно Станишев. За Миков войната срещу Станишев и поведението на Нинова - на всяка цена той да не е в листата, са ненужни и не дават добавена стойност на БСП. \"Страхувам се, че става въпрос за някакви лични неща. Не мога да намеря сериозните аргументи (за опитите за изключване на Станишев - б.р.)\", допълни той пред БНТ, като подчерта, че лидерът на ПЕС има над 230 номинации от местните структури на БСП, веднага след водачката на листата - Елена Йончева, освен това е познат на социалистите в цяла Европа. Миков разказа, че днес една лява симпатизантка във Велико Търново го попитала точно за това и казала, че партията е щяла да направи огромна глупост, ако не вкара Станишев в листата. По думите на Миков афиширани евроскептици в листата на БСП няма, но присъстват \"БСП критици\", визирайки Иво Христов - шеф на кабинета на президента, който преди време отправяше критики към левицата. Според бившия лидер на БСП председателят на партията носи отговорност за представянето на евроизборите, тъй като \"поне 15 от 17-те кандидати са предложени от нея\". След като предложената от нея листа беше пренаредена и Станишев беше включен, Нинова заяви, че не носи отговорност за резултата на вота. Като \"пълни глупости\" Миков определи спекулациите, че някога Корнелия Нинова му е предлагала пари, за да се откаже от лидерското място на партията.", "date": "2019.04.17", "title": "Михаил Миков: Войната срещу Станишев бе самоцел на Нинова, БСП нищо не печели"}
{"url": "https://www.faktor.bg/bg/articles/boyko-borisov-1-21", "text": "Премиерът Бойко Борисов похвали пред министрите успехите в борбата срещу наркоразпространението на службите. По думите му всеки ден се задържат по няколкостотин килограма кокаин, хероин, тонове марихуана. \"Разработиха се службите\", коментира той след редовната си среща с техните ръководители, която се провежда в сряда преди заседанието на МС. Миналата седмица шест сака с близо 170 килограма кокаин изплуваха в морето край Тюленово. По предварителни данни стойността на наркотика, който е с изключителна чистота, надхвърля 70 милиона лева.  Днес по-рано край нос Калиакра бяха намерени 16 сака с наркотика, като предстоят експертизи, които да установят дали кокаинът е от същата партида. Припомняме, че по-рано днес беше намерен още един сак с кокаин край \"Калиакра\". Това е поредният случай на изплувал кокаин по родното Черноморие. Миналата седмица бяха открити близо 170 кг кокаин във водната граница между Румъния и България. Пратката беше засечена от граничните полицаи. В следващите дни полицията продължи обходите в района и попадна на още един пакет - този път във водите край курортния комплекс \"Слънчев ден\" край Варна. Оказа се, че вторият сак съдържа 25 кг кокаин.", "date": "2019.04.17", "title": "Бойко Борисов: Службите се разработиха, задържахме килограми кокаин"}
{"url": "https://www.faktor.bg/bg/articles/zadarzhaha-balgarin-s-90-kg-droga-v-rusiya", "text": "Руската Федерална служба за сигурност (ФСС) разби канал за доставки на амфетамин с автотранспорт от Холандия в Русия и задържа български гражданин, от когото са иззети 90 килограма от това вещество. Това съобщи пресцентърът на ФСС, цитиран от ТАСС и БТА. Федералната служба за сигурност е осъществила съвместна операция със свои чуждестранни партньори, за да спре дейността на контрабандистите, организирали наркотрафика.  Според ФСС 90-те кг течен амфетамин са открити в колата на българина, оборудвана със специално скривалище. Автомобилът е пропътувал от Холандия до Русия през Германия, Полша и Украйна. Междувременно са \"установени и задържани получателите на товара\" - граждани на Русия и на Беларус.", "date": "2019.04.17", "title": "Задържаха българин с 90 кг дрога в Русия"}
{"url": "https://www.faktor.bg/bg/articles/emil-radev-kiberataka-sreshtu-evroizborite-bi-bila-udar-sreshtu-demokratsiyata", "text": "По време на последното пленарно заседание на Европейския парламент в Страсбург за настоящия мандат бе проведен дебат относно киберсигурността на предстоящите Европейски избори в края на месец май. Участие в дебата взе българският евродепутат от ЕНП-ГЕРБ Емил Радев, който бе част от Комисията по граждански свободи, правосъдие и вътрешни работи. Емил Радев призова националните органи, които отговарят за сигурността на вота, да бъдат подготвени и да гарантират киберсигурността по време на изборния процес. Тези мерки според него следва да бъдат допълнени от усилия на европейско ниво чрез споделяне на информация за киберзаплахи и опит с тяхното справяне. В този контекст, той приветства наскоро проведената симулация, събрала на едно място представители на националните органи за киберсигурност, Европейския парламент, Европейската комисия и Европейската агенция за киберсигурност, и призова за извършването на такива симулации и на национално ниво, във всички държави-членки. Тези мерки, според Емил Радев, са нужни, за да бъде гарантирано нормалното протичане на изборите за Европейски парламент, без тяхната легитимност да бъде поставена под въпрос заради кибератака преди или по време на вота. Той припомни, че в последните години са се случили редица кибератаки, ръководени както от държавни, така и от недържавни участници, по време на изборния процес в САЩ, Франция и др. страни. „Тези атаки са предназначени да сътворят хаос и да попречат на нормалното протичане на най-демократичния процес, да подкопаят доверието в неговото изпълнение и резултат, да създадат усещането, че демокрацията е лесно уязвима – с един клик и тя може да бъде поставена на колене“, коментира българският представител. В заключение Емил Радев бе категоричен, че ако изборите дори в една държава-член бъдат поставени под съмнение, изборите в целия ЕС също ще бъдат поставени под съмнение. „Това би била недопустима победа за тези, които искат да разделят ЕС и да отслабят неговата сила, и ние не трябва да го допускаме.“, заяви той.", "date": "2019.04.17", "title": "Емил Радев: Ще бъде победа за противниците на  ЕС, ако допуснем кибератака срещу изборите"}
{"url": "https://www.faktor.bg/bg/articles/sabraha-blizo-1-mlrd-za-vazstanovyavaneto-na-notr-dam", "text": "Обикновени вярващи и магнати вече са дарили близо 1 милиард долара за възстановяването на катедралата \"Нотр Дам\" в Париж след пожара, предаде Асошиейтед прес, цитирана от БТА. Специалният пратеник на френския президент Еманюел Макрон по въпросите на културното наследство Стефан Берн заяви пред радио \"Франс енфо\", че до момента са събрани 880 милиона евро (995 милиона долара). Сред дарителите са компанията \"Епъл\" и магнати, притежаващи \"Л'Ореал\", \"Шанел\" и \"Диор\", както и хора от целия свят. Строителни екипи са докарали тази сутрин голям кран и организираха доставки на дървени греди до катедралата.", "date": "2019.04.17", "title": "Събраха близо $1 млрд. за възстановяването на \"Нотр Дам\""}
{"url": "https://www.faktor.bg/bg/articles/rusiya-podgotvya-da-aktivizira-vanshnopoliticheska-koordinatsiya-sas-sarbiya", "text": "\"Русия продължава усилията за развитие на външнополитическата координация със Сърбия\". Това заяви министърът на външните работи на Руската Федерация Сергей Лавров на среща със сръбския си колега Ивица Дачич, предава ТАСС. „Продължаваме интензивния диалог, тонът за който задават контактите на най-високо ниво и по-конкретно визитата на руския президент Владимир Путин в Сърбия през януари“, заяви Лавров. „Тогава президентите разгледаха хода на изпълнението на предишните договорки, съгласуваха нови направления на сътрудничеството в икономиката, външнополитическата сфера и областта на междупарламентарния обмен“. „Днес имаме добра възможност да продължим усилията за осигуряване на интензивно, постъпателно развитие на нашите отношения, включително в сферата на външнополитическата координация“, добави руският министър.", "date": "2019.04.17", "title": "Сергей Лавров: Русия ще активизира външнополитическа координация със Сърбия"}
{"url": "https://www.faktor.bg/bg/articles/harizanov-1-1", "text": "\"Имаше гласуване напук\", заяви политическият анализатор Георги Харизанов в интервю за Izbori.bg относно евролистата на БСП. Той е категоричен, че войната в БСП се разразява от известно време. \"Битката в БСП я спечели Сергей Станишев\", добави Харизанов. \"Лидерството на Корнелия Нинова е прекалено силово и тя не дава възможност друг да заеме лидерски позиции в партията\", смята още анализаторът. Относно коментара на Десислава Радева за Иво Христов, Харизанов заяви, че не ѝ прави чест, защото Радев е президент благодарение на него. По думите му, най - добрите речи на държавния ни глава са написани именно от Христов.", "date": "2019.04.17", "title": "Харизанов: Битката в БСП я спечели Сергей Станишев"}
{"url": "https://www.faktor.bg/bg/articles/tatyana-burudzhieva-razlikata-mezhdu-gerb-i-bsp-se-uvelichava", "text": "\"Разликата между ГЕРБ и БСП се увеличава, би била много по-голяма от тази, която в момента регистрират социолозите\", каза в интервю за Радио „Фокус“ политологът Татяна Буруджиева относно политическата атмосфера в България на прага на евроизборите. Според нея създалите се коалиции между ГЕРБ и по-малки формации са рефлекция от голямата кампания, която се случва в Европа, водена от основните партийни фамилии. И десницата, и левицата в Европа призоваха за максимално обединяване, защото и двете фамилии са притеснени от доста активното и разрастващо се влияние на крайни радикални партии, обясни тя. Предизборните нагласи на БСП се видяха в номинациите за членове в листата, добави Буруджиева, като уточни, че предложената на Пленума листа се размина с очакванията на партията. По думите й това е третият знак, който БСП дава на своето ръководство, че не бива да взима самостоятелни решения без да отчита нагласите и настроенията на самата партия. „БСП засега не показва, особено в лидерските си виждания и в поведението на водача на листата, желание да даде достатъчно мотив на своите избиратели да отидат гласуват точно на тези европейски избори, освен антимотива, т.е. срещу нещо да се гласува. Но често и от практиката, и от теорията е известно на избори все пак човек си прави труда да отиде да гласува, когато има за какво да гласува, дори това да е една промяна, но трябва да е „за“. Само с мотива „анти“ и скандали не мисля, че левицата ще успее да направи една добра компания”, добави тя. Татяна Буруджиева каза още, че що се отнася до ГЕРБ - партията е активизирана и ядрото е стегнато. При допитване, в отговор на въпроса „за кого ще гласувате“, хората, които са отговорили, че ще гласуват за ГЕРБ, са и хората, които ще отидат да гласуват, обясни тя. При БСП обаче няма такава сигурност, не е ясно какво ще се случи в периферията, добави политологът.", "date": "2019.04.17", "title": "Татяна Буруджиева: Разликата между ГЕРБ и БСП се увеличава"}
{"url": "https://www.faktor.bg/bg/articles/shtefat-na-smetnata-palata-sgs-shte-reshi-da-zalichi-li-6-partii", "text": "Осем действащи партии могат да бъдат разпуснати. Това обяви в ефира на Би Ти Ви председателят на Сметната палата Цветан Цветков. \"20 партии не са подали финансовите си отчети за 2018 г. 8 от тях са активни, а 6 от тях за втора поредна година забравят да подадат отчетите си. Ние ще сезираме прокуратурата, те ще уведомят Софийски градски съд, а те ще решат дали да бъдат заличени като партии. Няма нужда да ги призоваваме да подадат отчетите си. Тяхно задължение е да го направят в срок. Той изтече на 31.03.\", това каза Цветан Цветков. \"Продължава тенденцията на намаляване на политическите партии. През 2013 бяха 177, сега са 128. Глобите за този които не са подали отчет са от 5 до 10 000 лв. Както преди всички избори има строги изисквания, към които партиите трябва да се съобразяват. За предстоящите евроизбори , 33 кандидата са регистрирани и са предоставени лицата които ги представляват в сметната палата. Информация за техните приходи и дарения трябва да се подава преди кампания и по време на кампанията. Те са задължени да декларират какво притежават, за да могат гражданите да преценят за кого да гласуват. \" заяви председателят на сметната палата Цветков коментира и двете големи партии ГЕРБ и БСП. \"ГЕРБ не е отчела доброволни дарения за 2018 година. БСП отчита на 300 000 лв. дарения и много по-високи приходи. Това зависи и от политиката на партиите. БСП сигурно има по -висок членски внос от ГЕРБ\"", "date": "2019.04.17", "title": "Шефът на Сметната палата: СГС ще реши да заличи ли 6 партии"}
{"url": "https://www.faktor.bg/bg/articles/amerikanski-minonosets-akostira-vav-varna-dnes-07-47", "text": "Американският боен кораб “Рос” е на неофициално посещение във Варна. Целта на визитата е подобряване на сътрудничеството и оперативната съвместимост със съюзниците от НАТО. Ескадреният миноносец е участвал в редица операции в международни води. Разрушителят “Рос” e сред бойните кораба от състава на Военноморските сили на САЩ, които носят ракети “Томахоук” на борда си. Корабът многократно е посещавал акваторията на Черно море. Откакто съм на борда на кораба “Рос”, при навлизането ни в Черно море, не сме имали провокации, коментира капитан II ранг Дейвид Коулс, командир на ескадрен миноносец “USS ROSS” Екипажът на ескадрения миноносец е 300 души. Корабът е с дължина 154 метра и може да се отбранява при атаки по вода, под вода и по суша.  Също така имаме и големи способности за ракетна самоотбрана при атака от други бойни машини. Тук горе можете да видите пултът на противоракетната отбрана на кораба, посочи младши лейтенант Дрейк Дейвис, офицер по електричеството на ескадрен миноносец “USS ROSS”. Командирът на американския военен кораб капитан II ранг Дейвид Коулс се е срещнал с командира на българските ВМС контраадмирал Митко Петев. Програмата му във Варна включва посещение на музеи в града. Предвидени са и две футболни срещи между отбор от екипажа на кораба и от Военноморското училище.", "date": "2019.04.17", "title": "Американски миноносец акостира във Варна"}
{"url": "https://www.faktor.bg/bg/articles/bez-agenti-v-tsik-v-rik-osvetiha-8-saprichastni-kam-ds", "text": "В състава на Централната избирателна комисия (ЦИК) няма сътрудници на тоталитарните комунистически служби за предстоящите избори за Европейски парламент, но за сметка на това в районните избирателни комисии (РИК) има. Това стана ясно от обявените от Комисията по досиетата проверки, съобщава  В ЦИК проверката е обхванала председателят, зам.-председателите, секретаря и членовете, като проверените са общо 15 души. Комисията по досиетата не е установила принадлежност към ДС или разузнавателните служби на БНА на нито един от тях.  В РИК също да проверени председателите, заместник-председателите, секретарите и членовете им. Проверени са 253 лица, като други 245 не подлежат на проверка по закона за досиетата, защото са родени след 1971 г. и не били пълнолетни към момента на закриването на ДС, за да могат да бъдат вербувани. От проверените 253 души с принадлежност към тоталитарните служби в РИК са установени осем лица (решение №2-1597 от 16 април 2019 г.). Това са: Божидар Славчев Манев, член на РИК-16 район-Пловдив – избори за ЕП-2019 г.; Бойка Николова Юсева, член на РИК – 22 район – Смолян – избори за ЕП-2019 г.; Валери Василев Балев, член на РИК – 25 район – София – избори за ЕП-2019 г.; Владимир Добрев Иванов, заместник-председател на РИК – 24 район – София – избори за ЕП-2019 г.; Георги Александров Александров, член на РИК – 12 район – Монтана – избори за ЕП-2019 г.; Иван Маринов Борисов, член на РИК – 18 район – Разград – избори за ЕП-2019 г.; Иван Михайлов Райков, член на РИК – 22 район – Смолян – избори за ЕП-2019 г.; Кина Атанасова Шереметова-Бошева, член на РИК – 2 район – Бургас – избори за ЕП-2019 г. След приключване на регистрацията на партии и коалициите, които ще участват в изборите за Европейски парламент у нас Комисията по досиетата ще извърши задължителна проверка на всички кандидати за евродепутати. БСП вече даде заявка да е „лидер” с агентите на ДС в листата си.", "date": "2019.04.17", "title": "Без агенти в ЦИК, в РИК осветиха 8 съпричастни към ДС"}
{"url": "https://www.faktor.bg/bg/articles/rumen-gechev-ninova-ne-e-blamirana-shte-igraem-s-preferentsiite", "text": "Не бих се фокусирал върху мястото, защото това е въпрос на доверие. Благодаря обаче за доверието, което ми е гласувано от ръководството на БСП. Така червеният депутат Румен Гечев не се ли чувства засегнат от факта, че от отреденото му 5-то място в листата на Нинова, сега вече е на трудно избираемото 8-мо място. Двамата млади колеги са в същата листа, която е предложена от Нинова. Но нека да разгледаме това като процес - Националният съвет пренарежда само тази листа. БСП запазва демократичните традиции - ние  запазихме и преференцията, както и насърчаваме преференциалното гласуване. Подреждането на листата е предварително, а нашите избиратели ще кажат кои от кандидатите ще отиде в ЕП. Това е само стартовия изтрел в надпреварата за евровота, коментира социалистът.  Гечев изтъкна, че основният им политически опонент е набрал славата като силно корумпиран. Така че техният водеч на листата - Елена Йончева, ще може да активира значителна част от тяхните избиратели на европейските избори. Румен Гечев категорично отхвърли тезата, че Корнелия Нинова е била бламирана по време на гласуването на листата на БСП за евровота. Не е бламирана Нинова, след като в листата влязоха 90% от предложените от нея кандидати. Това е единствената листа, която е подредена по изключително демократичен начин, отсече той.  Гечев обясни, че лидерът на БСП е била разбрана погрешно, че вече не носи отговорност за резултатите от евроизборите след пренареждането на евролистата. Тя поема отговорността за листата, която е предложила. Когато има размествания, тогава всички отговарят, както и лидерът на партията. БСП е колективна партия и всеки от нас носи отговорност, всички сме задължени да работим за нашия успех и ще празнуваме на 26 май.", "date": "2019.04.17", "title": "Румен Гечев: Нинова не е бламирана, ще играем с преференциите"}
{"url": "https://www.faktor.bg/bg/articles/milenium-klub-se-razgranichi-ot-bsp-korenno-protivopolozhni-sme", "text": "След като стана ясно, че Цветелина Пенкова, която е бивш председател на \"Милениум клуб\", заема трето място в листата за евровота на БСП, те бяха обвинени в политически отношения с левицата. Пред Bulgaria ON AIR първият в листата на младите Румен Чолаков категорично отрече, че клубът има връзка с БСП на институционално ниво. \"Принципите, които защитаваме по отношението на бъдещето на Европа и ЕС, не само са различни от тези на БСП, а в голяма степен са ясно противоположни\", обясни Чолаков. По думите му трябва да спрем да говорим за Европа на нациите, каквото именно е мотото на социалистите. Според водача на листата на \"Път на младите\" Румен Чолаков на тези евроизбори коалицията ще е единствената алтернатива за някаква промяна. По думите му те залагат на това, че никой от кандидатите не е участвал в политиката досега. \"Идеите на коалиция \"Път на младите\" са центристки, ние не сме нито леви, нито десни и проевропейски настроени\", сподели Ана Вилфан. По думите й през 2007 година се е отворил път на българите към европейските възможности и много млади хора са имали възможност да придобият знания и опит и чрез тях да помогнат с нови идеи и практики България да \"свети\" на европейската сцена. Ана Вилфан посочи, че коалицията им ясно се разграничава от това, което е било преди, и заяви, че не са новите юпита.", "date": "2019.04.17", "title": "Милениум клуб се разграничи от БСП: Вижданията ни за Европа са коренно противоположни"}
{"url": "https://www.faktor.bg/bg/articles/frenskiyat-poslanik-1", "text": "Посланикът на Франция Ерик Льобедел у нас заяви, че не се работи по версията за тероризъм след пожара в 8-вековната катедрала ''Нотр Дам'' в сърцето на столицата Париж. Той обясни пред Би Ти Ви, че основната версия е непреднамерен пожар вследствие на строителните дейности, които са се случвали на върха на храма. Разследването в момента тече и ще станат ясни точните причини след края му, добави още той. Льобедел обясни и че не е прекалено амбициозно заявлението на френския президент Еманюел Макрон, че за 5 години „Нотр Дам” ще бъде възстановена, тъй като ще се мобилизират всички сили в страната. Френският посланик благодари за всички дарения, включително и за тези от България. Но според него ще са необходими много повече от събраните досега 800 милиона евро. Той обясни, че трябва да се изчака да се направи оценка на щетите, защото някои от изгорелите греди са на 7 века, има и повредени произведения на изкуството и изгорели картини. ''Катедралата е вечна и никога не сме си представяли, че нещо подобно може да се случи, нито французите, нито европейците и всички по света'', каза Льобедел. Но посланието е, че има надежда и ще се възстанови символът на Париж, добави посланикът. Според него трагедията ще обедини и френския народ.", "date": "2019.04.17", "title": "Френският посланик: Не се работи по версията \"тероризъм\" след пожара в \"Нотр Дам\""}
{"url": "https://www.faktor.bg/bg/articles/stanishev-nyama-nuzhda-da-se-sastezavame-na-chuzhd-teren", "text": "\"Листата е избрана демократично, чрез тайно гласуване. Оттук нататък ние влизаме в битка, в кампания. Защото ние изгубихме прекалено много време в редене на листа. Нямаше нужда на два пленума да се занимаваме с това, да си причиняваме напреженията, които бяха причинени и да се стига до това напрежение. Хората не ги интересува какви са вътрешните ни отношения – кой е първи, кой е втори, кой е трети в тази листа. Хората ги интересува друго – какво БСП може да направи за това техният живот да стане по-добър, доходите им да са по-високи, работата им да е по-сигурна, семействата им да са по-добре. Това е най-важното и освен ежедневните неща на всеки българин, как България ще заеме по-силна позиция в Европейския съюз, как нашите национални интереси да бъдат защитени. Това е важното и с това ще се занимаваме оттук нататък най-сетне\", коментира Станишев за Канал 3. Той коментира темата дали вътрешната опозиция бламира лидера на партията Корнелия Нинова с връщането му в листата на партията, след като самият той не бе попаднал в нея в първоначалния й вариант. \"Не става въпрос за вътрешна опозиция. Но в някакъв смисъл председателя на Националния съвет се постави в такава позиция, че Националният съвет да бъде принуден да коригира нейното еднолично решение, защото всички знаем, че листата, която предложи тя, беше нейна лична. Даже изпълнителното бюро я е видяло същата сутрин. Което се оказа неприемливо, защото беше важно да се дадат няколко знака. Първо – че гласът на партията се чува. Беше проведен своеобразен референдум – хиляди организации, триста конференции се проведоха, те си подредиха вижданията и заявиха на Националния съвет какво искат. Беше неприемливо този глас да бъде игнориран. Второ – да докажем, че БСП не са еднолична партия, каквато е ГЕРБ. Ние сме демократична партия, Националният съвет си влезе във функцията – на национален съвет, на висш ръководен орган на партията и го направи спокойно със сериозна дискусия и оттук нататък започваме работа\", каза още председателят на ПЕС. \"Моето място в БСП... Никой, който иска да ме изчегърта, не може да го постигне. Защото за мен БСП е кауза. Баща ми е бил в тази партия, той е рискувал живота си за нея. Целият ми живот, осъзнат, още повече политически, е свързан неразривно с БСП. Винаги съм работил и ще работя за нашата партия, независимо в какво качество. Това, което обаче е важно да се разбере е: БСП може да спечели максимално доверие от хората, ако се докаже и покаже като категорична алтернатива на ГЕРБ – най-вече социална. Няма нужда да се състезаваме с консервативните и традиционалистките партии като ВМРО или другите патриоти на техен терен. Ние имаме наш терен. На стандарта на живот на хората, на справедливостта, на битката с неравенствата. Оттук ще дойде силният импулс за подкрепа на БСП от хората. Това трябва да преследваме и да покажем достоверност, стабилност, последователност в това\", добави Сергей Станишев.", "date": "2019.04.17", "title": "Станишев: Няма нужда да се състезаваме на терена на ВМРО, имаме си наш терен"}
{"url": "https://www.faktor.bg/bg/articles/es-otkazva-da-priznae-suvereniteta-na-izrael-varhu-golanskite-vazvisheniya", "text": "Европейският съюз отказва да признае суверенитета на Израел върху Голанските възвишения и смята за опасно желанието да се променят границите насилствено. Тази позиция изрази дипломат номер едно на ЕС Федерика Могерини по време на дебат с евродепутатите, провел се през последната пленарна сесия на Европарламента в Страсбург преди европейските избори, предаде Франс прес.  ЕС не признава суверенитета на Израел върху окупираните територии и тази позиция, повтаряна много пъти, се прилага и за Голанското плато\", анексирано през 1967 г. от еврейската държава.  \"Променянето на границите насилствено е опасна идея. Международните норми трябва да бъдат спазени\", подчерта Могерини.  Тя призова страните от ЕС да пратят отново военни кораби в Средиземно море, за да позволят на европейската операция \"София\" да изпълнява мисията си, насочена срещу трафика на оръжия и на петрол в Либия.  Върховният представител на Европейския съюз по външните въпроси и политиката за сигурност Федерика Могерини отново призова страните-членки на Общността да възобновят мисията „София“ в Средиземно море. „Тя е ефективно средство за възпиране на контрабандистите“, цитира германският национален ежедневник Die Zeit думите, които италианският дипломат изрече пред Европейския парламент в Страсбург, предаде агенция „Фокус“.  Освен това ЕС трябва да се бори с контрабандата на оръжие и петрол в Либия, допълни ръководителят на Европейската служба за външна дейност. „Винаги съм казвал, че корабите трябва да останат в международни води“, подчерта Могерини, като изрази надежди, че страните от ЕС ще преразгледат решението си за „София“. Мисията помогна да се намали броят на бежанците, идващи в Европа с повече от 80%.  От стартирането й през 2015 г. 45 000 души са били спасени, а около 150 други са били арестувани, припомни италианският дипломат.  Могерини предупреди, че конфликтът в Либия може да продължи дълго време поради незаконни доставки на оръжие в страната. Силите на генерал Халифа Хафтар започнаха офанзива срещу Триполи преди две седмици с цел установяване на контрол над столицата на северноафриканската страна.", "date": "2019.04.17", "title": "ЕС отказва да признае суверенитета на Израел върху Голанските възвишения"}
{"url": "https://www.faktor.bg/bg/articles/moskva-skochi-sreshtu-london-helikopterite-v-estoniya-sa-umishlena-provokatsiya", "text": "Разполагането на британски бойни хеликоптери в Естония и изявленията за „възпиране на Русия“ са умишлена провокация. Това обяви руското посолство в Лондон, предаде агенция ТАСС. На 15 април Великобритания обяви разполагането на пет хеликоптера Apache в Естония в рамките на натовската програма за разширяване военното присъствие до руските граници. Руското посолство обяви, че изпращането на хеликоптери в Естония е умишлена провокация. „Тези действия отразяват плановете на Лондон да държи на повърхността темата за „агресивната Русия“. Те преследват своите интереси, използвайки за тази цел наличните платформи и инструменти, включително НАТО“, се казва в съобщението на руското дипломатическо представителство в британската столица. Москва обвинява НАТО, че разширява своето присъствие близо до границите на Русия. Алиансът от своя страна посочва, че действа отбранително и иска да защити своите членки от руска агресия. След анексирането на Крим диалогът между Кремъл и НАТО на практика спря, а вече има и опасения, че това може да доведе до въоръжен конфликт.", "date": "2019.04.17", "title": "Москва скочи срещу Лондон: Британски хеликоптери в Естония - това е умишлена провокация"}
{"url": "https://www.faktor.bg/bg/articles/deputatite-glasuvat-promeni-v-chetiri-parlamentarni-komisii", "text": "Народните представители започват работната си седмица с гласуване за промяна в състава на четири парламентарни комисии. Всички предложения идват от председателя на ПГ на ГЕРБ Даниела Дариткова.  Те предвиждат депутатът Красен Кръстев да бъде освободен от състава на Комисията по политиките на българите в чужбина и да влезе в този на Комисията по икономическа политика и туризъм. Новият депутат на партията Лиляна Радева, която зае мястото на станалия правосъден министър Данаил Кирилов, е предложена за член на Комисията по вероизповедания и правата на човека. Ралица Добрева пък ще влезе в Комисията по труда, социалната и демографската политика.  В рамките на пленарното заседание парламентът ще дебатира и по промените в Закона за търговския регистър и регистъра на юридическите лица с нестопанска цел. Целта на законопроекта е подобряване на организацията и ефективността в работата на двата регистъра, както и преодоляване на забавянето при обработването и разглеждането на всички категории заявления за вписване, заличаване и обявяване.  Депутатите ще работят и върху промени в Закона за физическото възпитание и спорта. Те имат за цел да създадат механизъм, по който отчисляваните постъпления Български спортен тотализатор да могат да бъдат разходвани за поддържане, ремонт или създаване на нови спортни съоръжения в държавните и общинските училища.", "date": "2019.04.17", "title": "Депутатите гласуват промени в четири парламентарни комисии"}
{"url": "https://www.faktor.bg/bg/articles/tramp-nyama-da-spre-amerikanskata-namesa-vav-voynata-yemen", "text": "Президентът Доналд Тръмп наложи вето на приетата от Конгреса резолюция за прекратяване на военната помощ на САЩ за водената от Саудитска Арабия война в Йемен, съобщи Асошиейтед прес и БТА. Ветото - второто в президентството на Тръмп - бе очаквано. Конгресът не може да събере достатъчно гласове, за да го преодолее. \"Тази резолюция е ненужен, опасен опит да отслаби моите конституционни пълномощия, застрашавайки живота на американските граждани и на смелите военнослужещи както днес, така и в бъдеще\", написа Тръмп, аргументирайки своето вето. Конгресът се чувства все по-неловко заради близките отношения на Тръмп със Саудитска Арабия. Много конгресмени разкритикуваха президента, че не заклейми Рияд за убийството на саудитския писател Джамал Хашоги.", "date": "2019.04.17", "title": "Тръмп няма да спре американската намеса във войната в Йемен"}
{"url": "https://www.faktor.bg/bg/articles/notr-dam-obedini-razedinenata-frenska-natsiya-levi-i-desni-sklyuchiha-sveshten-sayuz", "text": "Опустошителният пожар в историческата катедрала Нотр Дам в Париж обедини разединената френска нация, констатира австрийският национален ежедневник Die Presse в статия, посветена на събитията по понеделник вечер.  „Франция е страна, в която линията на конфликти в обществото и политиката излезе на преден план съвсем наскоро: нацията се раздели между ляво и дясно, между гнева на протестиращите жилетки и противниците на бунтовете, които белязаха демонстрациите им. Но сега, след катастрофалния пожар в Нотр Дам, мирът се завърна – или поне временно. Някои партии дори спряха предизборните си кампании за майското гласуване за Европейския парламент. Изправени пред лицето на подобна трагедия, левите и десните сключила свещен съюз“, коментират в редакцията на австрийския вестник. Нотр Дам е неделима част от историята на Франция, но сега тя се превърна в катедрала на плачещата Богородица, пише Етиен де Монтети в статия за националния ежедневник Le Figaro, цитиран от „Фокус“. Френският поет Шери Пеги възпява катедралата в своите стихове, описвайки я като млада жена, „безкрайно благородна... безкрайно хуманна... безкрайно радостна... безкрайно тъжна\". Както никога досега, тези думи на поета отекнаха в сърцата на французите този понеделник. Нотр Дам де Пари е неразделна част от историята на Франция. Колективната памет съхранява спомените за велики моменти, свързани с катедралата: кралски сватби, брилянтни изпълнения, коронацията на Наполеон I, химнът „Тебе, Господи, хвалим” в чест на победата от 1945 година. Достатъчно е да се види колко туристи се стичат към катедралата и тълпата от вярващи, които я посещават всеки петък, за да зърнат най-голямата светиня – трънения венец на Исус Христос, който Луи IX е донесъл във Франция. Целият свят се възхищава на гениалната работа на зидари и строители; вътре, хората се молят пред величествените стъклописи, сякаш очаквайки небесната светлина. А шедьовърът на готическата архитектура, разположен в сърцето на Париж, преживява всички войни и грабежи. Никога преди той не е получавал щети с такъв мащаб. От понеделник вечер емоциите преливат. Френският президент Еманюел Макрон отмени обръщението си към нацията. Каква реч може да се изнесе пред лицето на национална трагедия... Президентът беше наясно, че погледите на всички французи са обърнати към горящата катедрала. Тази трагедия напомня на септември 1914 г., когато в резултат на бомбардировките Реймската катедрала се превърна в „море от огън\". Но тогава имаше война. Французите наблюдаваха пламъците на катедралата от бреговете на Сена и телевизионните екрани. И когато видяха как кулата се срина, както вярващи, така и невярващи, любители на изкуството и такива, които не му обръщат внимание - всички преживяха общ шок: част от красотата, величието и душата на Франция загинаха в огъня. И това беше безкрайно тъжно. Маркус Кастор от Германския форум за история на изкуството определи основния приоритет в стъпките, които ще бъдат предприети след опустошителния пожар в историческата катедрала, отбелязва германският национален ежедневник Die Frankfurter Allgemeine Zeitung. „Първият приоритет ще бъде да анализираме статиката на сградата, да я укрепим да монтираме отново покрив\", подчерта Кастор. Експертът призна, че към настоящия момент е трудно да се прецени степента на щетите, които е понесла готическата църква. Съгласно думите му, по-голямата част от тях вероятно са причинени от водата, с която пожарникарите потушаваха пламъците, а не от самия огън.", "date": "2019.04.17", "title": "\"Нотр Дам\" обедини Франция, леви и десни сключиха \"свещен съюз\""}
