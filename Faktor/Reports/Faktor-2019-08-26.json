{"url": "https://www.faktor.bg/bg/articles/paktat-na-stalin-s-hitler-triumf-ili-tragediya-na-zhivo", "text": "На 23 август светът отбеляза 80-годишнината от Пакта  Молотов-Рибентроп. Предстои да отбележи и осемдесетгодишнината от избухването на Втората световна война , родена  след сделката между Сталин и Хитлер.  Датата предизвика поредната вълна от статии, дискусии за случилото се през август 1939 г. Държавните дейци на съвременна Русия, за разлика отпреди 10 години, оправдават споразумението между Москва и Берлин, коментира \"Радио \"Свобода\".  Това прави например ръководителят на  Сергей Наришкин,  ръководител на руската Служба за външно разузнаван,  бивш шеф на руския парламен т, с когото нашите другари много обичат да се срещат. Министърът на културата на Руската федерация Владимир Медински в  публицистичен текст заявява, че сделката с нацистите се е превърнала в \"триумф на съветската дипломация\".  Вярно,  преди падането на СССР властите криеха съществуването на секретни протоколи за разделянето на Източна Европа... Пактът с Хитлер: триумф на съветската дипломация или път към трагедията за целия свят? Защо руските власти решиха да станат наследници на Сталин? Обосновката на сделката с нацизма и аргументите на неосъветската пропаганда  обсъждат  историците в ефира на Радио \"Свобода\" Борис Соколов, Кирил Александров, Фридрих Фирсов (САЩ).", "date": "2019.08.26", "title": "\"Радио \"Свобода\": Сделката на Сталин с Хитлер - триумф или трагедия? (НА ЖИВО)"}
{"url": "https://www.faktor.bg/bg/articles/novini/svyat/radio-svoboda-zashto-mwjrk-promeni-familiyata-si-beshe-yasno-kade-shte-padne-raketata-mu-video", "text": "Когато Путин представи любимата си ядрена ракета, която лети където си иска и никой не знаеше къде ще падне, вече беше ясно, че в крайна сметка ще падне някъде близо до Северодвинск, коментират от Радио \"Свобода\". Руският президент промени фамилията си. Защо?", "date": "2019.08.26", "title": "Радио \"Свобода\": Защо Путин промени фамилията си? Беше ясно къде ще падне ракетата му (ВИДЕО)"}
{"url": "https://www.faktor.bg/bg/articles/the-guardian-i-wsj-losha-novina-za-borisov-boris-dzhonsan-i-tramp-spavat-kristalina-georgieva-za-shef-na-mvf", "text": "Лоша новина за премиера Бойко Борисов и управляващата партия ГЕРБ вещаят в. The Guardian и в. The Wall Street Journal – Кристалина Георгиева може да не оглави Международния валутен фонд (МВФ). Премиерът Борис Джонсън използва контактите си с президента на САЩ Доналд Тръмп, за да поиска поста за бившия британски финансов министър Джордж Озбърн, предава Евроком. Ексминистърът ръководи редакцията на базирания в Лондон вестник Evening Standard. Той е и съветник на най-голямата световна инвестиционна компания BlackRock и председател на North Powerhouse. „Очаква се Джордж Озбърн да стане основен конкурент на българката Кристалина Георгиева“, пише The Guardian. Според The Wall Street Journal британският премиер директно е помолил американския лидер „да подкрепи“ Джордж Озбърн. Изданието пише, че Кристалина Георгиева е „български ветеран в средите на международните институции“. Но в ЕС тя е спечелила с „малка преднина в един спорен дебат, в който по-пазарно ориентираните северноевропейци се противопоставили на София“. „Нямаме нищо против Кристалина Георгиева, която като номер две в Световната банка бе полезна на американеца Дейвид Малпас, който е новият президент на банката. Това й спечели подкрепата на министъра на финансите на САЩ Стивън Мнучин“, пише изданието. Но Джордж Озбърн от 6 г. бе „архитекта на политиките, помогнали за съживяване на британската икономика след финансовата паника и рецесията през 2008-2009 г.“. А САЩ могат да наложат вето на избора на ЕС, тъй като осигуряват най-голям дял от средствата на фонда, констатира американският вестник.", "date": "2019.08.26", "title": "The Guardian и WSJ: Борис Джонсън и Тръмп спъват  Кристалина Георгиева за шеф на МВФ"}
{"url": "https://www.faktor.bg/bg/articles/livanskiyat-prezident-sled-udarite-na-izrael-sme-pred-voyna", "text": "Ливанският президент Мишел Аун заяви днес, че страната му има право да се защити след израелските удари с безпилотни самолети, и добави, че тези удари са като \"обявяване на война\", предаде Ройтерс, цитирана от БТА. \"Това, което се случи, е сходно с обявяване на война, което ни позволява да прибегнем до правото си да защитаваме суверенитета си\", заяви Аун, цитиран от кабинета си в Туитър. Вчера сутринта два безпилотни самолета се разбиха в южните предградия на Бейрут, където доминира Хизбула. Това накара подкрепяното от Иран движение да предупреди израелските войници по границата да очакват отговор, отбелязва Ройтерс. Аун обсъди днес със специалния координатор на ООН за Ливан Ян Кубиш \"израелското нападение срещу южните предградия на Бейрут\", съобщи кабинетът на ливанския президент в Туитър. Допълва се, че двамата са се срещнали, за да дискутират \"последните събития\". Отделно, днес премиерът Саад Харири се срещна с министрите на вътрешните работи и отбраната на Ливан и с началника на армията, за да обсъдят въпроси от сферата на сигурността, съобщи премиерският кабинет. Повече подробности не бяха дадени. Харири, който заяви, че безпилотните самолети са имали за цел да разпалят регионално напрежение, се очаква да се срещне и с посланиците на петте страни постоянни членки на Съвета за сигурност на ООН, допълни кабинетът му.", "date": "2019.08.26", "title": "Ливанският президент: След ударите на Израел ние сме пред война"}
{"url": "https://www.faktor.bg/bg/articles/noviyat-kmet-na-istanbul-e-posetil-skautite-ot-kardzhali", "text": "Новият кмет на Истанбул е посетил скаутите от Кърджали, съобщиха от пресцентъра на Община Кърджали.  Групата скаути от 40 ученици от 5 до 8 клас, които са били на едноседмичен отдих в Международния скаутски лагер в столицата на Турция са се завърнали снощи от южната ни съседка. На 24 август 2019 г. в лагера, в който летуваха ученици от 11 държави, е бил отбелязан международния ден на младежта. Нашите ученици са подготвили кът с изложение на рекламни материали и сувенири от България и община Кърджали. Гост в лагера на този ден е бил кметът на Голяма община Истанбул Екрем Имамоглу, който по време на обиколката си на изложението е поздравил децата от Кърджали и споделил добрите си впечатления от срещата с кмета на Кърджали. Вечерта край лагерния огън Екрем Имамоглу седнал редом с отряда на кърджалийските скаути. Интересна е била също за децата обиколката по историческите и туристически забележителности на Истанбул, в средновековието Константинопол, столица на Византийската империя. Община Кърджали изпраща на лагер в Истанбул ученици от 2005 година. До сега броят на летувалите в международния скаутски лагер ученици от Кърджали е 1100.", "date": "2019.08.26", "title": "Новият кмет на Истанбул е посетил скаутите от Кърджали"}
{"url": "https://www.faktor.bg/bg/articles/mahat-perkite-po-grafa-slagat-600-metalni-kolcheta", "text": "Започна подмяната на гранитните ограничители край трамвайното трасе на ул. \"Граф Игнатиев\" с колчета тип \"болард\", видя екип на \"24 часа\". Решението за промяната на ограничителите, станали известни като акулски перки, беше взето още през април. Тогава експертен съвет реши какъв да е видът на новите ограничители и избра колчета. Първите партиди чугунени боларди и необходимите за техния монтаж гранитни основи вече са доставени. Монтирането им започна преди няколко дни, обясниха от Столичната община. Височината на едно колче е 63 см. Основата за колчето ще се закрепва към бетонната плоча под настилката на улицата. Около 70 часа е необходимото технологично време за стягане на материала към основата, след което може да се монтира и самото колче. Общо по цялата дължина на ул. \"Граф Игнатиев\" трябва да бъдат монтирани над 600 боларди. Цената на едно колче е 88 лв. без ДДС.", "date": "2019.08.26", "title": "Махат перките по \"Графа\", слагат 600 метални колчета"}
{"url": "https://www.faktor.bg/bg/articles/stefan-danailov-progovori-sled-operatsiyata-nay-strashnoto-beshe-bolkata", "text": "\"Нов етюд от моя живот, който ме накара да се замисля колко е важно движението\". Така Стефан Данаилов определи пред   падането, при която счупи става и се наложи да бъде опериран. \"Най-страшното беше болката. На 100 години ще стана, такава болка не съм изживявал. Само си задавах въпроса: \"Що бе, какво направих пак?\". Толкова тъпо се случи всичко\", каза актьорът. Нелепият инцидент се случва в дома на му в Приморско - спъва се в масичка, в опит да я заобиколи. \"Хора, пазете се, защото е много неочаквано! 12 ч. вечерта, тръгвам да си лягам, спокойно, много хубав ден беше, приятен и изведнъж нещо става, дам-дум и нов етюд от моя живот. Това е!\", сподели Данаилов. Самата операция му се сторила като шоу, на което присъствал от първия ред. \"И в един момент се чува \"Начало!\", ама като \"Старт!\" и като се затичаха някакви хора, като дяволи бам-бум - това е някаква нова система на опериране. Днес бях поканен от доктора да видя къде всъщност е извършено деянието, аз си го представях като Магурата, като пещера\", сподели актьорът. С рехабилитацията, която е започнал, актьорът е категоричен, че няма да пропусне нито едно от планираните представления на пиесата \"Актрисата\".", "date": "2019.08.26", "title": "Стефан Данаилов проговори след операцията: Най-страшното беше болката"}
{"url": "https://www.faktor.bg/bg/articles/vzglyad-s-bezumie-putin-nyama-da-prieme-kolektivnata-bezotgovornost-na-g-7", "text": "Путин няма да приеме колективната безотговорност на Г-7, пише руският вестник „Взгляд“ в материал, представен от Агенция \"Фокус\". Основният резултат от срещата на върха на Г-7 в Биариц е задълбочаващото се несъгласие между нейните участници, преди всичко САЩ и европейските страни, по почти всички ключови въпроси. Въпросът за колективните отношения на Седемте с Русия предизвика разцепление в клуба, докато САЩ и Европа почти си размениха ролите в сравнение с 2014 година. Срещата на лидерите на западния свят беше замислена от организатора му Еманюел Макрон като собствен триумф, но въпреки всички усилия и аплодисментите за френския президент не се очакват от никъде. Срещата на върха в Биариц няма да се запомни дори като международната премиера на Борис Джонсън - новият ръководител на британското правителство, въпреки че той вече беше привлякъл вниманието със собствените си маниери,но остана в сянката на Доналд Тръмп и домакин на срещата. За трета поредна среща акцентът беше естествено върху американския президент - който, както винаги, обича да казва на партньорите си от Г-7 каквото иска и какво смята за важно, а не какво биха искали да чуят от него. Този път САЩ се разминаха с Европа в почти всички отношения - и това се виждаше най-ясно в разговора за Русия. Фактът, че завръщането на Русия в клуба, тоест възобновяването на Г-8, ще бъде една от основните теми на срещата на върха, беше ясно още преди да започне - не само заради думите на Тръмп, но и заради думите и делата на Макрон, който покани три дни преди срещата на върха в околностите на същия Биариц и Владимир Путин. И това въпреки факта, че Русия не иска никаква „осморка“ и има достатъчно разногласия между участниците в „седморката“ и без руската тема.", "date": "2019.08.26", "title": "„Взгляд“ с безумие: Путин няма да приеме колективната безотговорност на Г-7"}
{"url": "https://www.faktor.bg/bg/articles/novini/svyat/aleksey-navalni-sled-aresta-partiyata-na-putin-se-sriva-da-ya-dovarshim-video", "text": "Руският опозиционен лидер Алексей Навални отново води канала си в YouTube след един месец в ареста. Говори за безумието на случващото се в Русия, за безобразията на Путин и московския кмет, обяснява \"какво означават всички тези арести, побои и недопускания на кандидати до местните избори.\"  Партията на Путин \"Единна Русия\"  се срива, да я довършим, зове той и, което е по-важно, обяснява как , с \"умно гласуване\" . Е, в същото време показва \"къщурката\" за милиарди на човека от в кметството на Москва, който под чуждо име координира полицейското насилие срещу мирни граждани.", "date": "2019.08.26", "title": "Алексей Навални след ареста: Партията на Путин се срива, да я довършим (ВИДЕО)"}
{"url": "https://www.faktor.bg/bg/articles/tramp-gotov-sam-da-se-sreshtna-s-iranskiya-prezident-hasan-rouhani", "text": "Президентът на САЩ Доналд Тръмп заяви, че е готов да се срещне с иранския си колега Хасан Роухани през следващите няколко седмици след разговорите за ядрената програма на Техеран на срещата на върха на Г7 във Франция, предава AFP, цитирана от \"Фокус\". Иранският министър на външните работи Мохамад Джавад Зариф направи изненадваща визита в кулоарите на срещата на върха в Биариц в неделя по покана на френския президент Еманюел Макрон. Макрон заяви, че \"условията за среща\" между Тръмп и Роухани, която може да се състои \"в следващите няколко седмици\" са създадени чрез интензивна дипломация и консултации. \"Ако обстоятелствата бяха правилни, със сигурност бих се съгласил на това\", заяви Тръмп на съвместна пресконференция с Макрон. На въпрос на репортери дали смята, че времевата линия, предложена от френския му колега, звучи реалистично, Тръмп отговори: \"Това е така\", добавяйки, че смята, че Роухани също ще бъде съгласен. \"Мисля, че ще иска да се срещнем. Мисля, че Иран иска да разреши тази ситуация\", добави Тръмп.", "date": "2019.08.26", "title": "Тръмп: Готов  съм да се срещна с иранския президент Хасан Роухани"}
{"url": "https://www.faktor.bg/bg/articles/obshtestvo/ulitsata/ovladyaha-pozhara-kray-harmanli-ima-opasnost-ot-novi-vazplamenyavane-na-novi-ognishta", "text": "Пожарът край Харманли е овладян, но има притеснения за ново възпламеняване заради вятъра. Това каза директорът на пожарната комисар Николай Вълчев пред БТВ. Предстои наблюдение, но ни притесняват новите пожари, които ще възникнат, понеже ще има вятър и високи температури, добави той. Пожар на площ около 1000 декара възникна вчера между селата Преславец и Поляново, Община Харманли. Засегнати са орехови и широколистни гори. На място бяха изпратени 7 противопожарни автомобила. Вероятната причина е небрежност при почистване на широколистната гора. Опасността от нови пожари остава заради високите температури и днес.", "date": "2019.08.26", "title": "Овладяха пожара край Харманли, има опасност от възпламеняване на нови огнища"}
{"url": "https://www.faktor.bg/bg/articles/bnb-provezhda-targ-za-prodazhba-na-lihvonosni-sakrovishtni-obligatsii", "text": "Българска народна банка ще проведе днес аукцион за продажба на лихвоносни съкровищни облигации със срочност двадесет години /7 305 дневни/ и с номинал 200 млн. лв. Книжата са от отворен тип с фиксиран лихвен процент от емисия - BG 20 400 19 213/21.06.2019 г. с падеж 21 юни 2039 г. и с фиксиран лихвен процента от 1.5 на сто годишно. По реда на чл. 10, ал. 3 от Наредба № 5 от 04.10.2007 г., първичните дилъри могат да участват в аукциона със състезателни поръчки, както от свое име и за своя сметка, така и от свое име, но за сметка на свои клиенти. Първичните дилъри могат да участват в аукциона и с несъстезателни поръчки от свое име, но за сметка на свои клиенти, които не са банки или инвестиционни посредници, включително и такива, установени в друга държава членка или в трета страна. Максималното количество ДЦК, което един участник може да придобие със състезателни поръчки е по реда на чл. 12, ал. 3, т. 3 от Наредба № 5 от 04.10.2007 г. По реда на чл. 12, ал. 4 от Наредба № 5 от 04.10.2007 г., съотношението на ДЦК, предлагани със състезателни и несъстезателни поръчки, е 50 на сто към 50 на сто от общото предложено количество. Участниците в аукциона трябва да имат предвид следното: 1. Министерство на финансите ще предлага за продажба допълнителни количества от емисия BG 20 400 19 213 от 21.06.2019 г. на аукционен принцип. 2. Министерство на финансите си запазва правото да отхвърля всички, респективно да одобрява определени поръчки, както и да одобрява количество, различно от предварително обявеното.  Допълнителна информация може да получите на тел. 9145-1332. Това се отнася и също така и за получаването на нова информация от сайта на институцията.", "date": "2019.08.26", "title": "БНБ провежда търг за продажба на лихвоносни съкровищни облигации"}
{"url": "https://www.faktor.bg/bg/articles/shefkata-na-muzikalnoto-uchilishte-potushava-skandala-s-darina-takova-s-maystorski-klas", "text": "Директорът на Националното музикално училище \"Любомир Пипков\" Столина Добрева се опитва да намери решение на скандала, който се разгоря миналата седмица. Оперната певица Дарина Такова се оплака, че я карали да се явява на конкурс и да изпее 5 песни, за да я назначат на работа в школото. Това обаче нямало как да се случи, тъй като оперната певица не може да пее от 12 години след неуспешна операция. След удара, който понася, Такова се отдава изцяло на преподаване.  Столина Добрева обясни, че такава е процедурата и не може да я прескочи, защото на практика ще наруши закона. Днес шефката на училището обясни, че няма нищо против оперната певица, която от 10 г. не може да пее заради операция на гласа. Тя дори обеща да ѝ направи майсторски клас, за да могат учениците да се докоснат до опита ѝ.  В скандала се включи и културният министър Боил Банов, който заяви, че е бесен на Столина Добрева и поиска оставката ѝ. Тя коментира, че днес има среща с министъра, на която първо иска да каже какви са аргументите ѝ и намекна, че не може да подава оставка заради това, че спазила процедурата и закона.", "date": "2019.08.26", "title": "Шефката на музикалното училище към Банов: Не мога да подам оставка заради това, че спазвам закона"}
{"url": "https://www.faktor.bg/bg/articles/buntarite-ot-srabska-grupa-s-kontsert-u-nas", "text": "На 29 август на стадион „Юнак” нашумялата сръбска група S.A.R.S ще изнесе пореден концерт в България. Изпълнителите ще представят нов албум с нови „рецепти” за по-добър живот.  Името на групата S.A.R.S е абревиатура, която означава „Прясно ампутираната ръка на Сатриани” – на известния китарист Джо Сатриани. Момчетата и едно момиче смесват рок, реге, блус, джаз, хип-хоп и етно. Гласът на групата винаги е критичен към политиците, а текстовете им  изразяват бунтарския им дух. „Не знаехме какво да очакваме. Първият ни концерт в София беше невероятен. Когато се качих на сцената и попитах на  английски или на сръбски да говоря, всички изкрещяха  „сръбски”. По време на концерта бях впечатлен, всички знаеха текстовете на песните ни, пееха с нас, беше невероятно”, каза  Жарко Ковачевич. „Здравейте на всички фенове в България, радваме се, че харесвате нашата музика и се надявам, че ще се видим на 29 август на стадион „Юнак”. Благодаря ви за подкрепата, любов за вас”, заяви Ковачевич пред камерата на Нова телевизия.", "date": "2019.08.26", "title": "Бунтарите от нашумялата сръбска група S.A.R.S отново с концерт у нас"}
{"url": "https://www.faktor.bg/bg/articles/ludogorets-otstapi-parvoto-myasto-domuschievi-uvolniha-trenyora-stoycho-stoev", "text": "Собствениците на Лудогорец Кирил и Георги Домусчиеви уволниха Стойчо Стоев. Това стана буквално минути, след като отборът завърши 0:0 срещу Славия на \"Лудогорец Арена\". Както е известно, \"орлите\" играха цяло полувреме с човек повече заради несъществуващ червен картон на Антонис Стериакис, а накрая чисто попадение на Вандерсон не беше зачетено отново заради засада. Повторенията обаче показаха, че такава на практика няма и голът е редовен. Заради хикса, Лудогорец отстъпи първото място в първенството на Левски, който има 16 точки, с 1 повече от разградчани.  Слабото представяне на тима, който през седмицата завърши 0:0 на своя стадион и срещу Марибор, се оказаха фатални на Стоев. Така отборът ще бъде воден от Станислав Генчев и Здравко Здравков на реванша в Словения за влизане в групите на Лига Европа. Новината беше съобщена от изпълнителния директор Ангел Петричев. Стоев напуска Лудогорец за втори път в своята кариера. Бившият треньор на Левски направи златен дубъл с \"орлите\" през 2014 година, но през лятото на същата година беше уволнен след равенство с Партизан в квалификациите за Шампионската лига. Интересното е, че и тогава срещата се игра в Разград и завърши 0:0. Година по-рано през лятото на 2013 г. отборът влезе за пръв път в историята си в групите на Лига Европа, където постигна безапелационните пет победи и едно равенство в конкуренцията на ПСВ (Айндховен), Черноморец (Одеса) и Динамо (Загреб). Впоследствие воденият от Стоев тим отстрани Лацио на 1/16 финалите в същия турнир и отпадна на 1/8 финалите от Валенсия.", "date": "2019.08.26", "title": "Лудогорец отстъпи първото място, Домусчиеви уволниха треньора Стойчо Стоев"}
{"url": "https://www.faktor.bg/bg/articles/bfs-sprya-pravata-na-refera-deputat", "text": "Съдийската комисия на БФС на извънредно заседание спря правата на международния съдия Стефан Апостолов, който е и депутат от ГЕРБ в Народното събрание. Това се казва в официално съобщение на сайта на БФС.  Санкцията е за неопредлено време. Апостолов направи куп гафове на вчерашния мач между Славия и Лудогорец, които костваха главата на треньора на разградчани Стойчо Стоев. Срещата завърши при нулево равенство. Апостолов остави тима на Славия с човек по-малко за игра на вратаря им с ръка извън наказателното поле. Подобно нарущшение нямаше и на повторенията ясно се вижда, че ръцете на футболиста са половин метър над топката, която избива с коляно. Малко преди края на срещата реферът реши да компенсира грешката си и не зачете чист гол на \"Лудогорец\", съобразявайки се със страничния си помощник с вдигнат флаг за несъществуваща засада. Хипотетично, ако голът беше признат и разградчани бяха били, днес още щяха да си имат старши треньор.", "date": "2019.08.26", "title": "БФС спря правата на рефера-депутат"}
{"url": "https://www.faktor.bg/bg/articles/direktorkata-na-muzikalnoto-uchilishte-ostava-na-posta-si", "text": "Министърът на културата Боил Банов се е отказал от исканата оставка на директора на Националното музикално училище Столина Добрева. Това съобщава БНР, като се позовава на информация след срещата между Банов и Добрева. Министърът е разговарял и с група родители и възпитаници на Музикалното училище в София, които са се застъпили за професионализма на Добрева. Причина за напрежението се оказаха противоречията около конкурса за нови учители по оперно пеене. Известната изпълнителка Дарина Такова, която подготвя ученици за Консерваторията, се е опитала да кандидатства за щатното място. Оказва се обаче, че няма как да премине през изпитните условия за преподавател в Музикалното училище, тъй като едно от тях включва прослушване по пеене - а Такова е изгубила гласа си преди години. Нейното публично недоволство от процедурните пречки се превърна в повод за гневна реакция от страна на Боил Банов, който поиска оставката на директора на училището през пост във Facebook. Столина Добрева коментира, че не е извършила каквото и да е нарушение, заради което да подаде оставка, а ако промени правилата в хода на вече започнала процедура заради един от кандидатите, това е щяло да доведе до обжалване и евентуален провал на конкурса. Междувременно Дарина Такова обяви, че повече няма интерес към мястото в Музикалното училище. \"Не съм жертва, имиджът ми не е нарушен. Не съм жертва, никога не съм се чувствала като такава, дори в най-сложните моменти от живота ми. Нямам лично отношение към Столина Добрева. Министърът на културата ми позвъни лично, за да се извини за случая от свое име и от името на министерството, което означава, че осъзнава импотентността на закона. Дано го промени... Обещала съм на себе си и на детето си, че никога повече няма да кандидатствам и претендирам за нищо в България\", написа тя във Facebook.", "date": "2019.08.26", "title": "Директорката на музикалното училище остава на поста си"}
{"url": "https://www.faktor.bg/bg/articles/chervenokosi-ot-tsyal-svyat-se-sabraha-na-festival-v-holandiya", "text": "Традиционните Дни на червенокосите хора се проведоха в холандския град Тилбург. Там се стекоха хора с червени коси от над 80 държави. Фестивалът е част от поредица празненства, които се провеждат в много европейски държави от май до ноември. Целта на инициативата е да се бори с дискриминацията, пред която са изправени хората с червен цвят на косата. И ако през Средновековието да си червенокос е било признак на вещерство, то днес е по-скоро повод за гордост, защото едва между 1 и 2% от световното население е с рижа коса, предаде БНТ. В Англия цифрата се увеличава до шест процента, докато в съседна Шотландия е още по-висока – около 13%. Това прави страната с най-голям процент червенокоси в света.", "date": "2019.08.26", "title": "Червенокоси от цял свят се събраха на фестивал в Холандия"}
{"url": "https://www.faktor.bg/bg/articles/ikonomika/biznes/svetovno-priznanie-za-upravitelya-na-bnb", "text": "Управителят на Българската народна банка Димитър Радев получи най-високата оценка – „А”, според годишната класация на списание „Global Finance”, цитирана от Nova. В нея влизат най-добрите шефове на централни банки. Призовете се разпределят сред гуверньорите на 94 държави и са известни под името Global Finance World’s Best Central Banker. Управителите са оценени по постиженията в области като контрол над инфлацията, стабилност на паричната единица, цели, свързани с икономическия растеж, лихвена политика. На банкерите се поставят оценки от „А” (най-високата) до “F” (най-ниската), като награди получават само тези с „А”. Тази година те ще бъдат връчени на церемония във Вашингтон през октомври. Сред призьорите за 2019 г. са и президентът на Европейската централна банка Марио Драги, управителите на централните банки на Великобритаия, САЩ, Ботсвана, Чили, Египет, Грузия, Саудитска Арабия, Катар, Уругвай.", "date": "2019.08.26", "title": "Световно признание за управителя на БНБ"}
{"url": "https://www.faktor.bg/bg/articles/bankata-za-razvitie-uvelichi-oshte-kreditiraneto-na-rumen-gaytanski-valka", "text": "лед като през юни държавната Българска банка за развитие (ББР) даде рекорден - 148.5 млн. лв., кредит на свързаната с Румен Гайтански \"Роудуей кънстракшън\". За да придобие друга негова фирма - \"Пътстройинженеринг\", подкрепата за строителната група продължава с нов заем, информира \"Капитал\". На 12 август ББР е отпуснала още 1.5 млн. лв. на \"Пътстройинженеринг\" и така общо експозицията на ББР към групата се закръгля на 150 млн. лв., което я прави най-големият й клиент. Все още не е ясно с какво новосъздадената \"Роудуей кънстракшън\" обезпечава този гигантски кредит, предвид че придобитото дружество има доста по-скромен бизнес - 16.5 млн. лв. активи, 13.6 млн. лв. приходи и едва 13 хил. лв. счетоводна печалба за 2018 г. От ББР досега не са коментирали заема, за който \"Капитал\" писа през юни, въпреки че той представлява над 10% от кредитния й портфейл и 18.8% от капитала й. Другата любопитна част е как точно е протекло въпросното общо събрание на 7 май. Неговият дневен ред съдържа стандартните точки за одобрения на отчети и разпределение на печалбата, както и последна точка \"Разни\". В първоначално публикувания протокол още през май по нея няма нищо. В новия, подаден заедно с документите за кредита, обаче вече в т. \"Разни\" е разгледано одобряването на заема от 1.5 млн. лв., както и залагането на \"Пътстройинженеринг\" по неговия заем за 148.5 млн. лв.", "date": "2019.08.26", "title": "Банката за развитие отпусна рекорден кредит на фирма, свързана с  Румен Гайтански - Вълка"}
{"url": "https://www.faktor.bg/bg/articles/pravitelstvoto-poe-oshte-200-miliona-leva-nov-dalg-zaradi-pokupkata-na-iztrebitelite-f-16", "text": "Правителството пое още 200 милиона лева нов дълг чрез държавни ценни книжа. Така новопоетите задължения от началото на годината досега стават общо 900 милиона и 600 000 лева при ограничение от един милиард по бюджет. Набирането на средства се наложи заради покупката на изтребителите Ф-16, напомня БНР. Емисията от 20-годишни облигации бе пусната за първи път в средата на юни и преотворена два пъти - през юли и днес. При сегашния аукцион е постигната най-ниската среднопретеглена доходност - от 1,42 на сто при 1,6 на сто през юни. Както и в предишните пъти, най-голям интерес към книжата имаше от страна на банките. Реално набирането на нов дълг тази година започна в средата на юни, а причината - плащането на военните самолети. Парите отиват във фискалния резерв, чието ниво правителството поддържа доста над заложения в бюджета минимум, тъй като това е един от буферите в държавната хазна. Освен 20-годишните книжа, правителството на няколко търга предложи за продан и облигации със срочност 10 години и половина. При тях също се наблюдаваше ниска доходност и голям интерес от банките.", "date": "2019.08.26", "title": "Правителството пое още 200 милиона лева нов дълг заради покупката на изтребителите Ф-16"}
{"url": "https://www.faktor.bg/bg/articles/bezlov-sluzhitel-mozhe-da-e-pomognal-na-moldovtsite", "text": "Двамата избягали молдовци от общежитието с отворен тип в Стара Загора, които бяха задържани за разбиване на банкомат в Казанлък, най-вероятно са планирали бягството си, предава Нова тв. Те са се срещали със свои близки преди това. Охранителите не можели да разберат дали престъпниците планират бягство, защото не разбирали румънски език, казва началникът на общежитието. Молдовците имали свободен достъп до телефони и можели да разговарят със свои близки. Тихомир Безлов, старши анализатор в Центъра за изследване на демокрацията, смята, че има прекалено много съвпадения в бягството на молдовците, затова то може да е подпомогнато от администрацията в общежитието. ,,За мен е изненадващо, че за тези хора не бяха разпространени снимки за издирване, а просто бе съобщено, че са избягали'', коментира по темата анализаторът и определи ситуацията като ''бъркотия''. Безлов намери много съвпадения от последните дни, като акцентира върху междинното стоене в затворническото общежитие докато отидат в Софийския затвор и посещението на роднините. \"Тези мерки с отворените типове за изтърпяване на наказания са малко в повече. Това не е първият случай на бягство от подобен тип затвор, на година са близо 7-8 бягства и трябва да се обърне внимание\", допълни още анализаторът от Центъра за изследване на демокрацията. Според него дали издирваните лица ще бъдат заловени, е въпрос с неясен отговор. \"Тук е важното дали ще ги намерят въобще и ако не успеят да ги установят в близките дни, значи реализацията е много добра. Интересно и какви пари са спестили при обирите на банкоматите\", коментира още Безлов.", "date": "2019.08.26", "title": "Тихомир Безлов: Служител може да е помогнал на молдовците"}
{"url": "https://www.faktor.bg/bg/articles/kosovski-albanets-vidyah-kak-haradinay-ubiva-sarbin", "text": "Аз видях как косовският премиер в оставка Рамуш Харадинай убива сърбин. Това е казал бивш съсед на политика от Прищина, цитиран от сръбското радио Б92. Рам Йолай е разкрил пред белградската медия история от 1998 г. \"Станах свидетел как бившият ми съсед от село Глоджане (Югозападно Косово) застреля сърбин\", е посочил още той. Мъжът е разказал как на 24 март 1998 г. двама сръбски полицаи са дошли да арестуват Харадинай в дома му. \"По едно време моят комшия избяга от къщата и откри огън. Единият от мъжете падна, застрелян още от първия куршум. Другият полицай успя да избяга\", е посочил още свидетелят. Тогавашните власти в Белград  са издирвали един от лидерите на Армията за освобождение на Косово (АОК) за тероризъм, а по-късно са го обвинили и в убийството на служителя на реда Мирослав Отович (46 г.). Йолай е допълнил, че е бил притискан от Харадинай да стане боец на АОК. Аз отказвах, но най-накрая бях принуден да избягам в Черна гора. \"Малко след това АОК отвлече баща ми и двама мои братя. Повече не ги видях\", е казал още свидетелят, информира Новини.бг.", "date": "2019.08.26", "title": "Косовски албанец с шокиращи разкрития за премиера в оставка Рамуш Харадинай"}
{"url": "https://www.faktor.bg/bg/articles/osnovniyat-svidetel-sreshtu-ivancheva-se-zhalva-lichno-pred-rakovodstvoto-na-prokuraturata", "text": "", "date": "2019.08.26", "title": "Основният свидетел срещу Иванчева се жалва лично пред ръководството на прокуратурата \"от системен натиск\""}
{"url": "https://www.faktor.bg/bg/articles/vav-velikobritaniya-smenyat-medsestri-i-sanitarki-s-roboti", "text": "Популярният още от 2013 година робот Бакстър, ще бъде програмиран да изпълнява функциите на медицинска сестра или санитар, за да помага на възрастни пациенти в британските болници, съобщава Telegraph, цитиран от Offnews.  В много клиники в Обединеното кралство има остър дефицит на среден и младши персонал. Особено голям е недостигът на санитари, които да разнасят подлоги, да сменят спалното бельо, да помагат на възрастните хора да се раздвижват и т. н. Напълно възможно е след няколко години, тези задължения да бъдат вменени на роботи. Подобен механизъм вече е създаден и е преминал първите си изпитания във Великобритания. Роботът Бакстър е с две ръце, които имат специални пръсти, създадени с 3D принтер. Той е предназначен да оказва помощ на хората, които имат проблеми с подвижността. Може да помага при обличането им. Роботът ще съдържа база данни за типичните проблеми, с които се сблъскват пациентите, за да се научи да ги решава. Не е изключено този механизъм да бъде използван при транспортиране на лежащо болни, при пациенти с рани от залежаване или за изпълнение на по-елементарни хигиенни процедури. Появата на този робот бе посрещната с въодушевление от здравните власти, тъй като само в Англия и Уелс са регистрирани над 40 000 незаети места за медицински сестри и санитари. Прогнозите са, че след напускането на Евросъюза, дефицитът на подобни кадри ще нарасне двойно.", "date": "2019.08.26", "title": "Революционно: Роботи стават медсестри и санитари във Великобритания"}
{"url": "https://www.faktor.bg/bg/articles/dimitar-ganev-1-1", "text": "От днешна гледна точка ми се вижда сигурно, че ГЕРБ ще бъде партията с най-много кметове на областни градове. Това заявява в интервю за \"24 часа\" политологът Димитър Ганев.  Въпросът е колко ще са те?  През 2015 г. партията на Борисов постигна много високи резултати – помните “синята” карта. ГЕРБ успя да спечели 21 областни кметове, а БСП остана без нито един. Това убедително представяне преди 4 години се явява и капан за сегашните избори, защото този резултат няма да се повтори, коментира той. Струва ми се, че Борисов за първи път започна пряко да се занимава с партията си. Досега тази дейност беше отстъпена почти изцяло на Цветанов. Премиерът заяви още преди европейските избори, че по места ще има промени. И това беше необходимост. ГЕРБ присъства в местната власт вече повече от десетилетие. Вътрешнопартийните разпри в БСП не са изгладени, а просто са притихнали заради предстоящите избори. Въпреки че във Варна например хич не беше тихо. Проблемите ще дойдат там, където централното ръководство наложи определен кандидат в община, в която вътрешнопартийната опозиция има сериозно влияние. Това може да доведе до блокаж на структурата и съответно до по-ниски резултати. Тепърва ще видим в следващите седмици такива напрежения, коментира Ганев.  По посланията на Манолова в последния месец става ясно, че тя иска да изгради образ на своята кандидатура като гражданска с подкрепата на няколко партии, в това число и на БСП. Целта е максимална дистанция от марката БСП, за да не носи това електорални щети в “дясна” София. Тук балансът на Манолова обаче ще е сложен. . Вторият сигурен момент е, че изборът в София ще се реши на балотаж между двамата кандидати. Разбира се, от особено значение е коя от двете ще бъде с преднина на първия тур, защото това ще даде на въпросния лидер силно психологическо предимство за втория тур. Победителят на изборите в София обаче няма да се реши нито от симпатизантите на ГЕРБ, нито от тези на БСП. Ключът към следващия кметски мандат е в привържениците на “Демократична България”. Те ще наклонят везните в едната или другата посока, смята политологът .", "date": "2019.08.26", "title": "Димитър Ганев: Ключът към следващия кмет на София е в привържениците на “Демократична България”"}
{"url": "https://www.faktor.bg/bg/articles/mitsotakis-1", "text": "Пълната отмяна на капиталовия контрол в Гърция обяви министър-председателят Кириакос Мицотакис в пленарната зала на парламента, съобщава \"Катимерини\". \"Днес обявявам още един програмен ангажимент, който става реалност преди срока, който сме си поставили. В сътрудничество с Банката на Гърция (централната банка) възстановяваме напълно нормалното движение на капитали. От днес капиталовият контрол е минало\", каза Мицотакис. Досега в рамките на капиталовия контрол, установен по време на икономическата криза, на гърците беше забранено да изнасят от страната над 10 хил. евро в брой на пътуване, да изнасят капитали на стойност над 4000 евро на два месеца, да теглят над 5000 евро в чужбина с банкова карта, да извършват редица финансови операции с чужбина по интернет и др.", "date": "2019.08.26", "title": "Мицотакис обяви: Край на капиталовия контрол"}
{"url": "https://www.faktor.bg/bg/articles/standalen-post-yadosa-makron-brazilkite-tryabva-da-se-sramuvat-ot-svoya-prezident", "text": "Бразилките би трябвало да се срамуват от президента си и понеже уважавам народа на Бразилия, надявам се много скоро да имат президент, който е достоен за този пост. Това коментира френският президент Еманюел Макрон по повод реакция за съпругата му Брижит на Жаир Болсонаро във \"Фесбук\". Под публикация със снимки на двете първи дами на Франция и Бразилия в коментарите Болсонаро написа \"Не унижавайте човека, хахаха\". Бразилският президент е на 64 години и е омъжен за 37-годишната Мишел де Паула Фирмо Рейналду Болсонаро. Двамата се запознават, докато тя е парламентарен секретар на Прогресивната партия, в която той е бил зам.-председател. Тогава той е разведен, на 52 години, а тя - на 25 години. Еманюел Макрон е на 41 години и от 2007 г. е женен за 66-годишната Брижит, а коментарът на Болсонаро е критикуван като сексистки и проява на лошо възпитание. Попитан да коментира случката, Макрон каза, че това е \"изключително неуважително\" към съпругата му и \"на първо място е тъжно за него и за бразилците\". Болсонаро, който зае поста си през януари, и Макрон са в остър словесен конфликт през последните седмици, включително заради горските пожари в Амазония, превърнати от френския президент в международен въпрос и тема на срещата на Г-7. Франция, Ирландия и Финландия подеха инициатива за блокиране ратификацията на споразумението за свободна търговия с южноамериканския блок държави, известен като Меркосур, с обвинения към Болсонаро, че се отмята от поети ангажименти за борба с въздействието на човека върху климатичните промени. Днес бразилският президент обвини Макрон, че се отнася към страната му като към колония или ничия територия. По повод плана за международни действия в защита на амазонските гори, които да се координират от Париж, Болсонаро написа, че това била посегателство срещу суверенитета на Бразилия и опит да се прикрият истинските намерения на Макрон. През юли бившият военен унизи външния министър Жан-Ив льо Дриан като отмени среща с него, за да отиде на фризьор. (Източник: Дневник)", "date": "2019.08.26", "title": "Реплика на Жаир Болсонаро ядоса Макрон: Бразилките трябва да се срамуват от своя президент"}
{"url": "https://www.faktor.bg/bg/articles/es-predupredi-london-bez-pregovori-za-targoviya-sled-brekzit-ako-ne-platite-vsichki-vnoski", "text": "Европейският съюз очаква Великобритания да изпълни всичките си финансови задължения, поети, докато страната е член на съюза, дори при варианта за напускане без споразумение, заяви говорителката на Европейската комисия, цитирана от \"Ройтерс\" и \"Дневник\". Сутринта \"Гардиън\" представи ситуацията без този дипломатичен език - ЕС няма да преговаря за търговските отношения след Брекзит, ако не бъдат спазени три основни отговорности, вече поети от Лондон при премиера Тереза Мей. Това са вноски и компенсации от 50 млрд. евро (до края на 2020 г.), права на гражданите на страните от ЕС и отсъствието на граничен контрол между Ирландия и Северна Ирландия, изброява изданието. Премиерът Борис Джонсън каза в неделя в Биариц на срещата на лидерите на Г-7, че на 1 ноември страната му ще е извън ЕС, \"каквото и да става\", както и че при Брекзит без сделка повече няма да е правно задължен с 39-те милиарда паунда плащания, договорени от предшественичката му. В действителност сумата не е такава, тъй като тя беше изчислена при Брекзит на 29 март. След тази дата британците продължиха да внасят в бюджета и програмите на ЕС. Веднага последва реакция от Жан-Клод Пири, бивш ръководител на правния отдел на Европейския съвет. \"Ако Обединеното кралство откаже да плати задълженията си на ЕС, тогава ЕС няма да приеме да преговаря за търговските отношения след Брекзит\", написа той в \"Туитър\". Дипломатически източник на \"Гардиън\" обяснява, че за 27-те темата за финансовите задължения е приключена и че при напускане без сделка Лондон ще изгуби и договорения преходен период от 2 години. В него трябва да продължат да действат повечето от сегашните търговски отношения, докато се преговаря за нов режим и се определят сроковете, в които влиза в сила той. Освен това правителството на Борис Джонсън може да се окаже изправено пред допълнителни искания от особено силно засегнатите от Брекзит без сделка. Франция и други страни от ЕС например може да поискат обезщетение за хаоса, създаден в сектора на риболова (европейците ловят 8 пъти повече в британски води, отколкото британските рибари във водите на другите в ЕС), а списъкът вероятно ще се удължава. Лондон рискува да предизвика и враждебно отношение в останалите столици в момент, когато новото споразумение ще трябва да бъде ратифицирано от националните парламенти. Процесът може да отнеме години. Макар в ЕС да отиват 46% от британския износ и от ЕС да идват 54% от вноса, Борис Джонсън настоя в неделя, че страната \"може лесно да се справи при сценарий без сделка\". В понеделник Мина Андреева, говорителка на еврокомисията, каза: \"Всички ангажименти, поети от 28-те страни членки, трябва да се спазват. Това особено важи за сценария без споразумение, при което от Обединеното кралство се очаква да продължи да изпълнява всички договорености, поети, докато е било член на ЕС. Вместо да се преминава към съдебни заплахи, мисля, че е важно ясно да заявим, че уреждането на сметките е изключително важно за започване на новите отношения на равноправна основа, основана на взаимно доверие.\" Според нея Лондон още не е повдигал официално въпроса в Брюксел. Преди няколко седмици високопоставен представител на Франция коментира, че отказът да се направят договорените вноски ще е равносилен на спиране на обслужването на външен дълг от Великобритания.", "date": "2019.08.26", "title": "ЕС предупреди Лондон: Без преговори за търговия след Брекзит, ако не платите всички вноски"}
{"url": "https://www.faktor.bg/bg/articles/pozhar-otnovo-prechi-na-dvizhenieto-po-am-struma-v-posoka-kulata", "text": "", "date": "2019.08.26", "title": "Пожар отново пречи на движението по АМ „Струма“ в посока Кулата"}
{"url": "https://www.faktor.bg/bg/articles/tramp-otivam-v-berlin-po-pokana-na-kantslera-pri-parva-vazmozhnost", "text": "Президентът на САЩ Доналд Тръмп възнамерява да посети Германия скоро по покана на германския канцлер Ангела Меркел. Това обяви американският лидер в понеделник в кулоарите на срещата на Г-7 в Биариц „Ще дойдем там“, каза Тръмп преди срещата с Меркел. Той подчерта, че това е „голяма чест“ за него. \"Ще пристигнем там, вероятно, скоро\", добави американският лидер. На въпрос дали може да посети Германия преди предстоящото си посещение в Полша през следващите дни, Тръмп отговори: \"Рано е.\" „Но съвсем скоро ще бъдем в Германия“, добави той. По-късно Тръмп заяви, че срещата му с Меркел е била продуктивна. \"Много продуктивна среща с германския канцлер Ангела Меркел\", написа той в социалната мрежа „Туитър“. „Днес президентът Доналд Тръмп и германският канцлер Ангела Меркел се срещнаха в кулоарите на срещата на върха на Г-7 и обсъдиха предизвикателствата в областта на световната и регионална сигурност, по-специално в Либия и региона Сахел. Президентът и федералния канцлер се съгласиха за важността на ускорението на световния икономически растеж, смекчаване на търговските бариери и закони, както и реформиране на Световната търговска организация “, се казва в изявление на Белия дом. Освен това Тръмп и Меркел обсъдиха търговските въпроси между Европейския съюз и Съединените щати и \"нечестните методи за търговия на Китай\". \"Президентът очаква посещението си в Берлин по покана на канцлера при първа възможност\", се казва в изявление на Белия дом.", "date": "2019.08.26", "title": "Тръмп: Отивам в Берлин по покана на канцлера при първа възможност"}
{"url": "https://www.faktor.bg/bg/articles/balgariya-pod-komunizam-shtatelno-prouchvat-vsichki-hodzhi-s-tsel-verbuvane-i-komprometirane", "text": "Да се извърши щателно проучване на всички ходжи в граничните райони с цел да бъдат компрометирани. Особено внимание да се обърне на личния им живот и моралните им качества.  Това се казва в заповед на началника на Гранични войски ген. Йонко Панов през 1951 г. до началниците на гранични отряди по южната граница, публикувана от  . Документът е част от архивите на Държавна сигурност и е включен в сборника „Държавна сигурност и гранични войски”, издание на Комисията по досиетата, 2014 година. Ген. Панов е посочил, че в част от приграничните райони, в които има помашко и турско малцинство, духовните лица като имами, мюфтии и ходжи, в „много случаи го подбуждат към противодържавна дейност”. Генералът констатира, че офицерите разузнавачи не са взели предвид това и не са предприели достатъчно мерки за проучването им с цел вербовка и влияние върху вражески настроени или заподозрени лица. Панов дава своите указания за събиране на достатъчно компрометиращи материали, след което съответните случаи да бъдат представени в Управление „Гранични войски” за даване на разрешение за вербуването им.", "date": "2019.08.26", "title": "България под комунизъм: Щателно проучват всички ходжи и имами с цел вербуване и компрометиране"}
{"url": "https://www.faktor.bg/bg/articles/rabotnitsi-na-smetishteto-pod-struma-protestirat-v-zashtita-na-nachalnika-si", "text": "Работници във фирмата за отпадъци, чийто собственик е обвиняем за пожара на АМ \"Струма\", излязоха на протест в защита на началника си. Те издигнаха плакати, на които пише \"Кольо Илиев е невинен\", съобщава БТВ.  Според работниците депото не било свързано с нерегламентираното сметище, което се намирало на същото място. \"Фирмата ни е от регионална значимост, защото преработва над 500 тона месечно технологичен отпадък, който го превръщаме във вторична суровина. Това е от регионална значимост, защото обслужва много малки и големи фирми и обслужва тяхната нормална стопанска дейност\", изтъкна жена, която работи във фирмата. Според нея, ако работата на депото бъде спряна, имало опасност от замърсяване на околната среда. Местните също така се притесняват, че ще останат без работа. \"Това, че фирмата се оказа на място най-близо до нерегламентираното сметище, не я прави виновник и участник в пожара\", каза още жената. От депото многократно изпращали сигнали до институциите, че магистралата не бива да минава през този участък, каза Даниела Борисова, също служител на фирмата. По думите ѝ никой не е обърнал внимание на тези жалби. Екологът на депото - Светлана Кирилова, също подкрепи протестиращите, като каза, че гумите под магистралата не са били от това депо. Заради инцидента прокуратурата повдигна две обвинения на Кольо Илиев. Ако бъде признат за виновен, го грозят 8 години затвор и голяма санкция.", "date": "2019.08.26", "title": "Работници на сметището под \"Струма\" протестират в защита на началника си"}
{"url": "https://www.faktor.bg/bg/articles/bivsh-shef-na-tssbop-sluchayat-v-negovan-e-mnogo-tezhak-trudno-shte-se-raboti-po-nego", "text": "В случая при Негован имаме изключително тежка ситуация. Имаме разложени или полуразложени трупове. Трудно ще се работи по този случай, но засега мога да кажа, че МВР прави достатъчно. Такова мнение изрази в сутрешния блок на Нова телевизия бившият директор на ЦСБОП Тихомир Стойчев. Според него, възможно е жертвите да се засекат и по невзетите пенсии, като подчерта, че е важно и отношението на обществото. \"Това са тежки престъпления и всеки трябва да се чувства ангажиран\", допълни Стойчев. Относно избягалите мъже от затворническо помещение в Стара Загора Стойчев смята, че издирването им ще бъде лесно, тъй като са чужденци и трудно ще се впишат в тукашната среда. Той смята, че трябва да се разпространят снимки на избягалите престъпници, защото трябва да се разчита на гражданите.  По думите му, за да бъдат избегнати подобни прояви в бъдеще, е добре на затворниците да бъдат поставяни GPS гривни. \"В Европа все повече се либерализира затворническият живот, затова и двамата са били в общежитие с отворен тип\", посочи още експертът. Избягалите са се срещали със свои близки преди бягството, разкри началникът на общежитието с отворен тип. Охранителите не можели да разберат дали престъпниците планират бягство, защото не разбирали румънски език, казва началникът на общежитието. Молдовците имали свободен достъп до телефони и можели да разговарят със свои близки. \"Когато се издирват лица, дали става въпрос за извършители на престъпления е нормално да се разпространят снимки, за да се разчита на гражданите. Виждам физическата кондиция на тези хора, за мен те са млади бойци, годни за всичко\", допълни бившият шеф на ЦСБОП. Той припомни случая с бягството на Радослав Колев и Владимир Пелов, като подчерта, че е разговарял със служители от системата, които казали, че в затвора може да се вкара и изкара всичко.", "date": "2019.08.26", "title": "Бивш шеф на ЦСБОП: В случая при Негован имаме изключително тежка ситуация"}
{"url": "https://www.faktor.bg/bg/articles/lekari-edva-ne-ubili-3-godishno-momichentse-zaradi-papka-ot-komar", "text": "Майка обвинява Спешния център в Червен бряг, че са обезобразили 3-годишната ѝ  дъщеричка. ,,Имаше пъпка на ръчичката заради ухапване от комар, но тя я беше разранила, защото постоянно я чоплеше, при което я заведох в болницата, където й направиха превръзка, биха й някаква течност и я пуснаха'', обясни в ефира на Нова телевизия майката на момиченцето Анелия Бухалова. ,,На следващия ден отидохме пак в болницата за смяна на превръзката, но медицинската сестра, която бе на смяна, ме изгледа лошо, сякаш изобщо не й се занимаваше с това. После ми заяви, че нямали стерилни марли. Предложих й да отида да купя, но тя отказа. След това с кислородна вода почисти раничката и добави йодосепт и започна едно крещене, един плач. Едва я удържахме. На следващия ден вдигна температура и веднага я заведох в ''Пирогов''. Там я приеха с висока степен на изгаряне и направиха всички видове изследвания. Дори ми обясниха, че ако се бях забавила, момичето ми можеше да почине от отравяне на кръвта'', разказа за преживения кошмар жената. Тя е категорична, че ще си търси правата в съда, а в Спешния център в Червен бряг проверка по случая не е направена, тъй като не е била подадена писмена жалба. ,,Радвам се, че момичето ми ще се оправи и че няма да има нужда от пластична операция'', завърши Анелия Бухалова.", "date": "2019.08.26", "title": "В Спешния център в Червен бряг едва не убили 3-годишно момиченце заради пъпка от комар"}
{"url": "https://www.faktor.bg/bg/articles/obshtestvo/zakon-i-red/sadat-otkaza-da-otstrani-ot-dlazhnost-obvinyaemiya-kmet-na-bozhurishte", "text": "Кметът на Божурище Георги Димов, който беше арестуван преди 3 месеца и обвинен в длъжностно престъпление, няма да бъде отстранен от длъжност. Това е решил окончателно Апелативният специализиран наказателен съд (АСНС), след като е приел, че няма опасност той да попречи на разследването, по което, според съда, прокуратурата бездействала, съобщава \"ЛЕКС\".  35-годишният Димов е кмет на Божурище, излъчен от ГЕРБ и беше задържан на 28 май, а обвинението му е свързано с продажбата на 4 общински имота на занижени цени. В началото на месеца апелативният спецсъд отмени задържането му с „домашен арест“. След наложената по-лека мярка за неотклонение, спецсъдът уважи искането на прокуратурата за отстраняването на Димов от длъжност. Мнозинството на втората инстанция обаче отмени определението, на особено мнение е била председателката на състава Веселина Вълева. Според състава по делото няма достатъчно основания да се приеме, че Димов може да попречи на разследването, ако остане на работа. Мнозинството от състава пише, че единствено от обвинението, свързано със заеманата длъжност, не може да се изведе заключение, че кметът ще злоупотреби със служебното си положение и ще възпрепятства разследването. „Под употребения термин „достатъчно данни“ законодателят е имал предвид такъв обем от доказателства, които с необходимата достатъчност да обосноват реален, а не хипотетичен риск от негативно повлияване чрез служебно положение, в противен случай би регламентирал „exlege“ отстраняването на лицето още със самия факт на привличането му като обвиняем за умишлено престъпление от общ характер, свързано със службата му“, се казва в определението на съда. Прокуратурата също не е посочила такива доказателства, а от наличните по делото ставало ясно, че кметът на Божурище предоставил всички документи за четирите сделки в оригинал, наред с писмени обяснения. Отделно, обвинението е ограничено само в тези сделки и нямало данни за предстоящо включване на други престъпни деяния, които да налагат събирането на други доказателства. Според съда няма риск Димов да повлияе и на свидетели или вещи лица, тъй като тези, които подкрепят тезата на обвинението не са зависими от него. Апелативните съдии са констатирали и бездействие на прокуратурата в месеците след задържането на кмета, заради което той е бил и освободен от ареста. „На следващо място мнозинството на съдебния състав взе предвид, че искането на прокуратурата за отстраняване на Димов от длъжност е направено близо три месеца след привличането му като обвиняем, след изменение на прилаганата спрямо него мярка за неотклонение от „Задържане под стража“ в „Домашен арест“ с определение на АСНС от 01.08.2019 г., поради констатирано бездействие от органите на досъдебното производство, което не е преодоляно и към настоящия момент“, се казва в определението на съда. Последните разпити на свидетели пък били проведени в началото на юли и то по инициатива на защитата. „Въпреки твърденията на представителя на прокуратурата за предстоящи разпити на служители на Община Божурище, активност в тази насока не се наблюдава вече втори месец. Единственият разпитан общински служител, и то в съвсем началния етап от разследването, е секретарят на Община Божурище, даващ показания, подкрепящи тезата на обвиняемия“, подчертават от съда. При задържането на Димов през май, зам.-главният прокурор Иван Гешев разказа, че става дума за сделки с 80 дка частна общинска собственост, които са били предоставени от държавата. След това земята е била продадена с манипулирани търгове за около 160 000 лева. Според прокуратурата цената е в пъти занижена, защото реалната била около 8 млн. лева, а продажбата е станала на цена от 2.16 лева на кв/м. Сред купувачите били три фирми, една от които свързана с бащата на Димов. Четвъртият купувач пък била следователката от Националната следствена служба Ваня Дойчева.", "date": "2019.08.26", "title": "Съдът отказа да отстрани от длъжност обвиняемия кмет на Божурище"}
{"url": "https://www.faktor.bg/bg/articles/mvr-razprostrani-snimki-na-moldovtsite", "text": "Полицията разпространи снимките на двамата мъже - Василе Морару (25 г.) и Александр Хаджи (31 г.), които избягаха от затворническо общежитие в Стара Загора, където са изтърпявали наказание за престъпление, извършено на територията на България. МВР припомня, че двамата са граждани на Молдова. Василе Морару е с ръст 176 см, нормално телосложение, пъстри очи, бяло лице, светла коса и правилен нос. В момента на бягството си е бил с къси панталони, бял потник и сини маратонки. Александр Хаджи е с ръст от 173 см, нормално телосложение, кестенява коса, бяло овално лице, кафяви очи и правилен нос. Има белег от срязване под долната устна. Бил е облечен с къси панталони и черна тениска. Двамата мъже са обявени за общодържавно издирване. Призовават се гражданите, които имат информация за тях, да сигнализират на тел. 112 или в най-близкото управление на МВР. Анонимността им е гарантирана.", "date": "2019.08.26", "title": "МВР пусна снимки на бегълците от затворническо общежитие в Стара Загора"}
{"url": "https://www.faktor.bg/bg/articles/nadziratel-zapisval-v-kiliyata-nikolay-banev", "text": "Офицер с мобилна камера снимал всяка крачка на Николай Банев, когато го извеждат от килията на ареста. Това става ясно от жалба на бизнесмена до Административния съд в София, с която той иска надзирателите да не го записват, защото това нарушава правата му, съобщава \"24 часа\". Освен това на вратата на килията му бил монтиран допълнителен катинар освен ключалката. Това било унизително за честта и достойнството му и създавало риск за живота му. От 6 декември м.г. Николай Банев обитава килия на 4-ия етаж в следствения арест на бул. \"Г. М. Димитров\". Тогава го екстрадираха от Франция заедно със съпругата му, а миналата седмица прокуратурата внесе делото срещу тях в съда по обвинения за пране на пари, източени от приватизирани заводи. Филмирането на арестанти е изключение и се прави като превантивна мярка срещу надзиратели, които внасят забранени вещи зад решетките, става ясно от отговора на администрацията на дирекцията по изпълнение на наказанията. Само три седмици след като Банев е настанен в килията си, проверка открива в нея мобилен телефон. Оказва се, че извън правилата той е говорил със съпругата си Евгения. Заради това шефът на Главна дирекция \"Изпълнение на наказанията\" лично разпорежда втори катинар за килията на олигарха, а след това и мобилна камера, която да го снима навън. Същите мерки са приложени и в килията на Евгения Банева, която също е филмирана от надзирател, когато излиза на каре за разходка. Ключът от втория катинар се държи само от надзирател, който носи персонална отговорност, ако в килията на Банев бъдат открити забранени вещи, пише в отговора на администрацията. Ако служителят не е на работа, има създадена организация катинарът да бъде разбит от постовия надзирател, който е на смяна, но само в изключителни случаи. Преносимата камера по принцип се ползвала при претърсване на килията, обиски, извеждане на задържания и конвой до съда. Освен това техническото средство спирало желанието на някого от надзирателите да предаде тайно телефон, оръжие или дрога на арестувания. За снимането на арестанти има и ред, а Банев, както и всички останали са подписали декларация още когато ги настаняват, че спрямо тях могат да бъдат използвани камери и да бъдат записвани. Дали вторият катинар и камерата ще бъдат махнати, ще стане ясно, когато се произнесе съдът. По този път вече е минала Евгения Банева, но магистратите са отхвърлили жалбата ѝ, защото мерките са регламентирани. Николай Банев остава на топло, въпреки че вече минаха 8 месеца от задържавнето му. Причината е, че прокуратурата успя да вкара делото в съда за този срок. През юли съпругата му Евгения беше освободена от наблюдаващия прокурор заради спешна нужда от биопсия на щитовидната жлеза. Докато беше в килията, Банева се жалваше на министъра на правосъдието и на омбудсмана от битовите условия там - влага, мухъл, тоалетна до леглото и вмирисани на урина чаршафи.", "date": "2019.08.26", "title": "Надзирател записвал в килията Николай Банев, заключен бил и с катинар"}
{"url": "https://www.faktor.bg/bg/articles/bashta-na-golmaystor-ot-parva-liga-se-udavi-v-yazovir", "text": "Tрагедия застигна семейството на голмайстора на Етър и родното елитно първенство Даниел Младенов. В неделя е починал неговият баща Венцислав, който се е удавил в язовир Дренов дол, съобщава \"Монитор\". Трагедията се разиграва в неделния ден, когато дългогодишният спасител Венцислав Младенов отива с група приятели на язовира край Кюстендил. Около 15.30 часа вчера той внезапно изчезва, а първи сигнал подават на тел.112 неговите приятели. \"Хората не са видели да се дави, просто изведнъж мъжът е изчезнал от погледа им. Линейката е пристигнала буквално 5 минути след подаването на сигнала, но от Венцислав е нямало и следа\", коментираха полицаи, които са извършили оглед в района. Чак в понеделник водолази от ГДБПЗН успяват да извадят тялото на Венцислав. \"Трупът е закаран за аутопсия. Едва след това ще стане ясна причината за смъртта. Възможно е да му е прилошало, но към момента можем само да гадаем\", коментира и говорителят на ОДМВР - Кюстендил, Катя Табачка. Запознати с водоема коментират, че язовир Дренов дол е много коварен, тъй като след определено разстояние от брега, дълбочината рязко се увеличава, а водата става ледена и направо смразява кръвта на човек. \"Възможно е точно поради тази причина сърцето на Венци да е спряло и той да е потънал\", коментираха кюстендилци. През последните 3 дни пък това е втора жертва, която поглъщат водите на неохраняеми водни обекти в Кюстендил. Въпреки множеството предупредителни табели кюстендилци продължават да се разхлаждат в необезопасени за целта места. Преди три дни смъртта си намери и 49-годишният Любомир Велинов, който се удави в частен водоем в кюстендилското село Вратца.", "date": "2019.08.26", "title": "Бащата на голмайстор от Първа лига се удави в язовир"}
{"url": "https://www.faktor.bg/bg/articles/eksperti-sofiya-pribarza-s-trutinetkite-zdraveto-na-horata-e-zastrasheno", "text": "Срещу прибързаното пускане на услугата за даването под наем на електрическите тротинетки се обявиха днес от Института за пътна безопасност, който е и част от Консултативния съвет по пътна безопасност към Столичната община.  Призивът на ИПБ идва само няколко дни, след като от \"Московска\" 33 се похвалиха, че предоставят 154 електрически тротинетки за споделено пътуване, като за тях са осигурени 200 места за безплатно паркиране. Защо трябва да се бърза с пускането преди да има ясна и категорична нормативна уредба, която да регламентира този вид услуга и произтичащите от нея задължения, питат от института и подчертават, че многократно са съветвали администрацията на СО да не прибързва. В действителност, електрическите тротинетки бързо набират популярност в цяла Европа, в т.ч. у нас и все по-често можем да ги засечем не само по пътя, но и по велоалеите и тротоарите. При представянето на превозните средства за споделено пътуване кметът Йорданка Фандъкова подчерта, че по личното й настояване тяхната максимална скорост е ограничена до 20 км/ч. На практика обаче няма правила за придвижването им, както и такива относно скоростта за притежателите на частни тротинетки. Фандъкова даде заявка, че такива в момента се пишели. \"Много въпроси, свързани с това, например, кой ще носи отговорност и кой ще плаща за евентуални щети по градската среда, или при пътен инцидент, останаха като че ли игнорирани. Експертите на ИПБ по време на дискусиите повдигнаха въпрос, свързан с това дали не е редно тези устройства също да заплащат застраховка \"Гражданска отговорност\" като активен участник в движението. Това избързване от страна на администрацията на Столичната община не кореспондира с възприетите от управлението на Общината политики за осигуряване на безопасна среда за всички участници в движението. Пускането на тази услуга без нормативна уредба, която ясно да разпределя правата и отговорностите на отделните участници, наподобява лобизъм, за чиито грешки ще се наложи обществото да плати\", посочват от института в днешното си становище. И посочват, че общината \"игнорира действащото нормативно законодателство и избързва с въвеждането на иновации, които крият сериозни рискове за живота и здравето на гражданите\".  \"Насърчаването на този вид услуга без национално законодателство създава критичен дефицит в пътната безопасност на София. Следва да зададем въпроса с този прибързан ход дали общината е в състояние и ще носи отговорността за бъдещи пътни инциденти, свързани с употребата на електрически тротинетки\", питат още от ИПБ. И предлагат текст на регламент, който описва максималната мощност на електрическа тротинетка (да развива до 25 км/ч), технически изисквания към нея, застраховка, светлинна сигнализация и др. Предлага се този тип превозни средства да се управляват само по велоалеи, споделени за пешеходци и велосипедисти алеи и определените за колоездене зони за движение - в населени места. Извън градовете и селата - да се карат само по изградени велосипедни алеи, включително и по общи/пешеходни и велосипедни пътища и върху разпределената за колоездене зона.  Проверката на опита в различни европейски страни е показава, че няма единен подход при регулацията на тротинетките. В някои държави на хората с тротинетки са приравнети на пешеходците и имат право да се движат по тротоарите и велосипедната инфраструктура. На други места това е напълно забранено. Максималната разрешена скорост пък варира - в Белгия тя е 18 км/ч, във Франция и Германия - 20 км/ч. Съществува и практика с изисквания за регистрация на тротинетките, застраховка и задължителна минимална възраст на лицата, които ги управляват, посочиха от Държавната агенция \"Безопасност на движението по пътищата\" още в края на миналия месец.", "date": "2019.08.26", "title": "Експерти: София прибърза с трутинетките, здравето на хората е застрашено"}
{"url": "https://www.faktor.bg/bg/articles/politika/hlyab-i-pasti/negramotnost-ili-porednata-hibridna-operatsiya-izvadi-balgariya-ot-spisaka-na-morskite-darzhavi", "text": "Според, сайта „Транспортал“, България вече не е „собственик“ на морски флаг за европейските и част от страните по света… Сайт, наречен „ТРАНСПОРТАЛ“ изстреля, ярко жълта стрела право в „десятката“, на поредната мишена – Българското корабоплаване и Морската ни Администрация! Защо ли, този самозван „транспортен“ сайт се е разбързал така днес, в посоката „да извади“ България от списъка на „морските държави“? И го последваха с услужливи заклинания - „експерти“ е, не съвсем, даже и „корабособственици“, за края на българското корабоплаване… Като начало, търговското…. Но нека, първо да си отговорим, що е то – „морски флаг“, и каква е връзката му с дадена държава, в случая българската? Държава на флага, е държавата, която осъществяваща законов контрол над морските търговски/граждански/ кораби, официално регистрирани и плаващи под нейния флаг. И това право е единствено на държавата, където даден корабособственик, избира да регистрира своя кораб. Това става в съответните пристанища при компетентната Морска администрация, и в съответствие с законите на държавата, кореспондиращи на международните конвенции.  В България има такава Морска Администрация, още от 188з г., или от времето на Княз Александър Батенберг/тогава се е наричала Морска полиция/!  Контролът включва инспекционните проверки на съдовете, тяхната сертификация, осигуряване на безопасността и защитата на околната среда при експлоатацията на съдовете. Често големите компании  и не само те, за държавен флаг избират държава с морско законодателство, което създава предимно финансови облекчения при регистровите такси и общ по-либерален режим. Целта е, тези държави да печелят от „удобната“ регистрация. Държави с отворени корабни регистри са Кипър, Бахамските острови, Либерия, Панама и др. На английски, тази практика се нарича flag of convenience (на английски: флаг на удобство). Принципно, в огромната част от държавите, корабособствениците са частни лица и компании и те имат своето свободно право да избират пристанището на регистрация, съответно – флаг. Даже, във времето на социализма, в НР България, където целият търговски флот беше държавен, компаниите регистрираха не малък тонаж кораби в офшорни пристанища, заради „удобния флаг“! Не случайно, в „класацията“ на търговските кораби по притежаван брой и регистров тонаж, държави като САЩ, Германия, Русия и др. не са напред в класацията, те са зад Панама, Либерия и Кипър… Което не, означава, че те са по-малко морски държави… Капитан Апостолов, бивш шеф на ИАМА, казва: \"Световната морска организация\" е извадила България от \"списъка на морските държави\"? Първо, Организацията е - IMO /ММО/ при ООН, със седалище в Лондон, и се казва - Международна морска организация! Второ, „Парижкият меморандум“, не е структура  на ММО/IMO/ И трето, в ИМО, членуват огромната част от морските държави, които са в ООН, и в тази връзка, в ИМО, не „вадят“ никоя държава, защото нямат такава функция ! Ето, още едно капитанско мнение, което е по-близо до реалността и кореспондира с моята теза:  \"Капитан Димитров, който е морски посланик на България в IMO коментира за Радио Варна, че страната ни не е в списъците на Парижкия меморандум заради липсата на достатъчно кораби и проверки. До сега България е била в сивия списък, каза още капитан Димитров, според когото не може да се каже, че причината е \"Бадр\", защото той не е под български флаг. И един  „корабособственик“ – Тодор Георгиев: Българският флаг в корабоплаването на практика е занулен – няма го! Няма такава морска държава, наречена България! Интервюто с Тодор Георгиев е излъчено в предаването „12+4“ на програма „Хоризонт“. Изключването на България като собственик на морски флаг от Парижкия меморандум на практика означава, че вече не сме морска държава. Това коментира пред БНР Тодор Георгиев, собственик на шипинг - компания. Парижкият меморандум регламентира правилата за корабоплаване в европейски води, поясни Тодор Георгиев. Информацията за това, че сме извадени от него, разпространи през миналата седмица специализираният сайт Tранспортал. „След като не сме част от Парижкия меморандум, не сме част в нито един меморандум. И това е, защото българският флаг в корабоплаването на практика е занулен - няма го. Изчезна. Тоест – няма такава морска държава, наречена България. А няма такава държава, защото няма кораби под български флаг. Престижът е много важен в корабоплаването. Корабоплаването е занаят, който от 3 000 години се извършва на базата на престижа. Ние сме единствената държава с излаз на море в света, която не е морска държава. Швейцария, например, е морска държава, нищо че се намира в Алпите, защото тя има национален флаг по корабите си“. Загубите са и икономически, защото, ако корабът е под наш флаг, това носи пари от такси на държавата, добави Тодор Георгиев. А основната причина за липсата на интерес от страна на бизнесмените е, че нашият флаг не защитава собственика на плавателния съд, поясни той. Любопитно е, къде г-н Тодор Георгиев е регистрирал „флота“ си? Според адв. Владимиров: Приватизационният договор на Параходство „БМФ“ е следвало да задължи купувача, да запази българският флаг над корабите България отпадна като собственик на морски флаг от всички списъци на Парижкия меморандум. Пред БНР адв. Владимир Владимиров, поясни, че този меморандум представлява синхронизиран отговор на развитите морски държави след приемането на Конвенцията на ООН по морско право от 1982 г. Този отговор е насочен към синхронизиране и уеднаквяване на технологичните, екологичните и условията за безопасност в международното търговско корабоплаване. „Тъй като приватизационният договор не е въвел изискването, освен запазване на определен брой личен състав, на определен тонаж, да бъде спазено и определено количество кораби под български флаг. Резултатите от този пропуск, според мен, в момента събираме с факта, че България не е включена в нито един от списъците от Парижкия меморандум“, каза още Владимир Владимиров.  Само, че такова „задължение“ при продажба или приватизация на кораб и кораби, тангира с лагерните времена, когато държавата решаваше всичко.. Свободата на корабоплаването, включва и свободата на решаване, къде и под какъв флаг да бъде регистриран всеки едни кораб. И защо ли, по-време на социализма, българските юристи не се произнасяха отрицателно по офшорните регистрации на най-скъпите и печелещи кораби на Параходство „БМФ“? Но базовият проблем с приватизацията на търговското ни корабоплаване, енергетиката и други стратегически отрасли е не самата приватизация, а това – на кого продаваш!  И интересетъ на корабосоствениците е напълно защитен, според Министерството на транспорта, информационните технологии и съобщенията. Всяка година в годишния доклад на Парижкия меморандум за разбирателство по държавен пристанищен контрол се публикува нов списък за държавите на знамето, които класират съответната държава на знамето в \"бял\", \"сив\" и \"черен\" списък в зависимост от представянето на техните кораби при проверки в региона на Парижкия меморандум за държавен пристанищен контрол. Той се основава на общия брой проверки и задържания за тригодишен непрекъснат период за флагове с поне 30 проверки за периода. В рамките на Парижкия меморандум общо за периода 2016, 2017 и 2018 са извършени 26 проверки на български кораби. По действащата в момента „методика“, България не се включва в последното издание на \"Бял, сив и черен\" списък, който е публикуван и в сила от 1 юли тази година, тъй като има направени проверки, които са под минималния брой за последните три години. Дейността на корабите под български флаг се осъществява предимно в Черно море. В този район на действие освен България членове на Парижкия меморандум за разбирателство по държавен пристанищен контрол са и Румъния, както и част от Азовския район на Русия. В тази връзка трябва да се направи уточнението, че в публикувания списък на сайта на Парижкия меморандум за разбирателство по държавен пристанищен контрол, в сила в периода от 1 юли 2019 г. до 1 юли 2020 г., Румъния също не попада в него, тъй като в тригодишния период (2016-2018 г.) са извършени пет проверки на румънски кораби. Поради малкия брой инспекции на румънски кораби те не са в списъка в последните десет години. До влизането в сила на новия списък на меморандума, българският флаг се намираше в \"сивия списък\". В тази връзка бе засилен контролът от страна на Изпълнителна агенция \"Морска администрация\" за привеждането на корабите, плаващи под българско знаме, в съответствие с най-високите стандарти по отношение на тяхната сигурност и безопасност. По тези причини част от корабособствениците смениха флаговете на корабите си с висок рисков профил от български на \"удобен\" флаг като например Sierra Leone, Saint Kitts and Nevis, намиращи се в черния списък. Всички извършени действия от страна на ИА \"Морска администрация\" в последните години доведоха до по-доброто представяне на корабите под български флаг при проверки както в региона на Парижкия меморандум за държавен пристанищен контрол, така и в региона на Черноморския меморандум за държавен пристанищен контрол, по който България също е страна членка. Проблемът е чисто статистически, и не представлява санкции към българската МА и българското търговско корабоплаване, респективно българската държава! Или, дали под даден флаг, в случаят българският са регистрирани под 30 или над 30 търговски кораби. А регистрацията на един търговски кораб е изцяло право и волеизявление изключително на корабособственикът, а не на държавата или някаква нейна администрация.  това е „драмата“, подхвърлена от един сайт и доразвита от участниците в нея… А изявления, като „България не е вече морска държава“, са резултат от некомпетентност или желание да се срива международния авторитет на държавата. Самият „Парижки меморандум“ е юридически факт от 1982 г. по инициатива на морските държави от тогавашната Европейска Икономическа Общност. Причината за „меморандума“е комплексна. От една страна са повишените изисквания на редица конвенции, относими към търговското корабоплаване, приети от Международната Морска Организация при ООН и свързани преди всичко с опазване на морската среда от замърсяване от кораби, както и опазване на човешкия живот и безопасността на търговското корабоплаване. И от друга страна, е приетата през същата 1982 г., Конвенция на ООН по морско право, която създава нов Световен ред за ползването и опазването, както и корабоплаването в целия Световен океан. Години, по-късно, когато вече Европейският съюз със своите институции е реалност и Европа стана различна, институцията „Парижки меморандум за разбирателство по държавен пристанищен контрол“, стана част от структурите и правилата, създавани и променяни от ЕС. Режимът на ЕС за държавен пристанищен контрол (ДПК) е установен с Директива 2009/16/ЕО[1] (преработена), с която беше преработено и укрепено предишното законодателство в тази област, въведено през 1995 г. Режимът се основава на вече съществуващата структура на създадения през 1982 г. Парижки меморандум за разбирателство за държавния пристанищен контрол (Парижкия МР). В Директива 2009/16/ЕО (преработена) са включени процедури и инструменти на Парижкия МР. В меморандума членуват всички държави — членки на ЕС, имащи излаз на море, както и Канада, Русия, Исландия и Норвегия.  Европейският съюз не членува в организацията. А от писъците – бял, сив и черен, поради падане под 30 кораба в регистъра. След три годишен период на кооперирано членство България и Румъния станаха пълноправни членове на Парижкия меморандум по държавен пристанищен контрол от 01.07.2007 г. Това решение бе взето с пълно единодушие на 10.05.2007 г. на годишното заседание на Комитета на Меморандума, което се проведе в Бон, Германия.         В Парижкия меморандум вече ще членуват всички страни - членки на Европейския съюз. Държавите извън ЕС, които също членуват в Меморандума, са Канада, Русия, Исландия, Норвегия и Хърватска.         След присъединяването на България и Румъния единните процедури и критерии при извършване на държавния пристанищен контрол на практика ще обхванат цялото крайбрежие на Европа. Този факт ще гарантира увеличаване на капацитета за прилагане на международното морско законодателство по отношение на безопасността на корабоплаването, опазване на околната среда и подобряване условията на труд на моряците. Налага се прагматична морско-правна ревизия на Парижкия меморандум за разбирателство, относно държавния пристанищен контрол. Друг е въпросът, дали процедурите на Парижкият меморандум не следва да се ревизират в тази връзка, относно критерият „брой на регистрирани търговски кораби под един национален флаг на държава-член на Парижкия меморандум? И то не, заради България. Или този критерий, за изваждане от списъците на Парижкият меморандум, когато корабите регистрирани под флаг на държава, която за три години има под 30 бройки е не съвсем обмислена и прагматична. И това се отнася, не само до България и Румъния. Утре „под 30 проверки“ могат да се окажат и някоя от „великите“ морски държави…  От десетилетия, корабособствениците регистрират своите кораби, не само в страни с „удобен флаг“ на регистрация, но и в региони на Световния океан, където има интензивен бизнес за притежаваните кораби. Не е без значение и местонахождението на пристанището, ако то се намира в райони на бойни действия, както и нестабилна и изострена геополитическа среда. Такова за съжаление, напоследък е нашето Черно море… Важно е, да се отбележи, че в резултат на влязлата в сила промяна от 1 юли тази година на корабите, които плават под българско знаме, вече не може да бъде наложена забрана за посещение в пристанище на страна членка на Парижкия меморандум (всички крайбрежни държави от ЕС, както и Русия и Канада), което е в реален интерес на българските корабособственици и корабопритежатели. Значителна част от корабите под български флаг участват в корабоплаване предимно в Черно море Забрана за посещение на пристанище на страна членка на Парижкия меморандум може да бъде издадена, съгласно параграф 4.1 от правилата на меморандума, само в случаите, когато корабът да плава под знамето на държава, която по брой задържания попада в \"черния списък\", или корабът да плава под знамето на държава, която по брой задържания попада в \"сивия списък\"  На корабите, попадащи в сивия и черния списък на Парижкия меморандум, могат да бъдат налагани \"различен тип забележки - дори могат да бъдат задържани, може да им бъде налагана забрана за посещаване на пристанищата на европейските държави, Канада и Русия\".  Парадокс, но е факт! На българските корабособственици, които имат кораби под българско знаме, не може да бъде наложена такава забрана. Те просто не са, нито в сивия, нито в черния списък на Меморандума. И за това,  Морското право, не е материя за волни медийни коментари и манипулации, особено, когато те се правят от \"морски лица\", следва да са точни или да се спестяват общите популистки приказки свързани с лични, бизнес или политически интереси!", "date": "2019.08.26", "title": "Неграмотност или поредната хибридна операция „извади” България от списъка на морските държави?"}
{"url": "https://www.faktor.bg/bg/articles/dvoyka-turski-f-16-sa-navlezli-v-gratskoto-vazdushno-prostranstvo", "text": "Турски изтребители са нарушили гръцкото въздушно пространство, като са прелетели над Егейско Море, пише електронното издание на гръцкия вестник Kathimernini, цитирано от Агенция \"Фокус\". Двойка изтребители Ф-16 са навлезли в гръцкото въздушно пространство без да предупредят атинските власти и са преминали над два острова в егейско море, като са летели на височина от около 7 километра.  Минути по-късно още два самолета Ф-4 са навлезли в небето над Гърция, като са прелетели над същите острови на височина малко повече от 3 километра.  Всички турски самолети са били прогонени от гръцките военновъздушни сили според международните правила.", "date": "2019.08.26", "title": "Двойка турски Ф-16 са навлезли в гръцкото въздушно пространство"}
{"url": "https://www.faktor.bg/bg/articles/novini/svyat/indiya-iska-da-zameni-ruskite-turbini-za-novata-aets-s-yaponski", "text": "Индийската корпорация за атомна енергия (NPCIL), която е клиент на изграждащата се АЕЦ \"Куданкулам\" от руска страна, се сблъсква със сериозни проблеми в работата на турбинното оборудване, предоставено от руската компания \"Силовых машин\" на Алексей Мордашов. Сега се обсъжда възможността за подмяна на турбинините на новата АЕЦ, която \"Росатома\" ще строи в Индия, с японски агрегати. Това съобщават пред РБК два различни източника, близки до участниците в преговорите между страните. Индийската страна изразява недоволство от качеството на турбините и генераторите, доставени от \"Силовых машин\" за турбинния участък на вече изградените агрегати на АЕЦ „Куданкулам“, казва един от експертите. Тук не става дума за смяна на доставчика на турбините за строящата се централа \"Куданкулам\" (общо шест блока трябва да бъдат изградени, като два вече са готови), тъй като цялото оборудване за тях е договорено. Изискването се отнася до шестте блока на новата ядрена централа, чието изграждане също е предвидено от междуправителствено споразумение и трябва да приключи до 2034 година. Индия все още не е избрала място за новата атомна електроцентрала, планира се този въпрос да бъде обсъден на Източния икономически форум (WEF), който ще се проведе през септември във Владивосток. Това съобщи наскоро вицепремиерът Юрий Борисов. От \"Росатом\" са готови да обмислят други варианти за оборудването в новата индийска АЕЦ. Те изтъкват, че за тях удовлетворяването на изискванията на клиентите е приоритет. \"Компетенциите на \"Росатом\" в разработването и доставката на оборудване на ключовото оборудване за атомните електроцентрали, са водещи в света, но за други системи и по-специално за турбинното оборудване, са възможни различни варианти, ако клиентът ни има конкретни предпочитания\", изтъкват от руската компания. Пресслужбата на \"Росатом\" не отговори на въпроса на РБК дали се водят преговори с японските предприятия за поръчка на турбини. По време на посещение на японския премиер Шиндзо Абе в Русия през януари 2019 г. на среща с президента Владимир Путин беше обсъдено съвместното изграждане на нова атомна електроцентрала в Индия, съобщи информиран източник. От компанията \"Силовых машин\" пък изтъкват, че решението за избор на доставчици на основното оборудване се взема от \"Росатом\".", "date": "2019.08.26", "title": "Индия иска да замени руските турбини за новата си АЕЦ с японски"}
{"url": "https://www.faktor.bg/bg/articles/kremal-reaktsiya-ot-moskva-na-testa-za-nova-krilata-raketa-ot-strana-na-sasht-shte-ima", "text": "Реакция от Москва на теста за нова крилата ракета от страна на САЩ ще има, заяви прессекретарят на президента Владимир Путин Димитри Песков, пише електронното издание на вестник Независимая Газета, цитирано от Агенция \"Фокус\"  \"Няма съмнение, че такъв (отговор на тестoвете) ще има и ще бъдат взети всички мерки, за да се гарантира сигурността на страната ни\", заяви представителят на Кремъл. На въпрос дали Министерството на отбраната е започнало да прилага президентския указ за подготовката на такъв отговор, Песков отговори, положително. \"Чухте инструкциите на президента, те бяха дадени.“ В отговор на въпроса дали провеждането на различни военни учения в Русия през последните дни е свързано с подготовката на такъв отговор, Песков отбеляза, че маневрите „са обичайната работа на руската армия“.  \"Като цяло през последните години (имаше) доста висока активност, както във военното развитие, така и в поддържането на нашите войски в добро състояние\", подчерта говорителят на президента.", "date": "2019.08.26", "title": "Кремъл се пъчи: Реакция от Москва на теста за нова крилата ракета на САЩ ще има"}
{"url": "https://www.faktor.bg/bg/articles/politolog-rumen-radev-mozhe-da-se-namesi-v-izbora-na-glaven-prokuror-kato-varne-kandidaturata-na-geshev", "text": "", "date": "2019.08.26", "title": "Политолог: Румен Радев може да се намеси в избора на главен прокурор, като върне кандидатурата на Гешев"}
{"url": "https://www.faktor.bg/bg/articles/tramp-ne-byah-iznenadan-ot-vizitata-na-zarif-v-biarits-no-e-prekaleno-rano-za-sreshta", "text": "Президентът на САЩ Доналд Тръмп заяви днес, че иска да види един силен Иран и не се стреми към промяна на режима в Техеран. Той допълни, че начинът, по който иранците са принудени да живеят, е неприемлив, предаде Ройтерс. В кулоарите на срещата на върха на Г-7 в Биариц Тръмп каза пред репортери, че не е бил изненадан, че Франция е поканила иранския външен министър Мохамад Джавад Зариф за разговори вчера. Той обаче допълни, че не е поискал да се види със Зариф, защото е прекалено рано за такава среща. Тръмп разкри, че когато френският президент Еманюел Макрон му е казал за изненадващата визита на Зариф в Биариц, той е отвърнал: \"Добре, давайте\", съобщи Франс прес. \"Бях в течение на всичко, което той правеше и го одобрих\", заяви Тръмп. Същевременно иранският президент Хасан Рохани защити изненадващото посещение на външния министър Зариф в Биариц, предаде Асошиейтед прес. Рохани заяви, че самият той би бил готов да отиде където й да е, за да преговаря как да се излезе от кризата, последвала американското изтегляне от сделката за иранската ядрена програма. \"Ако знам, че като отида някъде или се срещна с някого, това ще помогне за развитието на страната ми и ще реши проблемите на народа, аз няма да пропусна тази възможност\", заяви Рохани. \"Ние трябва да преговаряме, трябва да намерим решение и да решим проблема\", допълни той и съобщи, че по-късно днес ще има среща на ирански представители, на която ще се обсъжда визитата на Зариф в Биариц.", "date": "2019.08.26", "title": "Тръмп: Не бях изненадан от визитата на Зариф в Биариц, но бе прекалено рано за среща"}
{"url": "https://www.faktor.bg/bg/articles/i-dans-podkrepya-kandidaturata-na-geshev", "text": "ДАНС изпрати до Висшия съдебен съвет своя позиция в подкрепа на кандидатурата на Иван Гешев за главен прокурор. \"Взаимодействието между Прокуратурата на Република България и Държавна агенция ,,Национална сигурност\" е от важно значение за провеждане на ефективни разследвания, като разширяването на механизмите за сътрудничество в рамките на законовите правомощия на двете институции е единственият способ за постигане на по-добри резултати. Това, от своя страна, води и до повишаване на общественото доверие към тези институции. С оглед на изложеното считаме, че г-н Гешев отговаря на законовите, професионалните и нравствените изисквания за заемане на длъжността главен прокурор на Република България , поради което подкрепяме кандидатурата му\", се каза още в позицията на ДАНС, подписана от председателя на Агенцията Димитър Георгиев.", "date": "2019.08.26", "title": "И ДАНС подкрепя кандидатурата на Гешев"}
{"url": "https://www.faktor.bg/bg/articles/novini/svyat/eto-variantite-za-planiraniya-na-3-septemvri-protest-v-moskva-video", "text": "Изданието LIVENEWS  обобщи коментарите за митинга за Деня на знамето на Русия на 24 август, който властите организираха, за да попречат на този на опозицията. Разглеждат се и различните варианти за планирания на 3 септември протест в Москва и ситуацията с протестното движение.  \"Ще споделим с вас новината за победата на Дмитрий Гудков във Върховния съд. Ще обявим набирането на наблюдатели за изборите на 8 септември. Ще обсъдим ситуацията с увеличението на заплатите в Россггвардията на ген. Виктор Золотов, сегашната ситуация около протестите срещу московския боклук в Архангелска област,  властта, Путин и неговия антураж, както и за най-интересните събития от последните дни\", казват от канала LIVENEWS", "date": "2019.08.26", "title": "Ето вариантите за планирания на 3 септември протест в Москва (ВИДЕО)"}
{"url": "https://www.faktor.bg/bg/articles/strelba-po-ulitsite-na-malmyo-ima-i-raneni", "text": "Жена е била застреляна посред бял ден в южния шведски град Малмьо, предаде АП. Трима още са хоспитализирани след стрелбата, предаде телевизионният канал SVT Nyheter, съобщи БГНЕС. Няколко маскирани престъпници са открили огън по жената, носела малко дете на ръце, минути преди 10 часа българско време. Пострадалата, детето и придружаващият я мъж са били хоспитализирани в местна болница. \"За съжаление, ние не можахме да спасим живота на нашата пациентка. Животът на мъжа и детето не е застрашен, но те са в шоково състояние\", са посочили  от медицинското учреждение към 14 часа. Полицията в Малмьо е обявила нападателите за издирване. \"Мотивите за атаката са в процес на изясняване\", са допълнили пазителите на закона. Квартал Риберсборг близо до градския плаж е отцепен, а на мястото работят криминалисти.", "date": "2019.08.26", "title": "Маскирани разстреляха показно жена с малко дете на ръце в Малмьо (обновена)"}
{"url": "https://www.faktor.bg/bg/articles/pendarovski-da-ne-dopusnem-problem-i-obstruktsii", "text": "Македонският президент Стево Пендаровски допуска да възникнат проблеми и обструкции относно прилагането на договора с България. Той подчерта, че трябва да бъде подкрепена работата на съвместната комисия и да й се осигури възможност да работи.  Изказването бе направено по време на традиционната посланическа конференция в Скопие, предаде БГНЕС. По думите му държавното ръководство на Македония има позиция по този въпрос - трябва да бъде подкрепена работата на комисията и да й се осигури възможност за продуктивна работа. Очакваме подобно отношение и от София, каза още Пендаровски. Според него, не съществуват причини от стратегически или политически характер работата на комисията да не напредва.  „Върху съвместната комисия се оказва политическо влияние, което забавя работата й”, констатира президентът и подчерта, че обкръжението около тази комисия се е променило през последните 5-6 месеца и се надява срещата през септември да бъде продуктивна.  През последните две години се наблюдава подобряване на имиджа на Македония в Европа и света. Налице е очевиден демократичен подем в страната, заяви македонският президентът и добави, че държавата е демонстрирала европейски подход при решаването на въпроси, които я държаха далече от интеграцията в НАТО и ЕС: спора за името с Гърция и договора за приятелство с България.  По отношение на диалога Белград-Прищина Пендаровски заяви, че трябва да се заяви ясно, че не всяко решение на въпроса е от интерес за региона. Това се отнася най-вече до решение, предвиждащо промяна на граници и размяна на хора и територии.", "date": "2019.08.26", "title": "Пендаровски: Има проблеми и обструкции, но се надявам на напредък в отношенията с България"}
{"url": "https://www.faktor.bg/bg/articles/valeriy-todorov-putin-opitva-sachetae-dve-nostalgii-kam-sssr-i-kam-ruskata-imperiya", "text": "Вече става ясно, че много от световните проблеми, свързани с политиката, икономиката и екологията не могат да бъдат решени без участието на Русия. Затова и когато Тръмп хвърли тази фраза, той разчиташе на предпазливи, но все пак по-активно подкрепящи думи от останалите лидери, но, както видяхме, само Италия подкрепи тази идея.", "date": "2019.08.26", "title": "Валерий Тодоров: Путин опитва да съчетае две носталгии - към СССР и към Руската империя"}
{"url": "https://www.faktor.bg/bg/articles/portsiya-goreshtini-obeshtava-i-tazi-sedmitsa", "text": "Днес отново ще е слънчево, след обяд и горещо. След пладне ще има временни увеличения на облачността, но само на отделни места в планинските райони ще превали краткотрайно. Ще духа слаб до умерен източен вятър. Максималните температури ще са между 31° и 36°. Атмосферното налягане е и ще се задържи малко по-високо от средното за месеца. Над Черноморието ще е предимно слънчево и топло. Ще духа умерен източен вятър. Максимални температури на въздуха: 28°-31°. Температурата на морската вода е 26-27°. Вълнението на морето ще е 2 - 3 бала. Над планините ще е предимно слънчево. След обяд ще има временни увеличения на облачността и на отделни места в масивите от Западна и Централна България ще превали краткотрайно. Ще духа умерен до силен вятър от източната четвърт. Максималната температура на височина 1200 метра ще е около 23°, на 2000 метра - около 16°. (\"Фокус\")", "date": "2019.08.26", "title": "Порция горещини и тази седмица"}
{"url": "https://www.faktor.bg/bg/articles/diana-rusinova-patyat-kray-svoge-prodalzhava-da-bade-opasen", "text": "\"Пътят край Своге продължава да бъде опасен и продължава да бъде пълен с дефицити, свързани с пътната безопасност\", заяви пред БНР Диана Русинова от Института за пътна безопасност. Тя добави, че проблемът с отводняването на пътя е останал, мантинелата е преместена, но сега пешеходците трябва да се движат по пътното платно. Русинова обясни, че пътните условия могат да бъдат променени, така че водачът дори и да допусне грешка, животът му да бъде съхранен, но не може да бъде променено съзнанието на всички шофьори. Русинова припомни, че две седмици след инцидента край Своге Институтът за пътна безопасност е излязъл с подробен доклад, чиито изводи след това са били потвърдени от прокуратурата с  повдигнатите от нея обвинения. \"Абсолютен прецедент в България е, че се повдигнаха обвинения на фирмата и на стопанина на пътя\", изтъкна експертът. Института за пътна безопасност прави 24-часов мониторинг на пътя и получават множество сигнали за нарушения и проблеми, които те подават в институциите, отговарящи за състоянието на пътищата и отговарящи за безопасността.", "date": "2019.08.26", "title": "Диана Русинова: Пътят край Своге продължава да е опасен, има проблем с отводняването"}
{"url": "https://www.faktor.bg/bg/articles/politolog-g-7-gubi-silata-si", "text": "Г-7 започна да губи силата си, заяви политологът Мартин Табаков в ефира на БНТ. Той коментира и дали Русия може да се върне във формата. \"Когато Русия възстанови статута на Крим - ще бъде добре дошла в Г-7\", смята политологът. На въпрос какво ще се промени между САЩ и Великобритания, той заяви, че двете страни \"гледат гладно\" към сключването на свободно търговско споразумение. Но Борис Джонсън заяви, че това няма как да се случи за една година, добави още той. Табаков заяви, че ако Великобритания излезе без сделка, дори в Лондон не знаят какво ще се случи.", "date": "2019.08.26", "title": "Политолог: Г-7 губи силата си"}
{"url": "https://www.faktor.bg/bg/articles/samolet-na-ispanskite-vvs-se-razbi-v-sredizemno-more", "text": "Самолет на испанските военновъздушни сили (ВВС) е катастрофирал днес и паднал в Средиземно море, предаде АП. Произшествието е станало около 11 часа (българско време) - недалеч от брега на югоизточната област Мурсия. Пилотът е катапултирал, а в операцията по издирването на авиатора са били задействани кораби на военноморския флот.", "date": "2019.08.26", "title": "Самолет на испанските ВВС се разби в Средиземно море"}
{"url": "https://www.faktor.bg/bg/articles/putin-osvobodi-ruskiya-poslanik-v-london", "text": "Руският президент Владимир Путин днес е подписал указ за освобождаване от длъжност на посланика на Москва в Лондон – Александър Яковенко, предаде ТАСС. Съответният документ е бил публикуван на сайта на администрацията на държавния глава. \"Считано от 26 август 2019 г., Александър Яковенко вече не изпълнява функциите на извънреден и пълномощен посланик на Руската федерация в Обединеното кралство на Великобритания и Северна Ирландия\", се е посочвало още в страницата на Кремъл. В публикацията се е допълвало, че Яковенко е заявил за напускането на заеманата от 2011 г. длъжност във връзка с преминаване на друга работа.", "date": "2019.08.26", "title": "Путин освободи руския посланик в Лондон"}
{"url": "https://www.faktor.bg/bg/articles/ninova-1-12", "text": "Лидерката на БСП Корнелия Нинова разкритикува управлението на страницата си във Фейсбук във връзка с годишнината от катастрофата на автобус край Своге. Социалистката намеси и здравеопазването, като се хвана за думите на шефа на НЗОК малко по-рано.  \"Цинизъм е да се хвалиш със строителство на пътища в деня, в който се навършва една година от катастрофата край Своге, която отне 20 човешки живота, г-н Борисов. Експертизата доказа некачествено строителство. А един пожар под магистрала “Струма” компрометира прясно построения участък, за който са пръснати и европейски средства, и парите на българските данъкоплатци. Правите го, возейки в джипа си Нанков, който \"пое” политическата отговорност, като от министър го назначихте за зам.-министър. Тези факти казват всичко. Воаяжите ви едва ли заслужават повече внимание\", пише Нинова. \"Но друга тема заслужава огромно внимание. Днес директорът на Здравната каса обяви, че пациентите доплащат 4 млрд. лв. от джоба си често \"под масата\" или с измислени поводи - ВИП стая с четка за зъби и шапка за глава. ГЕРБ управляват България вече десет години.  И по този показател - здравен статус и смъртност, също ни закотвиха на дъното на Европа. Здравната реформа е крещящо наложителна. И трябва да започне с премахване статута на търговски дружества на болниците\", се казва още в публикацията на социалистката.  Корнелия Нинова, хващайки се за думите на д-р Дечо Дечев, обаче пропуска увертюрата му в началото на интервюто. Шефът на НЗОК констатира, че \"Популистките изказвания на някои политици, че всичко трябва да е безплатно, се сблъскват с реалността\". Думите му не бяха насочени към никой друг, а именно към \"столетницата\", която с евтини трикове се опитва да печели симпатиите на народа и да трупа дивиденти. Зверският популизъм, който пробутват част от хората в БСП, отдавна е засенчил дори сладникавите обещания, с които ни облъчваше комунизмът. Въпреки че все още има лапнишарани, които се връзват на \"Визия за България\" и на разни други утопии, които бълват от \"Позитано\" 20, постепенно хората се събуждат и виждат, че ги мамят.", "date": "2019.08.26", "title": "Нинова критикува избирателно здравната реформа, спестява неудобни за социалистите истини"}
{"url": "https://www.faktor.bg/bg/articles/zaharieva-se-sreshtna-s-rumanskiya-premier-viorika-danchila", "text": "Вицепремиерът и министър на външните работи Екатерина Захариева се срещна в Букурещ с премиера на Румъния Виорика Дънчила. Българският първи дипломат е на еднодневно работно посещение в северната ни съседка, в рамките на което ще изнесе и лекция на годишната конференция на румънските посланици по света. Захариева и Дънчила обсъдиха редица въпроси от двустранните отношения, както и резултатите от Българското и Румънското председателство на Съвета на ЕС. “Радвам се да ви приветствам в Букурещ. Уверявам ви, че ние ще подкрепим вашето предложение за еврокомисар”, заяви румънският премиер Виорика Дънчила. “Нивото на сътрудничество между нашите страни е наистина отлично”, добави тя. “Румъния бе една от първите страни, които посетих като министър. Поздравявам вашите екипи за председателството на Съвета на ЕС -  нашите две страни доказаха, че може да се справят перфектно с такива предизвикателства - заяви Захариева. - За съжаление, България и Румъния все още са много слабо представени в Европейската служба за външно действие, а ние имаме отлични дипломати. Назначението на Мирча Джоана за зам. ген.-секретар на НАТО и номинацията на Кристалина Георгиева за изпълнителен директор МВФ са примери, които трябва да бъдат следвани.” Екатерина Захариева предаде на Дънчила поздрави от премиера Борисов и положителната оценка на България за подписаните три меморандума по време на последното заседание на правителствата на двете държави на 29 март 2019 г. в Букурещ. Документите са за подобряване на корабоплаването на Дунав и транспортната свързаност, за малките и средни предприятия и за сътрудничество в областта на извънредните ситуации.", "date": "2019.08.26", "title": "Виорика Дънчила към Захариева: Ще подкрепим българското предложение за еврокомисар"}
{"url": "https://www.faktor.bg/bg/articles/erdogan-suhopatni-sili-na-turtsiya-shte-vlyazat-v-severna-siriya-mnogo-skoro", "text": "Турскски сухопътни сили ще влязат в Северна Сирия, на изток от река Ефрат, „много скоро“, заяви президентът на Турция Реджеп Тайип Ердоган, цитиран от Anadolu Agency. „Надявам се никой няма да подложи на изпитание решителността на Турция да изчисти сирийските си граници от терористи“, заяви Ердоган в реч по случай 948-ата годишнина от битката при Манцикерт.  Турският президент заплаши, че всяко „забавяне“ на изпълнението на споразуменията по сделката, сключена със САЩ за установяване на зона за сигурност в Северна Сирия ще доведе до „изпълняване на плановете“ на Анкара.  „Усложняването на плановете в региона и огромното количество коварни капани няма да ни възпрепятстват по пътя“, заяви президентът.", "date": "2019.08.26", "title": "Ердоган: Сухопътните ни сили ще влязат в Северна Сирия много скоро"}
{"url": "https://www.faktor.bg/bg/articles/borisov-zashtiti-plamen-georgiev-pratili-sme-go-konsul-vav-valensiya-s-nyakolko-ezika-i-hilyadi-nagradi", "text": "\"Пламен Георгиев е с хиляди награди, няколко образования, милиарди конфискувани средства и с няколко езика. Той има достатъчна езикова подготовка. Това е някаква поръчка. Всяка седмица ние откриваме поне една инвестиция и работни места. Взехме решение, изпратихме го консул във Валенсия. Имаме хиляди такива консули\". Това заяви в Костинброд премиерът Бойко Борисов, който коментира нападките срещу бившия шеф на КПКОНПИ, че не знае добре испански език, а става дипломат на Пиринеите. Припомняме, че в събота на вр. Шипка президентът Румен Радев попита задочно премиера защо крие и праща толкова далеч Георгиев. \"Не му отива на Румен Радев на такъв ден на Шипка да говори такива работи\", констатира Бойко Борисов.  Министър-председателят откри новите производствени мощности и разширяването на производствения център на Кока-Кола в Костинброд. Инвестицията е за над 34 милиона лева. Правителството ще отпусне финансова помощ за изграждане на инфраструктура до завода в размер на 1 777 814 лева. \"Асфалтът не се яде, но чрез него се правят заводи и се получават заплати\", заяви Борисов.", "date": "2019.08.26", "title": "Борисов защити Пламен Георгиев: Атаките срещу него са поръчкови"}
{"url": "https://www.faktor.bg/bg/articles/novoto-letishte-v-istanbul-zashto-veche-go-otbyagvat", "text": "Новото летище в Истанбул, което е сред най-престижните проекти на президента Ердоган, тръгна блестящо. Но вече се множат недоволствата. Медии съобщават, че мястото е опасно за самолетите поради редица причини. Най-голямото летище в Европа, на 40 километра северно от 15-милионния Истанбул, бе построено в рекорден срок - за по-малко от шест години. Стартът на престижния за президента Ердоган проект премина без проблеми, което е рядкост за толкова комплексни логистични обекти, отбеляза швейцарският \"Нойе Цюрихер Цайтунг\", цитиран от Дойче веле. Напоследък в Турция се чуват обаче все повече гласове, че мястото на летището не е подбрано правилно. Само четири месеца след като то бе въведено в редовна експлоатация, нараства броят на опасните инциденти. Една от причините за това е природна: В края на август в небето над Босфора може да се наблюдава впечатляващо красива картина: стотици хиляди щъркели се събират на ята, за да отлетят на юг. През тази година обаче истанбулци очакват ятата с недобро чувство. И сега има сблъсъци между по-малки ята и отлитащите или кацащи самолети, защото новото летище в северната част на града бе построено на място, над което преминават милиони прелетни птици. Както експерти, така и природозащитници обръщаха внимание на този факт, критикувайки мястото, избрано за строежа на новото летище. Един самолет на турските авиолинии, извършващ кацане в Истанбул, наскоро бе толкова силно повреден от ято птици, че нямаше как да продължи полета си. Птиците не са единственият проблем, отбелязва още „Щутгартер Нахрихтен“. Неблагоприятни са и опасните странични ветрове, които затрудняват пилотите. Дори турският министър на транспорта трябваше да признае, че през първите месеци от функционирането на новото летище самолетите са били принудени да извършват голям брой повторни маневри за излитане и кацане заради опасните странични ветрове. \"Щутгартер Нахрихтен\" посочва, че в 180 случая пилотите е трябвало да прекъснат планираното кацане и да се издигнат отново във въздуха. А през есента в крайбрежната област започва и сезонът на мъглите. Има и други оплаквания. Бетонът на пистите се пропуквал, защото не били вкопани достатъчно дълбоко в скалите. \"Щутгартер Нахрихтен\" цитира и турския министър на транспорта Джахит Турхан, който признава, че пистите нямат отоплителна система. Според експерти, това може да създаде проблеми през зимата. Пътниците пък се оплакват и от невероятно дългите разстояния в терминала. Между 20 и 25 минути пеш се изминават обикновено от гейта на самолета до паспортните проверки, митниците и получаването на багажа. В новия терминал няма никакъв транспорт за пътниците, а броят на движещите се пътеки е крайно ограничен. Все пак гигантският терминал с площ от 1,4 милиона квадратни метра се намира под един покрив. В него човек се чувства още по-малък, отколкото под гигантския купол на прочутата Истанбулска джамия „Света София“, пише „Нойе Цюрихер Цайтунг“. И макар през новото истанбулско летище в първите четири месеца след откриването му да са преминали по-малко пътници, отколкото през старото летище за същия период на миналата година, намеренията за бъдещето са много амбициозни. Строителните работи ще продължат още доста години, докато Истанбул заеме мястото си сред най-големите летища в света. По своята площ от 7 640 хектара то вече е най-голямото в Европа, само Денвър, Колорадо и Дамам в Саудитска Арабия са разположени на по-голяма площ. Независимо от всички суперлативи, имиджът на новото истанбулско летище, което иска да стане най-голямото в света и да превозва по 200 милиона пътници в година, не е от най-добрите, констатира „Щутгартер Нахрихтен“. Достигането до летището е трудно, поради това, че е доста отдалечено от Истанбул, а липсва метро или влак, които да го свързват с центъра на града. Тъй като летището бе построено извънредно бързо, сега започват да излизат на бял свят различни дефекти. Множат се оплакванията на пътниците от изпадали плочки по подовете, замърсени тоалетни и всевъзможни други нередности. Това стряска много от хората. Според съобщения в медиите, летището „Сабиха Гьокчен“ в азиатската част на Истанбул междувременно се радва на растяща популярност. Проектът за мега-летище се провали тотално, написа в Туитър опозиционният депутат Илхами Озджан Айгун. (24 часа)", "date": "2019.08.26", "title": "Защо новото летище на Ердоган се оказа опасно за самолетите?"}
{"url": "https://www.faktor.bg/bg/articles/petima-turski-generali-podadoha-ostavki", "text": "Петима генерали от турската армия са подали оставки, съобщи турският опозиционен в. \"Джумхуриет\". Оставките на генералите са подадени няколко седмици след заседанието на Висшия военен съвет, посочва вестникът. Заседанието на Висшия военен съвет под председателството на президента Реджеп Ердоган се състоя на 1 август. Оставки са подали генерал-майор и четирима бригадни генерали. Турското министерство на отбраната не е коментирало оставките. Двама от генералите са отговаряли за действията на турската армия в района на сирийския град Идлиб, посочва \"Джумхуриет\", цитиран от \"24 часа\".", "date": "2019.08.26", "title": "Петима турски генерали подадоха оставки"}
{"url": "https://www.faktor.bg/bg/articles/petko-doykov-e-naznachen-za-zam-ministar-na-vanshnite-raboti", "text": "По предложение на вицепремиера Екатерина Захариева министър-председателят Бойко Борисов назначи Петко Дойков за заместник-министър на външните работи. Петко Дойков е дипломат от кариерата и има ранг „посланик“. В централното управление на МВнР е работил на различни позиции в териториалните дирекции, отговарящи за Близкия изток и Африка, както и в областта на политиката за сигурност и НАТО. Заемал е дипломатически постове в мисиите на Република България в НАТО и в Арабска република Египет. Между 2008 и 2012 г. е извънреден и пълномощен посланик на Република България в Тунизийската република, акредитиран и в Ислямска република Мавритания, а между 2014 и 2018 г. е посланик в Индия, акредитиран и за Непал, Бангладеш, Шри Ланка и Република Малдиви. От 1 март 2019 г. е генерален директор по двустранните въпроси в МВнР. Владее английски, френски, арабски и руски език.", "date": "2019.08.26", "title": "Петко Дойков е назначен за зам.-министър на външните работи"}
{"url": "https://www.faktor.bg/bg/articles/strelyaha-s-granatomet-po-sgrada-v-kiev", "text": "Сграда, принадлежаща на компанията „Мостострой“, бе обстреляна от гранатомет през нощта в центъра на Киев, повредени са прозорците на няколко етажа, предаде ТАСС. Атаката за щастие е преминала без пострадали, съобщиха местни медии. Недалеч е открита тръба от ръчен противотанков гранатомет, предава БНР. Органите на реда издирват двама извършители, които избягали от мястото с мотопед. „Мостострой“ е най-голямата строителна компания в Украйна.  На 13 юли в Киев от гранатомет бе открита стрелба по сградата на телевизия „112 Украйна“, инцидентът бе квалифициран като терористична атака. Нападателите не са открити.", "date": "2019.08.26", "title": "Атакуваха с гранатомет сграда в центъра на Киев"}
{"url": "https://www.faktor.bg/bg/articles/rumen-petkov-1-6", "text": "Лидерът на АБВ Румен Петков се впечатли от държавите, чиито фирми проявиха интерес за строежа на АЕЦ \"Белене\". Той не пропусна да завърти старите плочи, които слушаме 15 години за това, колко ще е евтин токът ни с втора централа и как имаме нужда от нея, за да имаме енергийна сигурност.  \"Държавите, проявили интерес към инвестиция в АЕЦ „Белене“, са впечатляващи\", коментира пред \"Фокус\" Петков и определи инвеститорските намерения към проекта „Белене“ на държави като Русия, Китай, Южна Корея, САЩ и Франция като свидетелство за необходимостта от строежа на централата.  „Интересът на тези страни към АЕЦ „Белене“ е ясно доказателство, с което от АБВ вече се опитваме да аргументираме години наред, че проектът е печеливш и привлекателен за инвеститорите“, обясни той. Петков открои причините, поради които строежът на АЕЦ „Белене“ би бил полезен за България. „Централата е нужна за страната ни по две причини: през последните две години стана очевидно, че има недостиг на енергия, за което ние от АБВ предупреждавахме още преди пет години, че този момент ще настъпи. Втората причина разбира се е гарантирането на ниска цена на ел. енергията и перспективата на България като член на ядрения клуб. И нас продължава да ни глупи въпросът защо българската държава не се ангажира със стопроцентово инвестиране в този проект, защото част от споменатите участници вече договарят, с предварителни договори разбира се дотолкова, доколкото не са определени като стратегически партньори и стратегически инвеститор, продажбата на ток от „Белене“ в съседни на нас страни“, обясни той. Лидерът на АБВ определи стъпките към строежа на атомната централа като закъснeли, но необходими и добави, че атомната централа може да даде енергийна сигурност на България и на бизнеса.", "date": "2019.08.26", "title": "Румен Петков впечатлен от държавите, проявили интерес към строеж на АЕЦ \"Белене\""}
{"url": "https://www.faktor.bg/bg/articles/novini/balgariya/sasht-sochat-balgariya-kato-otlichnik-v-otkrivaneto-i-vazpiraneto-na-yadrenata-kontrabanda", "text": "Специалната група на САЩ, която работи по откриването и възпирането на ядрената контрабанда, Pacific Northwest National Laboratory, е довела в България петима представители от Египетския ядрен и радиологичен регулаторен орган, за да им покаже изключителната система на България. Екипите са били у нас между 18-ти и 24-ти август 2019 г., става ясно от информация разпространена на сайта на посолството на САЩ. Обучението е възможно благодарение на успешното внедряване на 27 американски системи за откриване на радиоактивни материали в България. Работещите в България системи спомагат за намаляване на риска от нелегален трафик на радиоактивни материали през границите на страната. От 2008 г. Националната администрация за ядрена сигурност на Министерството на енергетиката на САЩ (NNSA) си партнира с Министерството на вътрешните работи на България / Главна дирекция “Граничната полиция“ в съвместното разполагане на фиксирани и мобилни системи за откриване на радиоактивни материали по българските гранични пунктове, пристанища и международни летища. Повече от 3000 български служители са обучени да работят с тези системи и да реагират на радиационните аларми. В допълнение, информационна система предава данни от местата за откриване до националните и регионалните централи на МВР. Тази многопластова архитектура за откриване на ядрени оръжия позволява на МВР да открива, разследва и възпира незаконния трафик на ядрени и радиоактивни материали във всички основни пунктове за влизане в България.", "date": "2019.08.26", "title": "САЩ сочат България като отличник в откриването и възпирането на ядрената контрабанда"}
{"url": "https://www.faktor.bg/bg/articles/tasko-ermenkov-pak-podava-signali-s-dezhurnata-fraza-imam-informatsiya-che", "text": "Италианци плащат по 50 евро на тон за боклук, който да бъде докаран в България и да бъде изгорен в някоя от топлоцентралите ни. За това алармира народният представител от БСП Таско Ерменков в ефира на сутрешния блок на Нова телевизия. Депутатът твърди, че на няколко пъти е бил сигнализиран от граждани в Сливен и Перник за този проблем.  „Схемата, която съществува, разбира се, това е въпрос, който съответните органи трябва да разнищят, е следната: италианската държава плаща 200 евро на тон на онези италианци, които събират боклуците там. Те от своя страна плащат 47 евро на тон за това този боклук да бъде докаран до България и плащат 53 евро на съответните фирми в България, които приемат този боклук. Нямаме точните данни какви са количествата, които идват ”, заяви Ерменков.  ,,Ако наистина такива отпадъци биват изгоряни в ТЕЦ-овете ни, то това е изключително опасно за здравето ни. Това е проблем, който засяга качеството на живот. Нещо повече, имам информация, че на няколко от централите им е издадено становище от РИОСВ, че не е нужно да правят оценка за въздействието върху околната среда, което е скандално'', коментира още Ерменков. ,,Общата картина изглежда така, както сме я описали от 2017 г., когато беше първият скок на цените. Когато се вдигне цената на енергията, се вдига цената на всичко по пътя. Печалбата отива при този, на когото са му позволили да има господстващо положение на енергийния пазар'', заяви той по отношение на цената на електроенергията у нас.", "date": "2019.08.26", "title": "Таско Ерменков пак извади плашилото: \"Имам информация, че италианците си горят боклуците у нас\""}
{"url": "https://www.faktor.bg/bg/articles/boris-dzhonsan-velikobritaniya-mozhe-lesno-da-se-spravi-s-posledstviyata-ot-brekzit-bez-sdelka", "text": "Великобритания може „лесно да се справи“ с последствията от Брекзит без сделка, твърди министър-председателят на страната Борис Джонсън, пише британският вестник The Guardian, цитиран от \"Фокус\". Подобно развитие според него би било вина на „упоритостта“ на европейските лидери, според премиера, който заяви това по време на срещата от високо равнище между страните от Г-7 в Биариц.  \"Мисля, че можем да се справим с това. Това (Великобритания) е страхотна страна, можем лесно да се справим със сценария от Брекзит без сделка\", настоя Джонсън. Той дебютира на международната сцена като премиер със серия от двустранни срещи със световните лидери, включително президента на САЩ Доналд Тръмп, председателя на Европейския съвет Доналд Туск и индийския премиер Нарендра Моди. Джонсън каза, че подготовката за излизане от ЕС без сделка се засилва, но това ще помогне за постигането на споразумение. Той добави, че ако Великобритания все пак бъде принудена да напусне ЕС без сделка, заради „упоритостта“ на съюза, това ще осигури възможно най-гладкото протичане на този процес. Джонсън заяви, че слуховете за риск от недостиг на храни и лекарства, които се появиха след като изтекоха правителствени документи, свързани с плановете за Брекзит без сделка, са преувеличени и това е „малко вероятно“.  Премиерът заяви, че в случай излизане от ЕС без сделка, Обединеното кралство няма да заплати по-голямата част от договорената от Тереза Мей неустойка към Брюксел в размер на 39 млрд. паунда (48 млрд. долара). „Ако излезем без споразумение, със сигурност е вярно, че вече няма да дължим 39-те млрд. паунда“, каза той,  „Ще има много значителни суми, с които страната ни ще разполага за нашите приоритети. Това не е заплаха. Това е прост факт от реалността.“, добави Джонсън.", "date": "2019.08.26", "title": "Борис Джонсън: Великобритания може лесно да се справи с последствията от Брекзит без сделка"}
{"url": "https://www.faktor.bg/bg/articles/sasht-zadeystva-vtori-paket-sanktsii-sreshtu-rusiya-po-kazusa-skripal", "text": "Вторият пакет от американски санкции срещу Русия по Закона за контрол на химическите и биологичните оръжия заради случая \"Скрипал“ влезе в сила днес в полунощ, тъй като според Вашингтон Москва е дала законови гаранции за неизползването на химическо и биологично оръжие. Първият пакет влезе в сила на 27 август 2018 г. В съответствие с тези санкции американската помощ за Русия е прекратена по Закона за чуждестранна помощ от 1961 г., „с изключение на спешната хуманитарна помощ, храна и други селскостопански продукти“. Държавният департамент престава да издава лицензи за износ на руски държавни компании за американски оръжия и продукти с двойна употреба, с изключение на износа, необходим за космическото сътрудничество и както и продукти, необходими за осигуряване на безопасността на полетите на гражданската авиация. На Русия също са отказани \"всякакви заеми, кредитни гаранции и друга финансова подкрепа\" от която и да е американска институция. Новият пакет санкции включва ограничения върху руския държавен дълг и обещанието на Вашингтон да обезкуражи международни финансови институции като МВФ и Световната банка да отпускат заеми на Москва. На американските банки ще бъде забранено да дават заеми на руското правителство не в рубли. Освен това ще бъде наложена забрана за износ на продукти с двойна употреба в Русия, които могат да бъдат използвани за разработване на химически и биологични оръжия. Администрацията обаче не предприе някои предвидени по-строги мерки като опцията за намаляване на нивото на дипломатическите отношения и забрана на полетите на държавните авиокомпании. Последната мярка би ударила \"Аерофлот”. Не беше приложена и възможността за забрана на всеки внос от Русия, включително нефт и нефтопродукти.", "date": "2019.08.26", "title": "САЩ задейства втори пакет санкции срещу Русия заради случая \"Скрипал\""}
{"url": "https://www.faktor.bg/bg/articles/makron-iznenada-tramp-pokani-vanshniya-ministar-na-iran-na-sreshtata-na-g-7", "text": "Изненада по време на срещата на лидерите на Г-7 във Франция. Външният министър на Иран - Мохамад Джавад Зариф, се включи неочаквано по покана на френския президент Еманюел Макрон.  Посещението дойде изненадващо за американския държавен глава Доналд Тръмп, тъй като напрежението между Съединените щати и Иран ескалира значително през последните месеци. Ядрената сделка с Техеран е една от ключовите теми за дискусия по време на срещата. Министър Зариф заяви в Twitter, че е провел ползотворни разговори с Макрон и допълни, че: \"Пътят напред е труден, но си заслужава усилията\". А германският канцлер Ангела Меркел подчерта, че всяка възможност да се намали напрежението между Вашингтон и Техеран трябва да бъде използвана. Малко по-късно президентът на САЩ изясни защо е отказал да се срещне с външния министър на Иран. „Смятам, че е твърде скоро да се срещнем“, заяви Тръмп пред репортери. Не търсим смяна на режима в Иран“, добави той.", "date": "2019.08.26", "title": "Макрон шокира Тръмп, покани външния министър на Иран на срещата на Г-7"}
{"url": "https://www.faktor.bg/bg/articles/sasht-globiha-doychebank-s-16-mln-dolara-zaradi-fiktivni-naznacheniya-v-rusiya", "text": "С 16 млн. долара е била глобена  Deutsche Bank от американската Комисия по ценни книжа и борси. Според руския в. Ведомости причината за соленото парично наказание са били фиктивни назначения на син и дъщеря на високопоставени руски чиновници в московски клон на германската банка. По информацията на изданието подразделението на кредитната институция е наело през 2009 г. дъщерята на тогавашния заместник-финансов министър Дмитрий Панкин Елена Архангелска. В замяна банката  е получила изгоден договор за 2 млрд. евро. Дъщерята е работила около четири месеца и била освободена от длъжност с огромно обезщетение. Подобен е бил и случаят с \"работата\" на син на топмениджър на държавна руска компания, станал през 2012 г. От Deutsche Bank нито са отрекли, нито са потвърдили за мъртвите души. \"Ние оказвахме пълно съдействие на разследващите\", са посочили представители на най-голямата частна банка в Германия.", "date": "2019.08.26", "title": "Разкриха фиктивни назначения на деца на руски топ чиновници в московски клон на Дойчебанк"}
{"url": "https://www.faktor.bg/bg/articles/borisov-otgovori-na-radev-drugite-institutsii-mnogo-se-draznyat-nyama-kakvo-da-pokazhat", "text": "Премиерът Бойко Борисов не пропусна да отговори на президента Румен Радев, който в събота на вр. Шипка заяви, че не в президентството, а в кабинета имало скандали. Днес Борисов инспектира магистрала \"Европа\" и не пропусна да върне топката в полето на държавния глава. Докато возеше министърът на икономиката Емил Караниколов и строителният зам.-министър Николай Нанков, Борисов констатира: \"Много ми е кеф така - първо ниви, после чакъл и накрая идва асфалтът. Много се дразнят другите институции, защото няма какво да покажат. Взели сме решение, инвестирали сме, построили сме и сме го дали на хората\".   \"Емо затова идват заводи\", заяви премиерът и допълни, че инвеститорите се интересуват от  инфраструктурата. Караниколов пък отговори, че именно заради това в страната ни има рекордно ниска безработица - между 4,3 и 4,7%. Той допълни още, че за последната календарна година у нас са открити заводи за около 300 млн. евро, като по този начин са се отворили работни места за повече от 3000 души. По темата с чуждестранните инвестиции министърът на икономиката обяви, че очакванията са до края на годината размерът им да достигне 2 млрд. евро. На свой ред Нанков увери Борисов, че всички теменужки са запазени, археологическите открития и работата по \"Европа\" кипи с пълна сила, както от наша страна, така и от страна на Сърбия. На излизане от обекта премиерът поздрави работниците и им каза да действат бързо, за да успеят да се впишат в сроковете.", "date": "2019.08.26", "title": "Борисов отговори на Радев: Другите много ни се дразнят, защото няма какво да покажат"}
{"url": "https://www.faktor.bg/bg/articles/brazilskiyat-ministar-na-obrazovanieto-nareche-makron-kreten", "text": "Френският президент Еманюел Макрон бе засипан вчера с обиди и нападки в Туитър заради натиска, оказан над бразилския президент Жаир Болсонаро да предприеме действия срещу пожарите в Амазония. Един от обидните туитове бе на бразилския министър на образованието Абрахам Вейнтрауб, предаде Франс прес. \"Макрон не е на висотата на този дебат. Той е просто опортюнистки кретен, който търси подкрепата на френското земеделско лоби\", написа министърът след като Макрон се противопостави на споразумението за свободна търговия ЕС-Меркосур. \"Франция е страна на крайности. Тя роди мъже като Декарт и Пастьор, но също и колаборационисти\" при нацистите през Втората световна война\", продължи Вейнтрауб. \"Французите си избраха безхарактерен президент. Този кретен Макрон трябва да бъде атакуван\", гласи туитът на бразилския министър на образованието. В петък синът на президента Болсонаро - Едуардо, който е депутат и вероятно бъдещ посланик във Вашингтон, препрати в Туитър видеозапис на протести с прояви на насилие на \"жълтите жилетки\" във Франция с текста: \"Макрон е идиот\", добавя АФП.", "date": "2019.08.26", "title": "Бразилският министър на образованието нарече Макрон \"кретен\""}
{"url": "https://www.faktor.bg/bg/articles/novini/balgariya/hristina-vucheva-krizata-ot-predi-10-godini-nyama-da-se-povtori-institutsiite-natrupaha-opit", "text": "„Кредитът трябва да се връща, защото това смисъла от него. Самите банки нямат политика да взима имуществото ти, ако си забавил да погасиш вноските. Водят се разговори и се търси начин за разсрочване на плащанията. Особено в момента, те нямат интерес да губят клиенти и да нарушат отношенията си с тях“. Това зави пред БТВ финансистът Христина Вучева по повод новите правила за кредитите и въвеждането на „черни списъци“ на хора, които не си плащат навреме.  „Винаги има хора, които закъсняват с кредитите си. В момента обаче техният процент не е толкова голям, за да влияе на икономиката. В момента има кампания по цял свят. Плашат ни с нова криза, рецесия, депресия и т.н. След 10-15 години нещата се повтарят, но това, което се случи през 2008 г., няма да се повтори, защото институциите като Световната банка например, натрупаха много опит“, каза още Вучева.", "date": "2019.08.26", "title": "Христина Вучева: Кризата преди 10 години няма да се повтори, институциите натрупаха опит"}
{"url": "https://www.faktor.bg/bg/articles/novini/balgariya/decho-dechev-s-chastnite-fondove-ananiev-riskuva-da-ostavi-v-nzok-bednite-i-bolnite", "text": "„В момента има наредба и сега, която обаче не дава еднозначно тълкувание кое трябва да се доплаща и кое не при лечението на пациентите. Популистките изказвания на някои политици, че всичко трябва да е безплатно, се сблъскват с реалността“.  Това заяви пред БТВ шефът на НЗОК Дечо Дечев. „Пределно ясно е, че всичко не може да се запише в детайли в един закон. По линия на касата имаме самостоятелни действия – пределно ясно ще бъде записвано какво се покрива в една клинична пътека и какво не. Защо сега ви хващат още от входа и започват да ви обясняват защо трябвало да си доплащате. В някои частни заведения се плаща между 70 и 120 за леглоден. Касата покрива сумите, но не е ясно по какъв критерии е трябвало точно пациентът да ползва ВИП стая. Освен това, може да си платите за ВИП стая, и пак да ви настанят в стая с 5 легла“, обясни Дечев.  „Големият проблем е, че не винаги пациентите плащат през касата на частното лечебно заведение, а парите отиват директно при лекаря. Затова трябва да се знае какво конкретно се включва в клиничната пътека“, каза още шефът на здравната каса. „Кирил Ананиев е привърженик на друг модел, за разлика от мен. Големият риск на частните фондове е, че е възможно да стане подбор на осигурени лица на база на финансовото им положение и на база на здравословното им състояние. Т.е., богатите и здравите ще отидат в частните фондове, а в НЗОК ще останат бедните и болните. Касата няма право да печели, за разлика от частните фондове\", каза още Дечев.", "date": "2019.08.26", "title": "Д-р Дечо Дечев: С частните фондове Ананиев рискува да остави в НЗОК само бедните и болните"}
{"url": "https://www.faktor.bg/bg/articles/ekaterina-zaharieva-e-na-poseshtenie-v-rumaniya", "text": "Вицепремиерът и министър на външните работи Екатерина Захариева заминава на посещение в Румъния. Захариева ще бъде гост на Посланическата конференция на румънската дипломатическа служба и ще изнесе лекция пред ръководителите на румънските дипломатически мисии по света. Българският първи дипломат ще се срещне с министър-председателя на Румъния Виорика Данчила, с колегата си външен министър и с делегирания министър по европейските въпроси. Тази година двете страни отбелязват 140 години от установяване на дипломатическите отношения. Румъния е сред водещите търговски и икономически партньори на България. През миналата година стокообменът между двете страни възлиза на 4,6 млрд. евро.", "date": "2019.08.26", "title": "Екатерина Захариева ще изнесе лекция пред ръководителите на румънските дипломатически мисии"}
