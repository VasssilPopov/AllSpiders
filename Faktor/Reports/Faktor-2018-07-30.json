{"url": "https://www.faktor.bg/bg/articles/novini/balgariya/ima-opasnost-ot-prelivane-na-reki-i-navodneniya-v-obshtina-teteven", "text": "Има опасност от преливане на реки и наводнения в община Тетевен, тъй като в региона продължава да вали интензивен дъжд, а речните нива се покачват, съобщи кметът Мадлена Бояджиева. По думите й обстановката в града и околните населени места остава усложнена. Възстановено е движението по пътя Гложене - Тетевен - Рибарица и Тетевен - Черни Вит, които бяха затворени за часове заради наводнени участъци и свличане на земна и скална маса и повалени дървета. От Агенция \"Пътна инфраструктура\" обаче предупреждават шофьорите да се движат с повишено внимание и съобразена скорост там, тъй като има опасност от активизиране на нови свлачища в тези участъци. Мадлена Бояджиева допълни, че няма пострадали и бедстващи хора, откъснати населени места и такива без ток и вода. Имало е закъсали автомобили, които са изтеглени, както и наводнени къщи в Тетевен. Според нея засега не се предвижда да бъде обявено ново бедствено положение, след като тази сутрин тя отмени въведеното миналата седмица, заради падналите тогава в района проливни дъждове, нанесли щети за над шест милиона лева.", "date": "2018.07.30", "title": "Има опасност от преливане на реки и наводнения в община Тетевен"}
{"url": "https://www.faktor.bg/bg/articles/novini/svyat/sadbata-na-makedoniya-shte-se-reshi-na-30-septemvri", "text": "С 67 гласа \"за\" и 1 \"против\" македонският парламент гласува днес предложение за свикване на референдум за новото име на страната. Това съобщават македонските медии. Въпросът на референдума ще гласи \"За членство в ЕС и НАТО ли сте с приемане на договора с Гърция?\" и ще се състои на 30 септември тази година. Преди гласуването депутатите от опозиционната партия ВМРО-ДПМНЕ напуснаха залата. Според бившите управляващи договорът е \"капитулация\" пред интересите на Атина.", "date": "2018.07.30", "title": "Съдбата на Македония ще се реши на 30 септември"}
{"url": "https://www.faktor.bg/bg/articles/novini/balgariya/rodilka-pochina-v-pleven-bebeto-y-e-v-koma", "text": "Родилка почина, а бебето е в кома след планирана операция секцио в университетската болница в Плевен. Почернените близки търсят истината и се притесняват случаят да не се покрие, предава БТВ. Владислав и покойната му съпруга официално стават семейство четири дни преди планираното раждане. „Още при първата консултация това беше условието, поставено от д-р Вася Георгиева – раждането да е във въпросната болница с нейния екип срещу сумата от 900 лв.”, посочва Владислав. По думите му на покойната му съпруга е поставена упойка, след което е оставена в операционната зала без надзор. „Когато са се върнали са започнали вече да я спасяват”, казва Владислав. Новороденото е в кома с риск за живота, а бащата категорично отказва да приеме версията на лекарите за случилото се. „Опитват се да я изкарат, че е с високо кръвно. Цял живот, милата, е с ниско кръвно”, казва той. Според документите на родителката ден по-рано тя е била здрава и без кръвно. „Точно заради това се прави проверка, нещо се е случило и вече патоанатомите, които са лекарите, ще решат това нещо”, посочи Момчил Цветков, говорител на УМБАЛ „Д-р Георги Странски”. Резултатите от аутопсията ще бъдат готови в едномесечен срок, а Здравното министерство наложи спешна проверка по случая. В болницата влизат Районната здравна инспекция и изпълнителна агенция медицински одит.", "date": "2018.07.30", "title": "Родилка почина в Плевен, бебето й е в кома"}
{"url": "https://www.faktor.bg/bg/articles/novini/svyat/rusiya-se-otkazva-ot-an-124-ruslan", "text": "Русия спира производството на легендарните тежки самолети Ан-124 „Руслан“, като в перспектива планира да ги замени с нова далеч по-съвременна летателна машина от този клас. Това обяви вицепремиерът Юрий Борисов, цитиран от Интерфакс, съобщи Монитор. „В момента няма необходимост от строителството на нови самолети „Руслан“, тъй като вече разполагаме с пълен парк от наличните, които могат спокойно да летят до 2050 г.“, уточни висшият чиновник. Борисов допълни, че научно-изследователските работи по разработването на модернизиран Ан-124 вече са заложени в плана на Държавната програма за въоръжение до 2027 г. “Руслан“ е тежък военно-транспортен самолет с товароподемност до 120 тона. Първият лайнер от този модел е вдигнат във въздуха през 1982 г., като серийно се произвежда в Уляновск от 1984 до 2004 г. За този период са построени общо 55 машини, 26 от които са на разположение на Военно-космическите сили на Русия, а останалите са собственост на частни авиокомпании. Освен с модернизиран свръхтежък самолет, в близките години руската армия ще се сдобие и с ново стратегическо въоръжение, оръжия с висока точност и със съвременни информационни технологии. Вицепремиерът анонсира и строителството на кораби върху въздушна възглавница, като се планира тяхното производство да бъде възложено но Хабаровския корабостроителен завод, предаде РИА Новости. „В държавното програма за въоръжение е заложено конструирането на плавателните съдове върху въздушна възглавница „Зубър“ и „Мурена“, които ще бъдат с различни размери“, уточни Борисов", "date": "2018.07.30", "title": "Русия се отказва от Ан-124 \"Руслан\""}
{"url": "https://www.faktor.bg/bg/articles/novini/svyat/helikopter-padna-na-parkitg-n-pekin", "text": "Граждански хеликоптер падна днес на автомобилен паркинг в Пекин след като пилотът е успял да насочи машината далеч от многолюдни райони, съобщиха китайски медии, цитирани от Ройтерс. Четирима души на борда са получили леки наранявания. Няма пострадали на земята. От компанията \"Бел хеликоптер\" казаха, че катастрофиралият летателен апарат е от марката \"Бел 429\", собственост на \"Рейнуд стар ейвиейшън\". Компанията собственик разследва инцидента съвместно с китайските власти.", "date": "2018.07.30", "title": "Хеликоптер падна на паркитг н Пекин"}
{"url": "https://www.faktor.bg/bg/articles/novini/balgariya/inerkom-obzhalva-reshenieto-na-kzk-za-sdelkata-s-chez", "text": "\"Инерком България\" е подала жалба във Върховния административен съд (ВАС) срещу решението на Комисията за защита на конкуренцията (КЗК) да не позволи сделката за покупката на активите на CEZ Group у нас, съобщават от компанията. \"Запознахме се внимателно с документа и детайлно анализирахме мотивите за негативното решение на антимонополния орган\", коментира председателят на Съвета на директорите на дружеството Милена Стоева. По-рано през този месец КЗК постанови, че сделката ще наруши конкуренцията на пазара за производство и продажба на зелена енергия. Комисията визира фотоволтаичните централи, които двете компании притежават, макар и общият им дял от инсталираната мощност в страната да е нищожен. В решението на КЗК данните са засекретени с мотив търговска тайна. Информацията обаче е публична - \"Инерком България\" притежава шест парка с обща мощност малко под 23 мегавата, а ЧЕЗ \"България\" има един соларен парк - \"Фри Енерджи Проджект Орешец\" (ФЕПО) с мощност под 5 мегавата. Общо инсталираната мощност на фотоволтаиците у нас е 1043 мегавата.", "date": "2018.07.30", "title": "Инерком oбжалва решението на КЗК за сделката с ЧЕЗ"}
{"url": "https://www.faktor.bg/bg/articles/novini/svyat/polovinata-britantsi-iskat-nov-referendum-za-brekzit", "text": "Половината от гласоподавателите във Великобритания се обявяват за произвеждането на референдум, на който да се избира между сделката, която правителството иска да издейства от ЕС, Brexit без договор или запазване на членството в съюза. Това сочат резултатите от анкета на телевизия \"Скай нюз\", огласени днес и цитирани от Ройтерс. Според проучването 40 на сто от британците се против такъв референдум, а 10 процента са без мнение. Около 78 на сто от анкетираните смятат, че правителството на премиера Тереза Мей се справя зле в преговорите за Brexit-а - с 23 пункта повече спрямо март. Едва 10 на сто са на мнение, че кабинетът работи добре. Одобрението за Мей е спаднало до 24 процента, установява анкетата на \"Скай дейта\" - маркетинговото подразделение на електронната медия. Респондентите са разделени в становищата си дали Brexit-ът ще бъде за добро или за лошо - 40 на сто твърдят, че ще е за добро, а 51 процента смятат обратното. На предложението да изберат едно от трите - сделката на Мей, напускане без сделка или оставане в ЕС - 48 на сто казват, че предпочитат запазване на членството в съюза, 27 на сто са за \"твърд\" Brexit, а 13 процента одобряват правителствения проект за споразумение. Дяловете на хората, които няма да гласуват или са без мнение, са съответно 8 и 3 на сто. Национално представителната анкета на \"Скай дейта\" е осъществена от 20 до 23 юли т. г. сред 1466 онлайн потребители. На референдума през юни 2016 г. 17,4 млн. британски избиратели (51,9 на сто от участвалите) се обявиха за напускане на Европейския съюз, а 16,1 милиона (48,1 на сто) подкрепиха оставането в блока. Прогнозите на много социологически проучвания, че британците ще гласуват за оставане на страната в ЕС, се оказаха неверни, припомня Ройтерс, цитирана от БТА.", "date": "2018.07.30", "title": "Половината британци искат нов референдум за Брекзит"}
{"url": "https://www.faktor.bg/bg/articles/novini/balgariya/noviyat-lider-prizna-raztseplenieto-na-sinite-dovede-dotam-che-v-reditsite-na-sds-sa-ostanali-edva-10-000-chlenove", "text": "\"Разцеплението на сините доведе дотам, че в редиците на СДС са останали едва 10 000 членове\", призна новият лидер на СДС Румен Христов, който съобщи, че фокусът на съюза ще е върху местните избори следващата година. \"Надяваме се след тях да имаме двойно повече представителство в общинската власт. Иначе и сега СДС е най-добре представена в местната власт от старата десница. За разлика от БСП, ние имаме кметове на областни градове\", коментира Христов. \"Не виждам на вратата да чукат избори, за да бързам с коалиции. Първата задача е да стегнем собствените си редици\", призна Христов добави, че цялото ДСБ от Перник се прехвърлило в СДС. \"Визия за България\" на БСП е документ, който залага на популизма и не предлага реални решения\", коментира той и критикува идеята за отпадане на плоския данък, който беше въведен от социалистите по време на управлението на Тройната коалиция.", "date": "2018.07.30", "title": "Новият лидер призна:  Заради разцеплението на сините в СДС са останали едва 10 000 членове"}
{"url": "https://www.faktor.bg/bg/articles/novini/balgariya/zaradi-dazhdovete-narastva-riskat-ot-zapadnonilska-treska", "text": "Заради обилните дъждове през последните седмици нараства рискът от западнонилска треска, предупреждават здравните власти. Заразата се пренася чрез ухапвания от комари, а броят на регистрираните болни в Европа расте - само за миналата седмица са установени 20 нови случая в Италия, 10 - в Румъния, и по няколко в Гърция, Сърбия и Унгария. 12 инфектирани със западнонилски вирус в Гърция Щамът, който се разпространява в Европа, идва от Северна Африка и е сред най-безобидните разновидности, така че дори можем да го объркаме с летен грип. Въпреки това, могат да настъпят и усложнения като менингит и енцефалит. Те обаче засягат под 1% от заболелите. Най-добрият начин да се предпазим е като взимаме всякакви мерки срещу ухапвания от комари. \"Пълен абсурд\": Напаст от комари превърна хората край Дунав в изобретатели \"В 90% от случаите протича като много лек летен грип с леко неразположение, температура 2-3 дни, може да има гадене, повръщане, отпадналост. Разбира се, случаи ще има и в България. Определено няма да се стигне до епидемия”, коментира по темата д-р Ангел Кунчев, главен държавен здравен инспектор.", "date": "2018.07.30", "title": "Заради дъждовете - нараства рискът от западнонилска треска"}
{"url": "https://www.faktor.bg/bg/articles/novini/svyat/12-hilyadi-pozharnikari-v-borbata-s-plamatsite-v-kaliforniya", "text": "12 хиляди пожарникари и техника в борба срещу 17 големи горски пожара. В битката с пламъците в Калифорния има поне шест човешки жертви. Точният брой на пострадалите е трудно да се определи. Седем души са в неизвестност. \"Имате 15 минути, за да напуснете къщата си\" - с тези думи шерифите обикаляли призори къщите в застрашените от горските пожари райони в южната част на Калифорния. Незабавното изтегляне на населението от тези зони било не просто превенция, а на оцеляване. Броени минути след напускането на хората, пламъците обхващали домовете им, разказват свидетели. Най-големият от пожарите е изпепелил 36 хиляди хектара през последните дни. За този период са унищожени над 500 сгради. В окръг Шаста са евакуирани 38 хиляди души. Все още има хора в неизвестност. Пламъците продължават да поглъщат горски масиви и в парка Сан Бернардино на 150 километра от Лос Анджелис. Огънят там застрашава близо пет хиляди сгради. Поривите на вятъра и сушата усложняват работата на пожарникарите. Две от жертвите на стихията са огнеборци.", "date": "2018.07.30", "title": "12 хиляди пожарникари в борбата с пламъците в Калифорния"}
{"url": "https://www.faktor.bg/bg/articles/advokat-predstoi-es-da-ratifitsira-istanbulskata-konventsiya-otvarya-se-nov-debat", "text": "Конституционният съд обяви в петък, че Истанбулската конвенция противоречи на българската конституция. Искането за това бе подписано от 75 депутати от ГЕРБ и бе придружено с постъпилите в парламента положителни и отрицателни становища за ратификацията на международния документ. Досега страните в ЕС, които не са ратифицирали Конвенцията на Съвета на Европа за предотвратяване и борба с насилието над жени и домашното насилие, са България, Хърватия, Чехия, Гърция, Унгария, Ирландия, Латвия, Литва, Люксембург, Словакия и Великобритания. Адвокат Христо Копаранов заяви в ефира на бТВ, че е прочел решението на Конституционния съд, както и четирите особени мнения, които доста сериозно критикуват самото решение. На първо място решението на Съда се спира преди всичко на принципа на правовата държава и правната сигурност, като казва, че Конвенцията, като един според съда вътрешно противоречив акт, противоречи на принципа на правната сигурност и затова влиза в противоречие с българската конституция, уточни Копаранов. Адвокат Владимир Шейтанов обясни, че България се запознава повече от година с този международен договор и чест прави на българската правна общност, почти 86% от усилията на правната общност се увенчаха с това решението на Конституционния съд. Копаранов обаче каза, че много юристи са посочили, че решението не е правилно. Той заяви, че редица други държави, за които не може да се твърди, че не са правови държави, са ратифицирали Истанбулската конвенция. Единствено България казва, че Конвенцията се отклонява от декларираните в нея цели и противоречи на принципа на правната сигурност, допълни адвокатът. Според Копаранов в конвенцията не се говори за трети пол. Шейтанов обясни, че в българския текст на конвенцията е записан „социален пол” и попита къде ще трябва да се разпредели този „социален пол“. Извън биологичните полове мъже и жени, какво означава социален пол? Копаранов обясни, че идеята е да се разграничат социалните роли на мъжа и жената в самото мислене на обществото. По думите му понятието социален пол не е ново в българското законодателство. В закона за равнопоставеност между, мъжете и жените също са предвидени социалните роли на пола. Според адвокат Шейтанов в конвенцията има терминологичен проблем заради това, че в нея се появява трето понятие, различно от общоприетите в цял свят. Копаранов категорично подчерта, че Истанбулската конвенция няма нищо общо с еднополовите бракове и не разбира откъде този казус се вмъкна в това обсъждане. Той не смята, че Европа се опитва да наложи в страната ни нови правила. Шейтанов заяви, че Конституционният съд защити правото на България сама да определя праванта регулация, в която ще живее. Той също не смята, че България ще бъде изолирана от останалите страни. Според Копаранов това решение ще отвори нов диалог за Истанбулската конвенция, тъй като предстои ЕС да я ратифицира, а никоя държава досега не си е позволявала да отхвърли правен акт на Съюза.", "date": "2018.07.30", "title": "Адвокат: Предстои ЕС да ратифицира Истанбулската конвенция, отваря се нов дебат"}
{"url": "https://www.faktor.bg/bg/articles/doyche-bank-premesti-golyama-chast-ot-kliringovata-si-deynost-v-evro-ot-london-vav-frankfurt", "text": "Дойче банка е преместила \"голяма част от\" своята клирингова дейност в евро от Лондон във Франкфурт, съобщи говорител на водещата германска кредитна институция, съобщава Ройтерс, потвърждавайки информация на \"Файненшъл Таймс\" от изминалия уикенд. Промяната за най-голямата банка в Германия е в полза на поставената от Deutsche Boerse цел да открадне голяма част от клиринговия пазар в евро от Лондон, след като Великобритания напусне Европейския съюз. Ройтерс обаче допълва, че този ход е до голяма степен символичен, без да има каквото и да било прехвърляне на реални работни места. Говорителят на Дойче банк отбеляза, че по този начин банката натисна бутона, чрез който да насочи клиринговата дейност към клиринговото поделение на Deutsche Boerse в лицето на Eurex (международната европейска борса за дериватни финансови инструменти, която е и най-големият пазар за фючърси и опции в Европа). От своя страна говорител на Eurex заяви, че сега пазарният дяла на Eurex Exchange вече е достигнал 8% от общата европейска клирингова дейност в евро, след като само преди година този дял беше почти нулев.", "date": "2018.07.30", "title": "Дойче банк натисна бутона: премести голяма част от клиринговата си дейност в евро от Лондон във Франкфурт"}
{"url": "https://www.faktor.bg/bg/articles/ikonomika/biznes/rumen-petkov-aets-kozloduy-e-pred-zaplaha-ot-yadrena-avariya-opitvat-s-alternativno-yadreno-gorivo", "text": "Лидерът на АБВ Румен Петков алармира за редица смущаващи процеси и процедури в българската енергетика. Един от тях според него е свързан с обществена поръчка и откриване на процедура с пряко възлагане за АЕЦ „Козлодуй”, с което се посяга грубо върху интереса на българската държава, сигурността на централата и се обслужват чужди интереси. „Общо казано, ние ще дадем 3 млн. лв. на „Уестингхаус-Швеция“, за да ни напишат анализ колко е хубаво тяхното гориво. За това ние от АБВ се  обърнахме към редица анализатори и те считат, че това е един експеримент, който представлява посегателство върху сигурността на двата блока, допълни той.  Писмо от страна на тогавашния шеф на ЕВРАТОМ - Агенция по доставките Стаматиос Цалас от 2016 г. е изключително цинично и е ярък пример на политически рекет и демонстрация на зависимост на висш държавен чиновник“, посочи Петков. „При положение, че всяка ядрена централа има възможност да избира между френско, канадско, руско, американско ядрено гориво, този висш държавен чиновник да пише писмо, в което императивно разпорежда да се вземе ядрено гориво от  „Уестингхаус-Швеция“, е цинизъм. Това е една от причините в Европа да се насажда евроскептицизъм, избиващ в евроомраза. Тук има или рушветчийство на много високо равнище, или форма на зависимост. За нас от АБВ е непонятно защо парламентарната комисия по енергетика не се противопоставя на това решение и то не е подложено на парламентарен контрол”, допълни той.  Според него всички централи в Европа, които са работели с това гориво, имат проблеми от инженерно-техническо естество, което означава, че буквално държавата ни се използва като опитно зайче за тестване на ядрено гориво, което се е провалило веднъж в Чехия и в Украйна. “Ако българската държава не каже: „Не!”, то българските институции ще станат съучастници в създаване на предпоставки за сериозен ядрен инцидент в Козлодуй“, заяви председателят на АБВ. Петков обаче е известен и като един от най-ярките лобисти на българската енергийна зависимост от Русия. Лидерът на АБВ много често открито  настоява за тотално обвързвdне на България с руски енергийни проeкти, много от които са сочени за тежко корупциинни. Той е и един от най-големите радетели за изграждането на АЕЦ „Белене”. Сигналът на Петков естествено трябва да бъде проверен, но от гледна точка на българските, а не на руските интереси.", "date": "2018.07.30", "title": "Румен Петков: АЕЦ „Козлодуй“ е пред заплаха от ядрена авария, опитват с алтернативно ядрено гориво"}
{"url": "https://www.faktor.bg/bg/articles/grigor-dimitrov-zapazva-shestata-si-pozitsiya-v-svetovnata-ranglista", "text": "И през новата седмица първата ракета на България Григор Димитров запазва шестата си позиция в световната ранглиста. Следващият турнир в програмата на българина е този от сериите „Мастърс“ в Торонто, който започва на 6 август, съобщи \"Фокус\".  В „Топ 10” няма промени. Начело в класацията е испанецът Рафаел Надал, следван от Роджър Федерер от Швейцария и германския тенисист Александър Зверев. Петицата допълват Хуан Мартин дел Потро и Кевин Андерсън.", "date": "2018.07.30", "title": "Григор Димитров запазва шестата си позиция в световната ранглиста"}
{"url": "https://www.faktor.bg/bg/articles/ikonomika/biznes/ek-razreshi-na-petr-kelner-da-kupi-telenor", "text": "Европейската комисия одобри сделката за продажбата на \"Teленор\" на чешкия бизнесмен Петр Келнер.  Разрешението за придобиването е дадено без условия.  Така инвестиционният фонд на Келнер купува бизнеса на \"Теленор\" в България, Унгария, Сърбия и Черна гора. Стойността на сделката е 2.8 млрд. евро. Припомняме, че преди седмица КЗК забрани продажбата на Нова броудкастинг груп на Келнер.", "date": "2018.07.30", "title": "ЕК разреши на Петр Келнер да купи \"Теленор\""}
{"url": "https://www.faktor.bg/bg/articles/arheologicheskiyat-muzey-v-sozopol-shte-nosi-imeto-na-bozhidar-dimitrov", "text": "Археологическият музей, както и улица в Созопол ще носят името на проф. Божидар Димитров. Това съобщиха от пресцентъра на местната управа. В сряда от 9.00 часа от пристанището на Созопол ще отплава кораб, с който близки, приятели и съграждани на Божидар Димитров ще вземат участие в ритуала по разпръсване на праха му в Созополския залив в близост до остров Св. Иван. Така волята на големия родолюбец прахът му да бъде разпръснат в морето край Созопол ще бъде изпълнена. Част от праха му бе разпръсната в Македония - земята, за която се бореше и болееше през последните години от живота си Божидар Димитров. Прахът му ще бъде разпръснат в морето, за да остане завинаги в Созопол. Останалата част от праха му ще бъде поставена в гроба на майка му в градските гробища на Созопол. Същият ден, по време на редовното заседание на Общински съвет - Созопол, ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров. Докладната за именуване на Археологическия музей е по предложение на директора на Общински Културен институт „Музеен център“ - Созопол Димитър Недев. В мотивите си Димитър Недев посочва неоценимия принос на проф. Божидар Димитров - бележит учен, историк и политик, за опазване и популяризиране на културно-историческото наследство на гр. Созопол като част от националното и общоевропейско културно наследство. Освен Археологическия музей докладната от кмета Панайот Рейзи е допълнена с предложение името на проф. Божидар Димитров да носи улица в Стария град на Созопол.", "date": "2018.07.30", "title": "Археологическият музей и улица в Созопол ще носят името на Божидар Димитров"}
{"url": "https://www.faktor.bg/bg/articles/trup-na-ribar-e-otkrit-vav-vodite-na-reka-struma", "text": "Труп на рибар е открит във водите на река Струма в района на село Черниче. Тялото е на 30-годишен мъж от Дупница. Той заедно със свои приятели отишли да ловят риба във водите на река Струма. Най-вероятно се е подхлъзнал, паднал е в реката и се е удавил. На място са пристигнали служители на ОД на МВР, които извършват оглед.", "date": "2018.07.30", "title": "Труп на рибар е открит във водите на река Струма"}
{"url": "https://www.faktor.bg/bg/articles/rabotnata-grupa-kam-sotsialnoto-ministerstvo-zasedava-v-tozi-chas-pristigna-i-manolova", "text": "Работната група към социалното министерство, която изготвя новия Закон за хората с увреждания, заседава в този час. ъщевременно родители на деца с увреждания организират пореден национален протест тази вечер в София. На финалното обсъждане в социалното министерство пристигна омбудсманът Мая Манолова, както и част от протестиращите майки. По време на финалното обсъждане предстои да се говори по някои от спорните въпроси, а именно коя институция трябва да прави оценката на индивидуалните потребности на хората с увреждания. Предложенията са две - от една страна, това може да бъде звено към Агенцията за социално подпомагане, от друга страна, може да бъде Агенцията за хората с уврежданията. Друго, което предстои да бъде обсъдено, е финансовата помощ - в проектозакона е вписано, че хората с увреждания би следвало да получават финансова подкрепа, която да бъде месечна, както и целеви помощи, като финансовата подкрепа ще варира в зависимост от степента на увреждането. Отново в проектозакона, който ще бъде обсъждан, се споменава, че тя ще варира между 10 и 57% в зависимост от степента на увреждане. Става въпрос за 57% от линията на бедност и тези средства ще ги получават хората с най-тежки увреждания - над 90%. Майките от своя страна продължават да настояват, че личната помощ трябва да бъде в отделен закон. \"Решенията, свързани с индивидуалната оценка на потребностите, да бъдат задължителни за всички институции. Да се преразгледа финансовата помощ така, както е предложена. Да се реши въпросът с помощните средства. Да не се дават лимитирани средства - да се дава направо необходимото средство, за да се пресече кранчето за източване на системата от страна на фирми\", категорична е Мая Манолова.", "date": "2018.07.30", "title": "Работната група към социалното министерство заседава в този час, пристигна и Манолова"}
{"url": "https://www.faktor.bg/bg/articles/vas-otmeni-reshenieto-na-kabineta-za-priemane-na-plana-za-upravlenie-na-natsionalniya-park-pirin", "text": "Върховният административен съд отмени решението на Кабинета за приемане на плана за управление на Националния парк \"Пирин\". Това става ясно от решение на съда. Според тричленния състав при вземането на решението от страна на Кабинета са нарушени Законът за опазване на околната среда и Законът...", "date": "2018.07.30", "title": "ВАС отмени решението на Кабинета за приемане на плана за управление на Националния парк \"Пирин\""}
{"url": "https://www.faktor.bg/bg/articles/vnezapno-pochina-zhurnalistat-ot-bnr-savelina-savova", "text": "Внезапно почина Савелина Савова - един от емблематичните гласове на \"Хоризонт\", редактор и водещ на предаването \"Хоризонт до обед\". Работила е и в двете национални програми на БНР - \"Христо Ботев\" и \"Хоризонт\".  Професионалната ѝ биография съвпада с най-значимите години от доказването на радиото като свободна медия. Последното ѝ предаване по \"Хоризонт\" беше на 12 юли.  Поклонението е на първи август от 13.00 в Ритуалната зала на Централните софийски гробища.", "date": "2018.07.30", "title": "Внезапно почина журналистът от БНР Савелина Савова"}
{"url": "https://www.faktor.bg/bg/articles/obshtestvo/ulitsata/ot-zhilishteto-do-toaletnata-hartiya-realnostta-v-nrb", "text": "През последното десетилетие на НРБ бакшишите и подкупите са се превърнали в \"повсеместно явление в почти всички сектори на обслужването, обществения живот и всички слоеве на населението\". Това пише в строго секретен доклад на Информационно-социологическия център към ЦК на БКП до Тодор Живков и Политбюро от средата на юли 1985 година. Твърденията на партийните социолози се базират върху резултатите от представителна анкета, в която 77,8% от участниците потвърждават горния извод. Близо две трети от младите хора на възраст между 18 и 30 години смятат, че корупционните практики са вече \"неизкореними\" и в НРБ е възникнала \"масова обстановка за корупция\", пише още в документа. Копие от него се намира в Държавния архив, а негов откривател и анализатор е проф. Иван Еленков от Софийския университет. Текстът е включен в неговата най-нова монография под заглавие \"Орбити на социалистическото всекидневие\". Пред Дойче веле културологът изтъква, че откритите секретни анализи и доклади до ЦК на БКП доказват концентрирания политически натиск на управляващия режим и неговата идеология върху всички сфери на общественото и личното битие на поданиците - от люлката до гроба. Те са обективни свидетелства за всекидневието в НРБ, защото са базирани не на лични спомени и носталгии, а на предупредителни сигнали до управляващите за ситуацията в страната и за съответните заплахи за властта. Разгласяването на тази поверителна информация е било в състояние дори да доведе до силно социално брожение по подобие на случилото се в Полша, Чехословакия и Унгария. Анализът на Еленков води до категоричния извод: \"Безнаказаността на похищенията и произволното разполагане с притежанията на повалените стари имуществени прослойки след 9-ти септември има като пряко следствие създадената и поддържана политическа обстановка за корупция\". В нея \"настървението и активната престъпна деятелност на подмамените маси се насочва пряко и косвено в подкрепа на комунистическата власт\", твърди ученият.  Подкупите, бакшишите и принципа \"аз на теб - ти на мен\" се утвърждават като могъщо и често единствено средство за решаване на личните проблеми на българите в условията на остър и задълбочаващ се дефицит от всевъзможни стоки и услуги - от закупуването на жилище и автомобил до снабдяването с резервни части, вносни плодове и тоалетна хартия. В обширно изследване с гриф \"Строго поверително\" от 1985 Информационно-социологическият център на БКП алармира, че три четвърти от участниците в допитванията посочват като най-корумпирани следните браншове: търговията, общественото хранене, автосервизите, доставките на строителни материали, както и товарния и таксиметровия сектор. Още през 1978 година проверка на казионните профсъюзи пък показва, че за пациентите в редица окръжни и районни болници се полагат крайно незадоволителни или никакви грижи. \"Стана масова практика, особено в здравните заведения за специализирана медицинска помощ, болните и техните близки да заплащат на сестри или на санитарки по 5-7 лева на ден, за да полагат необходимите грижи\", гласи един от изводите на проверката. \"Пазарлъкът за превозване на покойник до провинцията започва от 500 лева при издавана държавна фактура за 30 лева\", посочват социолозите на ЦК. Оказва се още, че безплатните найлонови торбички с фирмено лого на западни производители, до които имат достъп продавачките в \"Кореком-Варна\", незаконно се продават на съветски туристи, защото са модни и супердефицитни в соцлагера. Така продавачките си докарват по 1800 лева доход на месец - 15 пъти повече от заплатата на начинаещ млад лекар или инженер. Пак в \"Кореком\" мострите за продаваните стоки се разпределят между началниците. И още: преподаватели си набавят валута, взимайки подкупи от изпитваните чуждестранни студенти. Само в кабинета и в дома на един варненски доцент били открити българска и чуждестранна валута на стойност около 80 000 лева. \"Чух от началниците си, че на един другар с материали от предприятието сме му построили вила за 50 000 лева, а той после я продал за 100 000. Лично аз се възмущавам, но като гледам другите какво правят, се питам: балама ли да бъда?\", цитират партийните социолози мнението на член на БКП. Те са особено обезпокоени, че и сред съдиите в България взимането на бакшиш се е превърнало в норма на поведение. Огромният дефицит от качествени и разнообразни храни за хората в НРБ е пряк резултат от насилственото отнемане на земята и добитъка през 50-те години на миналия век. Най-красноречива картина за състоянието на снабдяването с хранителни стоки дават внезапните проверки на ключови обекти, каквито са например Софийските централни хали. През октомври 1980 година в един доклад от такава проверка пише следното: \"В обекта се търси, а липсва  следното: захар, зрял фасул, веро, кока-кола, тоалетна хартия, фини шоколадови бонбони, маслини, майонеза, прясна риба, месо, червен пипер. Във върховите моменти работят половината каси, има големи опашки и се губи много време. Оплакванията са от качеството на разфасованото месо, което беше размразено и изпускаше лош мирис. Хладилниците са силно замърсени. Каймата е изключително лошо опакована и продавачките я дооформяха с ръце. На щанда за плодове и зеленчуци нямаше нищо друго освен картофи и чесън\". Същевременно се търсят спешни решения на проблеми като \"степента на обезмирисаност\" на соята, която постепенно се превръща в основна съставка на саламите, кренвиршите и шоколадовите изделия за обикновените потребители. Трагично е и положението с много вносни храни, които ръководството в НРБ обявява за \"луксозни\". Иван Еленков привежда данни от секретната статистика на Министерството на търговията за вноса на произвеждани извън съветския лагер продукти през 70-те и 80-те години на миналия век. От информациите става ясно, че годишно срещу твърда валута Министерството е трябвало да осигури на глава от населението поне в столицата по: 250 грама банани, маслини и грейпфрути, около 300 грама лимони, килограм портокали,  25 грама мандарини, 50-60 грама сурово кафе на зърна, 15 грама нескафе и по три пакетчета чай. При това става дума за годините, в които са били провеждани конгресите на БКП - те се смятат за особено важни от управляващите. През конгресната 1981 година обаче половината от отделените 7,3 млн. лева за изброените по-горе \"луксозни храни\" са пренасочени за закупуване картофи и лук, които неочаквано изчезват от магазините. В книгата си Еленков публикува и данни за бракувани и спрени от пазара платове, мебели, обувки, дрехи, бяла и черна техника за стотици милиони левове - главно поради царящата безстопанственост, кражби, немарливост и използване на дефектни материали. На фона на всички тези дефицити и неволи на плановата икономика, властите в НРБ са принудени тихомълком да узаконят немислимата доскоро частна инициатива, която пропагандата предпазливо нарича \"самозадоволяване\". Постепенно личните стопанства се превръщат в основен фактор за изхранването на населението. Към края на 1989 година тези лични стопанства вече са над 2 милиона и осигуряват над 1/3 от зеленчуците и млякото, близо половината от месото и плодовете и над половината от яйцата. \"Политиките към всекидневието през епохата на комунизма се оказаха безизходно социално разрушителни с дълготраен и продължаващ ефект върху десетилетията на прехода в България\", посочва Иван Еленков в края на книгата си \"Орбити на социалистическото всекидневие\". Той заключава, че тъкмо повсеместното разграбване на \"общественото\" от средата на 80-те години на миналия век предопределя катастрофичната социална и икономическа картина на българското посткомунистическо общество.", "date": "2018.07.30", "title": "От жилището до тоалетната хартия: реалността в НРБ"}
{"url": "https://www.faktor.bg/bg/articles/obshtestvo/zakon-i-red/nad-500-zadarzhani-v-sofiya-v-mashtabna-narkooperatsiya", "text": "532 са задържани в София при специализирана полицейска наркооперация.Тя е проведена в периода 13-23 юли от СДВР под ръководството на Софийска градска и Софийска районна прокуратура по линия наркотици. Проверени са 14 301 лица и 5679 различни по вид МПС. Това каза по време на брифинг градският прокурор на София Емилия Русинова, предаде Агенция „Фокус“. Задържани са 6 души, шофирали след употреба на наркотични вещества. Профилирани са общо 2100 лица, от които по-голяма част са с повече от едно незавършени наказателни производства. Проверени са 293 питейни заведения на територията на София и са проведени 230 постови наблюдения над училища, паркове, обособени игрални площадки. Образувани са 17 досъдебни производства и 124 бързи производства, съобщи прокурор Русинова. Тя обясни, че при тази операция са задържани около 4589 грама марихуана, амфетамин с общо тегло 65,9 грама, хероин с тегло 14,2 грама, хашиш с тегло 35 грама, кокаин с тегло 7,1 грама и шест насаждения марихуана, 0,4 MDMA, 21 бр. ривотрил, 53,2 грама синтетични канабиноиди, екстази общо около 1009,51 грама. По думите ѝ има и иззети наркотични вещества, които са предадени на изследвания и към момента не е установено тяхното количество. „Доколкото ми е известно са проверявани са и таксиметрови шофьори. Може да се каже, че операцията беше по-мащабна – резултатите показват това. Разбира се, работата по линия наркотици не приключва с тази операция\", каза още прокурор Русинова.", "date": "2018.07.30", "title": "Над 500 задържани в София в мащабна наркооперация"}
{"url": "https://www.faktor.bg/bg/articles/obshtestvo/zakon-i-red/zaloviha-arestant-beglets-v-galabovo-iskal-da-udavi-deteto-si", "text": "Арестант е издирван и задържан, след като е избягал от сградата на районното управление в Гълъбово в понеделник сутрин. Срещу 38-годишния криминално проявен мъж е взета 24-часова мярка за задържане за хулигански действия. В неделя следобед той заплашил, че ще удави 2-годишното си дете в река и ще се самоубие. Според близки до семейството арестуваният посегнал на детето от ревност към майката. Нейният разказ за случилото се вижте в следващото видео:  Часове след задържането обаче арестантът успял да се измъкне от полицейското управление. Атанас Илиев се възползвал от това, че в управлението има само един дежурен офицер, излязъл на козирката между първия и втория етаж и от там избягал. Полицията в Стара Загора хвърли целия си наличен ресурс в издирването, включително и следови кучета.  В ранния следобед беглецът е задържан в района на село Венец. Наложило се екип на спешна помощ да му постави успокоително. По случая е разпоредена вътрешна проверка. Образувано е и досъдебно производство, като процесуално-следствените действия се ръководят от прокуратурата.", "date": "2018.07.30", "title": "Заловиха арестант беглец в Гълъбово, искал да удави детето си"}
{"url": "https://www.faktor.bg/bg/articles/die-welt-germaniya-se-chuvstva-zastrashena-misli-za-atomna-bomba", "text": "Германският политолог Кристиан Хаке счита, че Германия трябва да има своя атомна бомба. Тази идея той развива в изданието WELT am SONNTAG в публикацията „Noch immer wird Deutschland misstrauisch beäugt“.    След словесните атаки на Доналд Тръмп по адрес на НАТО и ФРГ, Берлин трябва да отстрани зависимостта на своята сигурност от американците и да се заеме с увеличаване на своя застрашаващ потенциал, препоръчва експертът.   „В новата роля на враг номер едно за американския президент Германия е принудена кардинално да преосмисли своята политика за сигурност. За първи път от 1949 г. Федерална република Германия остава без ядрения щит на САЩ. Сега Германия е беззащитна пред екстремални кризисни ситуации” – констатира Хаке.   Политологът счита, че ядреното оръжие ще позволи страната да се защити от опити за шантаж. Той подчертава, че дипломацията е ефективна само при наличие на мощна военна поддръжка.   Малцина дипломати, политици, военни и учени в Германия споделят тезите на Хаке, но преобладаващо считат тази тема като важна за обсъждане, иначе Германия ще стане „играчка”, а не играч в международната политика.  Става дума за оцеляването на Германия. Някои дипломати дори считат, че ядрената инициатива само ще наруши световния ред, защото за нейната реализация на Берлин ще му се наложи да излезе от редица международни споразумения. Това ще подкопае доверието на съюзниците и дори да провокира вътрешнополитически конфликти, се опасяват експерти.   Бившият посланик на Германия в Лондон Петер Амон счита, че в резултат „Германия ще остане изолирана и ще стане обект на обоснована критика от своите партньори и дори на санкции от САЩ”.    „За нашите съюзници дивите послания в Туитър на Тръмп не са достатъчно основание за нарушаване на международния режим за неразпространяване на ЯО. Това ще доведе до катастрофална загуба на доверие.”   В случай, че САЩ повече не могат да гарантират сигурността на Германия, Амон предлага да се сключи с Франция споразумение, предвиждащо дълбока интеграция на двете страни в сферата на отбраната и разработка на ядрено оръжие.", "date": "2018.07.30", "title": "Die Welt: Германия се чувства застрашена, мисли за атомна бомба"}
{"url": "https://www.faktor.bg/bg/articles/novini/svyat/arestuvanata-za-shpionazh-ruskinya-mariya-butina-e-opitala-da-sazdade-sekreten-kanal-za-vrazka-mezhdu-polititsi-ot-sasht-i-kremal", "text": "Арестуваната за шпионаж рускиня Мария Бутина е опитала да създаде секретен канал за връзка между политици от САЩ и Кремъл, съобщават агенция Bloomberg и вестник The Wall Street Journal като се позовават на материали от зелото и. По данни на WSJ, Бутина опитвала да организира \"вечери на дружбата\" на които да участват руснаци и политически активни американци. Една такава вечеря била проведена в началото на февруари 2017 година само няколко дни след инаугурацията на Доналд Тръмп. Организатор на вечерята, заедно с Бутина, става внукът на Рокфелер Джордж О'Нийл-младши. Смият той пише в колонка за American Conservative, че \"организирал вечеря на Капитолйския хълм, на който се събрали едно бивши и действащи руски официални лица и редица американци, сред които двама конгресмени, издател на консервативно списание, няколко журналисти и други\". Според документи, с които разполага ФБР няколко дни по-късно Бутина изпраща на О'Нийл благодарствено писмо, в което съобщава, че \"моят най-скъп президент получи посланието за Вашето конструктивно и любезно внимание към руснаците\". По думите на О'Нийл, организираната от него вечеря имала за цел \"борба с рософобията\". Но по данни на Bloomberg, прокурорите по делото на Бутина са на друго мнение:  \"О'Нийл, умишлено или не, е помагал на Бутина в нейната задача да установи неофициален канал за връзка между Кремъл и водещи републиканци\". \"Според документите от делото, О'Нийл започва да работи за установяването на контакти между Бутина и видни консерватори още в началото на март 2016 година, когато става ясно, че Тръмп ще бъде издигнат за кандидат за президент от Републиканската партия\", пише изданието. По същото време Бутина пише на друг от американските си контакти - Ериксон, както и на О'Нийл, че член на администрацията на Путин е \"одобрил създаването на този канал за комуникация\". През октомври 2016 година Бутина, с тяхна помощ организира такава вечеря, и същия ден Ериксон пише на свой познат, чце участва в установяването на \"много конфиденциална връзка за комуникация между Кремъл и ключови лидери на републиканците\".", "date": "2018.07.30", "title": "Арестуваната за шпионаж рускиня Мария Бутина е опитала да създаде секретен канал за връзка между политици от САЩ и Кремъл"}
{"url": "https://www.faktor.bg/bg/articles/ministarat-na-kulturata-imame-osnovaniya-da-smyatame-che-tsarskite-konyushni-sa-zapaleni-umishleno", "text": "Имаме доста основания да смятаме, че „Царските конюшни“ са запалени умишлено.  Това каза министърът на културата Боил Банов. Див екшън в ефир! Банов даде пресконференция, на която съобщи подробности около пожара в бившите „Царски конюшни“ в столицата, който горя в през нощта на събота срещу неделя.  Участие в пресконференцията взе и зам.-кметът на София Тодор Чобанов.", "date": "2018.07.30", "title": "Министърът на културата: Имаме основания да смятаме, че \"Царските конюшни“ са запалени умишлено"}
{"url": "https://www.faktor.bg/bg/articles/prokuraturata-nyama-dokazatelstva-za-konkretno-vinovno-litse-pri-intsidenta-s-padnaliya-v-shahta-na-narodnoto-sabranie-rabotnik", "text": "Според първоначалната експертиза откритият в шахта на Народното събрание охранител е починал при падане от високо, няма доказателства за конкретно виновно лице. Това каза по време на брифинг градският прокурор на София прокурор Емилия Русинова.    Русинова обясни, че по случая със смъртта на служител на охранителна фирма на строителен обект в сградата на Народното събрание на пл. „Княз Александър Батенберг“ е образувано досъдебното производство за престъпление по чл. 123 от НК - за причинена смърт поради незнание или немарливо изпълнение на занятие.   Тя обясни, че охранителната фирма, в която е работил, починалият, е била наета от фирмата-изпълнител на строежа, за да пази инструментите, като охраната е била извършвана през тъмната част на денонощието.   „Установени са собствениците на охранителната фирма, установен е техническият ръководител, иззети са видео камери, назначени са експертизи, извършени са първоначален и повторен оглед на мястото“, обясни Емилия Русинова.    По думите ѝ при втория оглед са намерени знаци, които показват, че има отворена дупка. „В хода на разследването е установено, че починалото лице вероятно около тази строителна площадка се е намирало в тъмната част на денонощието – там е намерена чаша с кафе, а долу до самото тяло е намерена бъркалката от кафето. Същата вечер, когато лицето е било на смяна, служители на НСО, които също са били на смяна, са забелязали лицето да отива към кафе машината, след което повече движение на лицето не е забелязано“, обясни прокурорът.   Русинова заяви, че първоначалната съдебно-медицинска експертиза установява, че причината за смъртта е съчетана черепно-мозъчна и гръдна травма, която е характерна за падане от високо.   Към настоящия момент доказателствата по делото сочат само и единствено престъпление по чл. 123 от НК. Към настоящия момент не сме събрали доказателства за конкретно виновно лице, поради което няма и привлечен в качеството на обвиняем. Цялостен анализ ще се извърши след изготвянето на всички експертизи по делото, каза още градският прокурор.", "date": "2018.07.30", "title": "Прокуратурата: Няма доказателства за конкретно виновно лице  при инцидента с падналия в шахта на Народното събрание работник"}
{"url": "https://www.faktor.bg/bg/articles/novini/balgariya/ninova-sardita-na-valentin-radev-zaradi-buzludzha-horata-mi-chakaha-5-chasa-pod-dazhda-zaradi-promyana-v-dvizhenieto", "text": "Вместо да обясни защо партията й замина кочина на поляната в Бузлуджа, шефката на БСП Корнелия Нинова изрови нова тема, по която да се заяжда с правителството. Този път тя изпрати писмо до министъра на вътрешните работи Валентин Радев, в което го пита - кой е променил план – разстановката за контрол на пътното движение по време на събора на Бузлуджа, часове преди неговото начало Заради тази промяна, десетки хиляди хора са били оставени в продължение на 5 часа да чакат автобусите под проливен дъжд без никаква организация на движението, съобщават от пресцентъра на БСП.    „Вие не изпълнихте сключения между нас договор и очакваме да ни посочите виновните за това лица и те да понесат отговорността си”, пише още Корнелия Нинова.    Ето и целият текст на писмото:     „Уважаеми господин Радев,   На 27, 28 и 29 юли 2018 г. на връх \"Бузлуджа\", местността  \"Историческа поляна\", се проведе традиционният митинг-събор, посветен на 127-та годишнина от началото на социалистическото движение в България. В тази връзка с писмо №0130-9 от 28.05.2018 г. се обърнахме към Вас да предприемете необходимите мерки за безопастността, охраната и нормалното протичане на мероприятието. Писма изпратихме и на Началника на Областна дирекция на полицията град Габрово, Началника на Областна дирекция на полицията Стара Загора, Началника на районно полицейско управление Казанлък, Началниците на сектор \"Пътна полиция\" в Стара Загора и Габрово.   В резултат на разменената кореспонденция, подписахме договори с ОД на МВР Стара Загора и ОД на МВР Габрово \"срещу заплащане да се осъществи охраната на обществения ред и контрол на пътното движение по време на събора по отделен план-разстановка\".   В тази връзка Ви питам, кой промени план-разстановката, часове преди събора?   С това решение десетки хиляди хора бяха оставени в продължение на 5 часа да чакат автобусите под проливен дъжд без никаква организация на движението. Вие не изпълнихте сключения между нас договор и очакваме да ни посочите виновните за това лица и те да понесат отговорността си.“", "date": "2018.07.30", "title": "Нинова сърдита на Валентин Радев заради Бузлуджа: Хората ми чакаха 5 часа под дъжда заради промяна в движението"}
{"url": "https://www.faktor.bg/bg/articles/novini/svyat/po-primera-na-yozil-migranti-orevaha-neta-che-bili-diskriminirani-v-germaniya", "text": "Хиляди мигранти в Германия използват Туитър, за да споделят преживявания, свързани с всекидневни прояви на расизъм, чрез хаштага \"Ми Туу\" (\"Аз Две\") вдъхновен от изказване на германската футболна звезда от турски произход Месут Йозил.    Той неотдавна се отказа да играе за германския национален отбор заради расистки прояви, (че има две сърца - немско и турско, бел. прев.), предаде Асошиейтед прес.   Досега са постнати повече от 60 000 туита за предполагаеми случаи на дискриминация.   Новият хаштаг, който е аналог на \"Ми Ту\" (\"Аз Също\", игра на думи на английски, съответно #MeTwo и #MeToo, бел. ред.), движението срещу сексуалния тормоз в САЩ, бе измислен от журналиста Али Джан - веднага след отказа на Месут Йозил да играе за германския национален отбор по футбол.   Йозил, който е син на турски имигранти, напусна националния тим на Германия по-рано този месец, привеждайки като мотив расизма, на който се натъква в страната заради турските си корени.   Движението \"Ми Ту\" подчертава необходимостта от интеграция на имигрантите и новопристигналите мигранти в Германия, заяви днес Джан.", "date": "2018.07.30", "title": "По примера на Йозил: Мигранти ореваха нета, че били дискриминирани в Германия"}
{"url": "https://www.faktor.bg/bg/articles/novini/balgariya/borisov-se-sreshtna-s-bolniya-petar-i-mu-dade-vazhno-obeshtanie", "text": "Премиерът Бойко Борисов обеща на Петър реформа за хората с увреждания. Момчето бе оставено от баща му в приемната на Министерския съвет със сак и указания. Промените в законодателството, по които работим, ще гарантират по-голяма финансова подкрепа за хората с увреждания и по-добри услуги за тях.  Това заяви министър-председателят Бойко Борисов по време на срещата си в приемната на Министерския съвет със семейството на Петър Мавродиев от Пловдив във връзка с проблемите на хората с увреждания. Премиерът покани Емил Мавродиев, бащата на 18-годишното момче, да участва в предстоящата среща по проблемите на хората с увреждания. На нея бащата ще може да даде своите конкретни предложения за по-ефективното разходване на средствата в тази сфера. Бащата благодари на премиера за срещата и отбеляза, че след разговора с него е с по-голям оптимизъм. По думите му проблемът на хората с увреждания е свързан не само с отпусканите средства, но и с рехабилитацията у нас. „Не съм с нагласата, че вие сте човекът който може да даде пари. Искаме тези рехабилитационни центрове да работят нормално“, допълни синът Петър, като се обърна към министър-председателя. Семейството поиска още да се работи бързо по промените в законодателството, които касаят хората с увреждания. „Зарадвах се, че премиерът реално се поинтересува за моите потребности и какво може да се промени, за да се чувствам добре не само аз, но и хората с увреждания. Проведохме нормален, човешки разговор“, отбеляза след срещата Петър Мавродиев. По думите му има напредък и се вижда, че министър-председателят Борисов не неглижира проблема, а се интересува какво може да се направи за хората, които имат проблем, така че да се чувстват максимално добре.", "date": "2018.07.30", "title": "Борисов се срещна с болния Петър и му даде важно обещание"}
{"url": "https://www.faktor.bg/bg/articles/novini/balgariya/izgorya-domat-na-deputat-ot-bsp", "text": "Пожар е унищожил почти напълно жилището на народния представител от \"БСП Лява България\" Иван Иванов. Това съобщава \"Агенция Монитор\", позовавайки се на съседи на политика от шуменската улица \"Бачо Киро\". Произшествието е станало на 25-ти срещу 26 юли, когато в имота в нова кооперация в непосредствена близост до областната дирекция на МВР не е имало никой от собствениците. По неофициална информация причина за възпламеняването е станало късо съединение в хладилник, който се е намирал в кухнята на апартамента.  В сградата се разнесла миризма на изгоряла пластмаса, на място пристигнали и охранители от частна фирма, която се грижи за сигурността на имота.  Пожарът се самозагасил без намесата на пожарникари поради липса на кислород в апартамента. От ОДМВР потвърдиха, че е имало инцидент на ул. \"Бачо Киро\" но се въздържаха от повече информация за случая.  Самият депутат не е намерен за коментар.", "date": "2018.07.30", "title": "Изгоря домът на депутат от БСП"}
{"url": "https://www.faktor.bg/bg/articles/novini/balgariya/smart-belyaza-sabora-na-bsp-na-buzludzha", "text": "Катастрофа, завършила със смърт, се е разиграла на събора на БСП на връх Бузлуджа, който се проведе тази събота. Днес от полицията в Стара Загора съобщиха, че инцидентът е станал на 28.07.2018 г. около 10.40 ч.  Всичко се е разиграло на третокласния път 5005, км.8, при въведени временни ограничения на движението във връзка с мероприятие, в колона се е движел автобус „Сетра”, управляван от 51-годишен мъж от град Никопол. При потегляне удря намиращата се на пътното платно пред автобуса 85-годишна жена от град Никопол, която пада на пътя.  Същата е транспортирана в МБАЛ-Габрово, където е установено, че е получила фрактури на пети и шести шиен прешлен и фрактури на седем ребра, без опасност за живота.   По-късно обаче се оказало, че травмите й са смъртоносни, тъй като около 17.00 часа е получено съобщение от ОДМВР-Габрово, че пострадалата е починала в МБАЛ-Габрово.  Водачът на автобуса е тестван за употреба на алкохол с техническо средство, като пробата е отрицателна. В РУ – Казанлък е образувано досъдебно производство по чл.343, ал.1, буква “в” от НК.  От полицията съобщиха и за друг инцидент, разиграл се на Бузлуджа по време на събора на БСП. Става въпрос верижна катастрофа с три автобуса. За щастие при инцидента няма пострадали. „На 28.07.2018 г. около 15.50 ч. на третокласен път 5005, км.8+800, връх Шипка-връх Бузлуджа, при въведени временни ограничения на движението във връзка с мероприятие, в колона се е движел автобус „Ивеко”, управляван от 56-годишен мъж от град Монтана, като при потегляне е изгубил контрол над автобуса, започнало е движение на заден ход и е блъснал спрелия зад него автобус „Мерцедес”, който се привежда в движение и е ударил спрелия зад него автобус „Гюлерюз Троя”, като настъпва ПТП с материални щети. Водачите са тествани за употреба на алкохол с техническо средство, като пробите са отрицателни и на тримата. В РУ – Казанлък е образувано досъдебно производство по чл.343, ал.1, буква “а” от НК.“, поясниха от МВР. БЛИЦ припомня, че в деня преди събора, петък, автобус с младежи-активисти на социалистически партии от няколко балкански страни, които участваха на кръгла маса в Казанлък, катастрофира на път за връх Шипка.", "date": "2018.07.30", "title": "Смърт беляза събора на БСП на Бузлуджа"}
{"url": "https://www.faktor.bg/bg/articles/novini/balgariya/na-pritsel-tarsyat-chuma-v-36-naseleni-mesta-okolo-ognishteto-v-yambolsko", "text": "Започна вземането на проби и извършването на клинични изследвания на дребните преживни животни във всички стопанства от 20-километровата зона на идентифицираното огнище на чума по дребните преживни животни в Ямболско, съобщиха от областната администрация.   Зоната, в която се извършват клиничните изследвания, обхваща 36 населени места в засегнатата община Болярово, като включва и населени места от съседните общини Елхово и Стралджа.   От областната администрация подчертават, че пробите се вземат от няколко екипа оторизирани ветеринарни лекари.   Глоби за стопанства, които извеждат животните на паша въпреки забрана Кметовете имат ангажимента своевременно да информират стопаните за предстоящите действия на ветеринарните служби. В деня на проверките животните трябва да останат в стопанствата.   До момента вземането на проби вече е преминало при пълно съдействие на животновъдите в четири обекта в с. Голям Дервент, община Елхово.", "date": "2018.07.30", "title": "На прицел: Търсят чума в 36 населени места около огнището в Ямболско"}
{"url": "https://www.faktor.bg/bg/articles/obshtestvo/zakon-i-red/svetovnata-banka-balgarskata-politsiya-e-nenadezhdna-no-pak-se-okazva-mnogo-dobre-platena", "text": "Българските полицаи са сред най-добре платените в Европа. Изводът е от доклад на Световната банка. Според изчисления на финансовата институция, заплатите им са като тези на колегите им в скандинавските страни. Като се вземе предвид покупателната способност според стандарта на живот, униформените в България са на едно ниво на заплащане с колегите им в Швеция и Норвегия, твърдят от Световната банка. Малко по-назад в доклада са страни като Дания, Естония, Литва и Латвия. Сметките на най-големия синдикат в МВР обаче са различни. „По наши данни средна европейска заплата в органите за сигурност е 31-38 000 долара годишно. Докато за нашата страна, стартовата е не повече от 4500 и с развитие във времето – към 6000 долара. Разликата е 7-8 пъти”, посочи зам.-председателят на СФСМВР Илия Кузманов. Докладът е изготвен по искане на финансовото ни министерство, а мнението на синдиката не е търсено. Според Кузманов има поводи за съмнения дали няма прикриване на данни. Нереалистични сравнения и стари данни откриха в доклада и от Центъра за изследване на демокрацията. „Анализът показва един много кризисен момент за МВР, а именно – вие имате много висок разход за сигурност на глава от населението спрямо БВП, а, от друга страна, имате недостатъчно заплащане на средните полицейски служители, което води до напускане на системата и огромен процент незаети места”, коментира Тихомир Безлов. Докладът отчита и че България е с едно от най-ниските нива на надеждност към полицейските служби в Европейския съюз. За да бъде повишено, Световната банка препоръчва оптимизиране на раздутата администрация, така че \"ресурсите да се използват по-добре, а не непременно да се харчи повече\".", "date": "2018.07.30", "title": "Световната банка: Българската полиция е ненадеждна, но пък се оказва много добре платена"}
{"url": "https://www.faktor.bg/bg/articles/politika/hlyab-i-pasti/mrachnite-stsenarii-na-kontroliranata-demokratsiya-plenena-darzhava-ili-svobodni-izbori", "text": "Въпросът, с който се закрива политическият сезон е - ще има ли предсрочни парламентарни избори? Отдавна се говореше, че след европредседателството парламентарната опозиция ще атакува още по-яростно правителството и ще се бори за предсрочни избори. Този курс беше официално оповестен и от Бузлуджа. Бутафорната политика на БСП не е единствената с идея за избори. Вероятно и ГЕРБ при нестабилността на коалицията си, вече обмислят идеята, а демократите извън парламента сочат изборите като механизъм за промяна на системата. Аналитичният въпрос обаче е,  кой - какво цели с предсрочни избори.   Механизми: овладяване на парламентарната и изпълнителна власт, редом с президентската. Цел: близо до Кремъл и отдалечаване от ЕС и НАТО. На практика БСП няма никакви емпирични данни, от които да е сигурна, че ще спечели следващи парламентарни избори. В изследванията на всички социологически агенции, БСП категорично е на второ място. Тогава какво очакват социалистическите стратези? Очевидно разчитат на ново политическо инженерство. Да вкарат в играта поредните спасителни проекти. БСП и Румен Радев атакуват властта с надеждата, че ще направят това, което АБВ на Първанов не успя да свърши за успеха на бившите комунисти. Това е сценарий, писан от стратезите и политиците посещаващи Кремъл. От този център на властта се ражда и идеята за политически проект около Румен Радев. Тя е проста – той да разшири електоралната подкрепа, която БСП повече не може да надгради. Така бъдещата парламентарна, изпълнителна и президентска власт ще бъдат във владение на левицата. Към тях, като по-широк спасителен пояс могат да се прикачат всички про-руски политически формации, от Сидеров - до Каракачанов. Да не забравяме, че последният подкрепи Радев на втория президентски тур и реално му преля гласовете си. Механизми: фрагментация на парламента и плаващи мнозинства. Цел: Икономически монопол над ключовите сектори и овладяване на държавните поръчки. Този план не включва нищо ново, нищо различно. Олигарсите ще плащат предизборни кампании, без оглед на идеологически съображения. Ще заложат на почти всички коне/играчи в бъдещия парламент. Така статуквото на олигархията ще се запази, само конкретни лица могат да бъдат разместени в браншовете. Корупцията се запазва като рационален механизъм на властта. Институциите обслужват монополите, а политиката се отдалечава от правилата на демокатичния свят, за да консумира материалните премии от изтока. Това е планът включващ служебен кабинет „Радев 2”, в който отново ще се трупа имидж за президента, като ревизор на властта. След това ще последва правителство тип „Орешарски”. Удобен мандат, със златен пръст, контролиран изцяло от мафията. Този сценарий, при силна политическа криза устройва и ГЕРБ. ГЕРБ ще запази частично влияние сред олигархията. Ще играе парламентарна опозиция, докато изчаква народът отново да призове Борисов за да спаси страната. Механизми – привидно радикална политическа промяна, чрез надигането на бунтарска вълна, която ще издигне на власт новите популисти. Публична цел - слава за артистите, непублична - печалби за господарите им. Това е печелившият модел на популиското движение „5 звезди“ на Пепе Грило в Италия. В България е заложено на Слави Трифонов да изпълни този план, но тук дори и спонтанността е предварително убита. Общественият бунт и протестен вот ще обслужат отново интересите на олигарсите, които ще  застанат с пари и медии зад тази „промяна“. В парламента това ще са новите царе на тройните коалиции създаващи нестабилни правителства с поделени между олигархията министри. В такива коалиции могат да влизат съвсем безпринципно и най-върли противници, от ДПС до националистите, стига да държат ръка на кранчетата. Трите сценария се преплитат в различни варианти, като не се изключват взаимно, напротив влизат в различни колаборации по между си. Обединява ги основната цел – запазване на статуквото за олигархията и преориентиране на официалната принадлежност на Републиката, от член на ЕС и НАТО към сферата на влияние под контрола на Кремъл. Това е и обновената външно-политическа докртината на Путин - ясно разпределение на зоните на влияние.    на следващите избори. Готовност отвътре също има. Контрапунктът е честен изборен процес Това което може да спаси България от капана на тези сценарии е просто решение със сложно изпълнение. Нарича се честен изборен процес. Свободните избори могат да бъдат механизмът за нови промени. И вместо да се повтаря, че народът все си ги избира, трябва ясно да се осъзнае, че обществото е жертва, защото е манипулиран участник в плановете на олигархията. Изборният процес в България вече традиционно се опорочава. Купеният и корпоративен/контролиран вот достига 10% от гласовете. С такъв процент -  партии в парламента сформират или разтурят мнозинства, което означава, че олигархията директно съставя правителства по свой вкус. Тази негативна практика може да се минимализира, както от страна на политиците, така и от страна на прокуратурата и съда, но и най-вече от обществения натиск. Общество, власт и съдебна система трябва да започнат да изискват прозрачност при финансирането на политическите кампании на отделни личности или цели проекти. Защото олигарсите застават с финансовите си институции, с бизнеса си и с медийния контрол, който имат зад инженерните си проекти. Така, както КТБ заставаше зад ярка палитра от политически партии и създаваше медии, които да обслужат техните кандидати, за да се превърнат в народни избраници. Моделът „КТБ” не е изолиран, само е фалирал. Подобни модели се реализират необезпокоявано и сега. Политическите проекти на олигарсите ще се развенчаят, ако бъдат осветлени  финансирането им и покровителството от силови институции. Ролята на медиите в предизборните кампании и при формиране на обществено мнение е безалтернативна, но медиите ще бъдат обществени и социални, когато бъдат защитени от натиска на властимащите и бизнесинтересите на олигархията. Това е процес, който обществото дължи на медиите. Свободата на словото се гарантира и извоюва от граждани и медии заедно. Това са все постулати на демокрацията, които в България не действат като механизми, а са опорочавани и подменяни, за да обслужват олигархичния елит. Така че предсрочни или редовни, крайно време е да изискваме да бъдат провеждани Свободни и честни избори. Само резултатите от такива избори ще родят политически ресурс за промени и реформи. Само тогава демократите имат шанс да победят олигарсите, а властта да е подчинена на обществения интерес.", "date": "2018.07.30", "title": "Мрачните сценарии на контролираната демокрация – пленена държава или Свободни избори?"}
{"url": "https://www.faktor.bg/bg/articles/gratskata-kompaniya-aktor-e-bila-chast-ot-ruskata-razuznavatelna-mrezha-v-gartsiya-i-makedoniya", "text": "Висши ръководители на гръцката строителна компания \"Актор\" са част от руската разузнавателна мрежа в Гърция и Република Македония. Това съобщи гръцкият портал \"Иефимерида\", цитиран от БГНЕС. Един от директорите на компанията Димитри Коутрас, който е близък до руски организации, е използвал руски фондове и средства, съобщава порталът. Коутрас имал директна връзка с новосформирания гръцки клон на руската организация \"Царски православно-палестински съюз\". \"Иефимерида\" твърди, че \"гръцките спецслужби имат информация, че собственикът и управител на \"Актор\" е планирал да закупи компанията и чрез различни инвестиции в инфраструктурните проекти да разшири руското влияние в Гърция\". \"Актор\" бе замесена в гигантски корупционен скандал по времето на управлението на Никола Груевски в Република Македония. Според разследващите в Скопие \"Актор\" е изпрала над 50 млн. евро при строителството на магистралата Демир Капия-Смоквица. Преди две седмици властите в Атина изгониха двама руски дипломати. Те бяха обвинени, че са се месили във вътрешните работи на страната. Те са се опитвали да провалят Договора между Гърция и Македония за разрешаване на спора за името, който бе подписан на 17-и юни. Русия участвала и влияела в организацията на протестите срещу този договор. Според публикациите в Атина Москва организирала и противниците на Договора в църковните среди.", "date": "2018.07.30", "title": "Висши ръководители на \"Актор\" са част от руската разузнавателна мрежа в Гърция и Македония"}
{"url": "https://www.faktor.bg/bg/articles/kitay-predlozhi-na-velikobritaniya-pregovori-za-svobodna-targoviya-sled-brekzit", "text": "В разгара на търговската война със Съединените щати Китай предложи на Великобритания споразумение за свободна търговия след напускането на Европейския съюз, пише \"Ройтерс\". Новината дойде по време на посещение на британския външен министър Джереми Хънт в Китай. Пекин търси съюзници на фона на проблемите си с Вашингтон, а и Лондон е наредил най-многолюдната страна в света в списъка с партньори за свободна търговия, с които би искал да работи в тази насока след Брекзит. На пресконференция с колегата си Хънт външният министър на Китай Уан И каза, че и двете страни са се съгласили да увеличат търговията и инвестициите помежду си, а Хънт каза, че Уан е предложил \"да започнат обсъждания за възможна сделка за свободна търговия между Великобритания и Китай след Брекзит\". Самият британски първи дипломат не спомена в прав текст възможността за разговори за свободна търговия, които биха могли да започнат само след официалното напускане на ЕС и които биха отнели години, пише агенцията. При посещението си в Пекин в началото на годината Мей говори за ускоряване на дискусиите за премахването на търговските бариери между двете страни.", "date": "2018.07.30", "title": "В разгара на търговската война със САЩ Пекин намери съюзник"}
{"url": "https://www.faktor.bg/bg/articles/novini/svyat/razsledvashti-ne-mozhem-da-opredelim-istinskata-prichina-za-izchezvaneto-na-mn370-na-malayziyskite-aviolinii", "text": "Екипът от независими разследващи на случая с полет МН370 на Малайзийските авиолинии публикува днес доклад, в който посочва, че не е успял да установи причината за изчезването на пътническия самолет, предадоха Ройтерс и Асошиейтед прес.     \"Екипът не може да определи истинската причина за изчезването на МН370\" , каза пред журналисти неговият ръководител Кок Су Чон.     Докладът потвърждава твърденията на малайзийските власти, че самолетът е бил отклонен умишлено от маршрута си и е летял в продължение на над седем часа след прекъсването на комуникационната връзка с него. Посочва се също, че не е изключено в изчезването на летателния апарат да е замесена и трета страна.     Предполага се, че мястото на катастрофата на полет МН370 е в най-южната част на Индийския океан. Проведеното по-рано тази година от американската компания \"Оушън инфинити\" второ издирване на останките на самолета не даде резултат.      Малайзийските власти завиха, че публикуваният днес доклад не е окончателен, тъй като останките на самолета не са намерени. Те посочиха също, че са готови да възобновят разследването, в случай че има достоверни данни за местонахождението им.     Самолетът с 239 души на борда изчезна на 8 март 2014 г., припомня Асошиейтед прес.", "date": "2018.07.30", "title": "Разследващи: Не можем да определим истинската причина за изчезването на МН370 на Малайзийските авиолинии"}
{"url": "https://www.faktor.bg/bg/articles/borisov-razporedi-sgradata-na-tsarskite-konyushni-da-poluchi-statut-na-kulturna-tsennost", "text": "Сградата на \"Царските конюшни\" да получи статут на културна ценност, разпореди премиерът Бойко Борисов, който свика съвещание заради пожара там . Възстановяването на щетите ще бъдат ангажимент на МВР, става ясно от съобщението на правителствената пресслужба.", "date": "2018.07.30", "title": "Борисов разпореди сградата на \"Царските конюшни\" да получи статут на културна ценност"}
{"url": "https://www.faktor.bg/bg/articles/proizvoditel-na-bitova-tehnika-hvana-nakutsvashtiya-putin-da-reklamira-negov-toster-i-chaynik", "text": "Руският президент Владимир Путин попадна в реклама на битова техника. Производителят на домакински уреди Bork забелязал тостера и чайника си в кадри от предаване по централната телевизията на страната, излъчено през 2012 г., на което се вижда как Путин, накуцвайки, се разхожда в кухнята си. В 38-минутен видеоклип Путин говори в кухнята си с водещ на предаването и му поднася коктейл с хрян и цвекло. Клипът се излъчва в различни търговски обекти на компанията и е пуснат в Youtube. Засега нито фирмата, нито Кремъл са коментирали кадрите. Не е известно дали Путин е позволил да се използва образът му в рекламата на компанията. Във всеки случай видеото нарушава закона за реклама, който забранява да посочва, че обектът на рекламата е одобрен от \"длъжностни лица\". Колкото до накуцването, медиите разпространиха слухове, че президентът развива сериозно заболяване. Те бяха разсеяни от прессекретаря Дмитрий Песков, който каза, че държавният глава е получил \"спортен травма\".  (tjournal.ru)", "date": "2018.07.30", "title": "Хванаха на тясно Путин да рекламира тостер и чайник в собствената си кухня"}
{"url": "https://www.faktor.bg/bg/articles/polovinata-britantsi-sa-za-referendum-s-tri-optsii", "text": "Половината от гласоподавателите във Великобритания се обявяват за произвеждането на референдум, на който да се избира между сделката, която правителството иска да издейства от ЕС, Брекзит без договор или запазване на членството в съюза. Това сочат резултатите от анкета на телевизия \"Скай нюз\", огласени днес и цитирани от Ройтерс. Според проучването 40 на сто от британците се против такъв референдум, а 10 процента са без мнение. Около 78 на сто от анкетираните смятат, че правителството на премиера Тереза Мей се справя зле в преговорите за Брекзита - с 23 пункта повече спрямо март. Едва 10 на сто са на мнение, че кабинетът работи добре. Одобрението за Мей е спаднало до 24 процента, установява анкетата на \"Скай дейта\" - маркетинговото подразделение на електронната медия. Респондентите са разделени в становищата си дали Брекзитът ще бъде за добро или за лошо - 40 на сто твърдят, че ще е за добро, а 51 процента смятат обратното. На предложението да изберат едно от трите - сделката на Мей, напускане без сделка или оставане в ЕС - 48 на сто казват, че предпочитат запазване на членството в съюза, 27 на сто са за \"твърд\" Брекзит, а 13 процента одобряват правителствения проект за споразумение. Дяловете на хората, които няма да гласуват или са без мнение са съответно 8 и 3 на сто. Национално представителната анкета на \"Скай дейта\" е осъществена от 20 до 23 юли т. г. сред 1466 онлайн потребители. На референдума през юни 2016 г. 17,4 млн. британски избиратели (51,9 на сто от участвалите) се обявиха за напускане на Европейския съюз, а 16,1 милиона (48,1 на сто) подкрепиха оставането в блока. Прогнозите на много социологически проучвания, че британците ще гласуват за оставане на страната в ЕС, се оказаха неверни, припомня Ройтерс.", "date": "2018.07.30", "title": "Половината британци са за референдум с три опции"}
{"url": "https://www.faktor.bg/bg/articles/turtsiya-prodalzhava-s-arestite-19-v-universiteta-gazi-i-25-bivshi-politseyski-sluzhiteli", "text": "Прокуратурата в Анкара издаде заповеди за арест на 19 души, които по-рано са били отстранени с укази от позиции в университета \"Гази\" в турската столица. Обвиненията срещу тях са за връзки с организацията на Фетхуллах Гюлен, предаде БНР.  Междувременно прокуратурата в Бурса издаде заповеди за арест на 25 бивши полицейски служители. При едновременна операция сутринта са били задържани 21 от тях, другите 4 се издирват.", "date": "2018.07.30", "title": "Турция продължава с арестите -19 в университета \"Гази\" и 25 бивши полицейски служители"}
{"url": "https://www.faktor.bg/bg/articles/novini/svyat/-islyamska-darzhava-otvleche-nay-malko-36-zheni-i-detsa-v-siriya", "text": "Най-малко 36 жени и деца са били отвлечени от джихадистката групировка \"Ислямска държава\" при атаката в сирийската провинция Суейда миналата седмица, предаде Франс прес, като се позова на Сирийския център за наблюдение на правата на човека. Похитените жени и децата са представители на друзката общност, към която принадлежи преобладаващият брой от населението на Суейда. При нападението на ИД в югозападната сирийска провинция на 25 юли бяха убити повече от 250 души, припомня Франс прес.", "date": "2018.07.30", "title": "\"Ислямска държава\" отвлече най-малко 36 жени и деца в Сирия"}
{"url": "https://www.faktor.bg/bg/articles/lavrov-imame-informatsiya-za-planovete-koito-se-podgotvyat-sreshtu-rusiya-ot-strana-na-sasht-i-drugi-zapadni-darzhavi", "text": "Руката федерация е обезпечена с информация за плановете, които САЩ и други западни държави имат спрямо нея. Това увери руският министър на външните работи Сергей Лавров в рамките на образователен форум, предава TACC. „Нашата осведоменост с информация за плановете, които се подготвят срещу Руската федерация от страна на САЩ и други западни държави, е гарантирана\", подчерта Лавров в отговор на въпрос как Русия отговаря на съвременните предизвикателства в областта на сигурността. По-конкретно, министърът подчерта, че Русия запазва военното си присъствие в света, като продължава да осигурява своите отбранителни способности.", "date": "2018.07.30", "title": "Лавров: Имаме информация за плановете, които се подготвят срещу Русия от страна на САЩ и други западни държави"}
{"url": "https://www.faktor.bg/bg/articles/bashta-na-momche-s-tselebralna-paraliza-go-ostavi-v-priemnata-na-premiera", "text": "Облечени в черните тениски „Системата ни УБИВА”, Емил Мавродиев, баща на 18-годишния Петър, успя да качи инвалидната количка на сина си по стълбите до приемната на Министерски съвет. На помощ дойдоха и други представители на протестиращите родители на деца с увреждания Родители на деца с увреждания призовават премиера Бойко Борисов да слезе при тях на протеста тази вечер пред Министерския съвет. Това каза Вера Иванова, една от протестиращите майки. Тя посочи, че до този момент нямат официална покана за среща от страна на министър-председателя. Междувременно родителите осъществиха нова протестна инициатива. Емил Мавродиев от Пловдив, баща на момче с детска церебрална парализа, е дошъл в София, за да влезе в приемната на премиера и да остави сина си на грижата му. Той е в приемната на Министерския съвет с багаж, подготвен от него самия и от баща му, както и с инструкции за грижите, които ежедневно са необходими. Петър Мавродиев наскоро е навършил 18 години. Изучил се е в Търговската гимназия в Пловдив. Сега е приет в университета в града, там той ще учи \"Специална педагогика\". За това, че остава в приемната на правителството за отглеждане от министър-председателя, той обяснява: \"Реално нищо не очаквам, защото когато човек очаква, накрая остава разочарован. Просто искам да видя дали реално на някой от тези хора, които са отговорни за законопроектите, за финансирането и за цялата държава ще обърне внимание на един такъв обикновен човек, като мен, който има нужда от рехабилитация и други терапевтични процедури, за да може да се чувствам по-добре физически и да мога да покажа интелектуалния си потенциал\". Бащата на момчето - Емил Мавродиев, иска премиерът Борисов да разбере от какво имат нужда хората с увреждания: \"Някаква задънена улица виждам, с която не мога да се справя. Поради тази причина, понеже мисля, че човекът, който може да се справи с всичките тези неща и който е най-отговорен за държавата и за всички нас – затова идвам и ще му оставя Петър, да се грижи оттук нататък за него. Ходим и в чужбина. Там даваме огромни средства на българския данъкоплатец, защото повечето от нас не могат да си позволят едни 7-8 хил. евро за 3-4 седмици рехабилитация\". Следобед е националното шествие с надслов \"Системата ни убива\".  В момента заседава работната група по готвените промени в Закона за хората с увреждания. Представители на майките са внесли писмено исканията си пред социалния министър Бисер Петков и омбудсмана Мая Манолова.", "date": "2018.07.30", "title": "Баща на момче с целебрална парализа го остави в приемната на премиера"}
{"url": "https://www.faktor.bg/bg/articles/motoristat-ubit-ot-malniya-v-pirin-e-bil-na-biloto-na-planinata-po-vreme-na-buryata", "text": "Мотористът, който беше убит от мълния в Пирин вчера, е бил на билото на планината по време на инцидента, разказаха планинските спасители от Банско, които се отзоваха на призива за помощ. Сигналът за инцидента е получен вчера малко след 14 ч. в района на връх Ореляк. Група мотористи от едно от селата в района на Гоце Делчев излизат да карат точно там и когато едно от момчетата спира на едно от билата, е ударено от мълния, за съжаление смъртоносно. Няколко екипа от службата тръгват веднага към района, но не успяват да окажат животоспасяваща помощ, обясни пред бТВ спасителят Наско Уков. Това е много голям мал шанс, рядко се случва удар от гръм, но все пак се случва, каза Михаил Климов. Той апелира към туристите, когато видят, че прогнозата е за лошо време, особено за гръмотевична буря, хората да стоят надолу, да не ходят по билата, особено по откритите части на планината. Има ли съмнения за гръмотевична буря, туристите трябва максимално да се евакуират надолу, тъй като в планината тези бури се сформират максимално бързо, допълни спасителят. Сега е дъждовно, тревите и пътеките са хлъзгави и туристите трябва да бъдат доста внимателни.", "date": "2018.07.30", "title": "Мотористът, убит от мълния в Пирин, е спрял точно на билото на планината"}
{"url": "https://www.faktor.bg/bg/articles/na-protest-izlizat-maykite-na-detsa-s-uvrezhdaniya-i-tehnite-blizki", "text": "Пореден Национален протест организират днес майките на деца с увреждания от палатковия лагер пред Народното събрание. В София се очакват да пристигнат активисти на движението \"Системата ни убива\" от цялата страна. В 17.30 часа те ще се отправят с шествие от парламента към сградата на Министерския съвет. От първи юни палатката на майките е пред парламента, а палатки има и в други големи градове от страната. Черните тениски с надписа \"Системата ни убива\" остават запазена марка на движението, обединило неправителствени организации. Днес мотото на протеста е \"Системата няма да ни убие\". Децата с увреждания ще са със своите родители по време на проявата, а тя ще бъде предшествана преди обяд и от заседание на работната група в социалното министерство.  Проектът на Закон за хората с увреждания ще се разглежда финално от участниците, преди да добие вид, в който ще се обяви за обществено обсъждане. Трябва да се реши коя институция ще прави индивидуалната оценка, засега има само варианти. Майките напуснаха работната група, несъгласни с предоставени им вариант, но по-късно получиха нов и актуален лично от социалния министър, в който е регламентирана личната помощ като услуга, каквото е тяхното основно настояване. Финансовата помощ, която им се обещава, ще е равна на тази, която получават родителите на деца с увреждания на възраст до 18 години. Майките вече обявиха, че ще изпратят на заседанието свое становище, но няма да присъстват лично, въпреки общия призива на Мая Манолова и Бисер Петков да го направят.  Протестиращи не отстъпват от това, че личната помощ трябва да е в отделен закон. Проект на такъв написа и внесе в Народното събрание омбудсманът. Мая Манолова обяви, че ще присъства на заседанието днес в социалното министерство. Там ще са и представителните организации на хората с увреждания.", "date": "2018.07.30", "title": "На пореден протест излизат майките на деца с увреждания и техните близки"}
{"url": "https://www.faktor.bg/bg/articles/todor-chobanov", "text": "Царските конюшни в нашия град са единствени по рода си у нас , а и на Балканите. Подобен комплекс не ми е известно да има нито една друга балканска столица. Сградите на царските конюшни и на царския гараж са част от цялостния дворцов комплекс. Той създава една градоустройственост.  В плана гласуван от Столичния общински съвет през 2015  това е била волята, тя да се съхрани. Историята, която  е създадена с този царски дворец и с тези обслужващи сгради би трябвало да бъде отново възстановена. Това заяви зам.-кметът на София по културата Тодор Чобанов в \"Здравей, България\" на Нова телевизия по повод пожара в Царските конюшни.  Новите собственици виждат преди всичко възможност да строят нови сгради, с подземни гаражи, по думите му.  Вчера  Тодор Чобанов се обърна към министъра на културата Боил Банов чрез профила си във „Фейсбук“. В текста Чобанов задава въпроса защо няма резултат от изпратените до министерството предложения от общината за възстановяване на статута на паметници на култура. Такъв е случая с „Царските конюшни“, като според Чобанов от общината са поискали комплексът да получи най-високия статут – „национално значение“, още миналата зима. В студиото министърът не се появи, въпреки, че участието му беше обявено.", "date": "2018.07.30", "title": "Тодор Чобанов: Царските конюшни са единствени по рода си на Балканите"}
{"url": "https://www.faktor.bg/bg/articles/obshtestvo/zakon-i-red/zam-vatreshniyat-ministar-sled-zaplahite-dashteryata-na-ubitata-zhena-ot-blagoevgrad-beshe-pod-zashtita", "text": "Зам.-министърът на вътрешните работи Стефан Балабанов коментира случая с убитата в Благоевград 58-годишна жена, която беше разстреляна, след като подава сигнал, че дъщеря й е малтретирана и бита. „Нашите колеги не биха могли да знаят какво е в главата на този човек, че ще вземе оръжието и ще разстреля тази абсолютно невинна жена”, каза той пред бТВ. По думите му разследващите полицаи са си свършили работата и са осигурили безопасността на дъщерята на убитата жена. Никой не може да предположи, че този човек ще извърши такова тежко престъпление, категоричен беше зам.-министърът и потвърди, че убиецът е бил с криминално минало и изключително опасен. Бил е редовно призоваван в МВР да дава показания. На въпроса защо този човек е на свобода, зам.-министърът каза, че МВР работи с факти и доказателства. „МВР трябва да събере нужните доказателства, за да бъде вкаран този човек в затвора. Жалбата се разследва, а срокът за разследване е един месец. МВР не може да проникне в главите на тези престъпници”. Между сигнала за побоя над дъщерята на жената и датата на убийството е минала около седмица, уточни зам.-министърът. Убиецът е бил  разпитван, дори миналата година е отправял заплахи и жалби, че МВР му пречи да живее и да се развива, допълни Стефан Балабанов. \"МВР не е Господ и не е слънце да огрее навсякъде\", каза още той. Във връзка с държаното в плен 20 дни и измъчвано момиче от Добрич, Балабанов каза: „Разбира се, че е открито случайно, защото в Добрич има хиляди къщи и никой не е подал сигнал, че това момиче е изчезнало. Майката е подала сигнал на петия или шестия ден, МВР го издирва, има си бюлетин, то се обявява за издирване\". Зам.-министърът отрече майката да е посочвала името на похитителя в сигнала си и каза, че това са някакви интерпретации. Същевременно той уточни, че същият този човек е бил обявен за общодържавно издирване веднага след като майката е подала сигнала. \"Когато някой е обявен, се пуска един бюлетин, разпространява се сред всички наши служители и започват действия. Има си сектор \"Издирване\", някой ходи в жилището, разговаря с роднини, търси допълнителна информация\", обясни Балабанов. Никой не е казал, че жилището на похитителя, което е било посетено, е неговото, каза зам.-министърът. \"Ние нямаме такива сигнали, че тя е била в някакво друго жилище. Разбира се, че наши колеги отиват у тях. Ние не можем да проникнем, когато нямаме прокурорско постановление, апартаментът стои заключен. Това са ситуации, които ние не можем да ги предвидим. Редно е жилището на похитителя да бъде претърсено, но кой може да докаже, че 20 дни постоянно това момиче е било с този човек в това жилище. Нашите служители са проверявали, това момиче не се е оказало на този адрес\", категоричен беше зам.-министърът и допълни, че тепърва ще се изяснява къде е била тогава. В коментар на това, че съсед е подавал 110 сигнала за похитителя, Балабанов каза, че са регистрирани, но не знае дали има такива сигнали. Ние не сме перфектни, и ние сме хора и допускаме грешки, заключи зам.-министърът. Искаме подкрепа и от обществото, сама полицията не може да се справи с престъпността в страната. По думите му полицията се е справила със ситуацията в чумата в страната, като дори е действала твърде меко срещу тези, които подстрекаваха хората да не допускат ветеринарите.", "date": "2018.07.30", "title": "Зам.-вътрешният министър: Безопасността на дъщерята на убитата жена от Благоевград беше осигурена"}
{"url": "https://www.faktor.bg/bg/articles/zapochva-deloto-sreshtu-produtsenta-harvi-uaynstiyn-obvinen-v-iznasilvane", "text": "В Ню Йорк предстои съдебно заседание срещу американския продуцент Харви Уайнстийн, обвинен в изнасилване и други криминални действия от сексуален характер. Той е под гаранция от 1 млн. долара, наредено му е да предаде паспорта си и да носи проследяващо устройство, както и да не напуска щата Ню Йорк или Кънектикът.", "date": "2018.07.30", "title": "Започва делото срещу продуцента Харви Уайнстийн, обвинен в изнасилване"}
{"url": "https://www.faktor.bg/bg/articles/tsarskite-konyushni-shte-poluchat-predvaritelen-statut-na-kulturna-tsennost", "text": "„Царските конюшни” ще получат предварителен статут на културна ценност от национално значение след пожара през уикенда. Това каза министърът на културата Боил Банов пред bTV. „Моето притеснение е, че той ще бъде съборен в съда поради многото дела, които водят собствениците помежду си и неуточнената собственост”, призна той. „Това го правя не защото съм убеден, а за да отговоря на един популизъм в общественото мнение, което не ми е присъщо”, подчерта Банов. „Ще се докаже дали е умишлен палеж, или е случайност. В известна степен към момента това няма значение. Има значение, че тази сграда се охранява по реда на Закона за културното наследство и към момента”, каза още министърът. Той допълни, че е безсмислено собственици на такива сгради да се опитват да палят и рушат, защото законът е такъв, че те са длъжни наново да възстановят всичко по начина, по който е изглеждало. По-голямата част от сградите, които горяха, са на МВР, отбеляза още Банов. „Тази сграда, дали вчера беше от национално значение, или утре ще бъде обявена, се съхранява по един и същи начин и сега”, увери  културният министър. В момента той не вижда основания да подава оставка.„Не мога да подам оставка, защото някой пали  някъде, където обаче съм осигурил необходимата охрана на обекта от гледна точка на Закона за културното наследство”, категоричен беше той.  По думите му самото обявяване на процедура за статут вкарва сградата в режим на специална охрана. „Няма хипотеза да се случи нещо друго с този паметник, освен да се възстанови във вида, в който е”, подчерта министърът. „Тази сграда, както и други знакови сгради в центъра на София, са под възбрана и под наша защита по Закона за културното наследство. Злонамерените действия не променят възбраната и защитата”, каза още той.", "date": "2018.07.30", "title": "„Царските конюшни” ще получат предварителен статут на културна ценност"}
{"url": "https://www.faktor.bg/bg/articles/noviyat-britanski-vanshen-ministar-obyavi-saprugata-si-za-yaponka-v-pekin-tya-e-kitayka", "text": "Новият британски външен министър Джереми Хънт днес направи гаф в Пекин и развесели домакините си в китайската столица, като представи съпругата си като японка, макар че тя всъщност е китайка, предаде БТА. „Съпругата ми е японка“, каза министър Хънт пред журналисти на срещата си с китайския си колега Ван И. Той веднага се поправи и каза, че е направил „ужасна грешка“, а домакините му реагираха със смях, съобщи АФП. Отношенията между Китай и Япония са доста сложни, китайците често упрекват съседите си, че не са признали изцяло вината за престъпленията, извършени през Втората световна война от окупационната японска армия в Китай. Хънт бе назначен неотдавна за външен министър на мястото на подалия оставка Борис Джонсън. В период, когато Великобритания се готви да напусне ЕС, Хънт избра Китай за първа спирка в първата си голяма обиколка в чужбина с надеждата да укрепи търговските отношения между двете държави. След Пекин той ще посети Париж и Виена. „Отношенията ми с Китай датират отдавна“, увери Хънт, имайки предвид първото си идване в Китай като 19-годишен. „Жена ми е китайка, децата ми са наполовина китайци. Така че имаме баби и дядовци, които живеят в Сиан, и много силни семейни връзки в Китай“, каза той. „Голямата ми надежда е, че ще можем да задълбочим приятелството между Китай и Обединеното кралство, което, разбира се, означава да се заемем с въпросите, по които имаме различни гледни точки“, обяви британският първи  дипломат.", "date": "2018.07.30", "title": "Британският външен министър обяви съпругата си за японка в Пекин, тя е китайка"}
{"url": "https://www.faktor.bg/bg/articles/zhertvite-ot-pozharite-v-gartsiya-veche-sa-91", "text": "От Противопожарната служба в Гърция съобщиха, че жертвите от пожарите в Атина са нараснали до 91.  25 души все още се водят изчезнали. Водолази издирват тела в морето, където бягащи от стихията са терсили спасение. Пожарът тръгна от няколко огнища на 23 юли, които се разпространиха много бързо. По данни на брюкселския Център за изследване на епидемиологията на бедствията това е най-смъртоносният пожар в Европа от 1900 г. По различни данни броят на унищожените постройки по крайбрежието варира от 3 до близо 5 хиляди. Повечето жертви са загинали в огъня, но някои са се удавили в морето, бягайки от пламъците. Десетки доброволци гмуркачи, някои бивши \"тюлени\" от военноморските сили, продължават да търсят тела в морето.", "date": "2018.07.30", "title": "Бивши \"тюлени\" от военноморските сили на Гърция търсят жертви на пожара в морето"}
{"url": "https://www.faktor.bg/bg/articles/erdogan-iskaneto-na-sasht-za-skasvane-s-iran-e-nasocheno-sreshtu-nezavisimostta-na-darzhavite", "text": "Турция няма намерение да се отказва от доставките на газ от Иран заради намеренията на САЩ отново да въведат санкции срещу Техеран. Това заяви днес турският президент Реджеп Тайип Ердоган, цитиран от  БТА.       Казвал съм преди време на предишния президент на САЩ Барак Обама: \"Извинете, но ние купуваме газ от Иран. Откъде още да го получа, ако не от Иран? Моите граждани ще измръзнат през зимата без него и какво да правя аз тогава? Същите тези думи казах и на сегашния стопанин на Белия дом Доналд Тръмп\", посочи Ердоган, цитиран от турската телевизия СиЕнЕн-Тюрк.       Преди няколко дни турският президент заяви, че е против скъсването  на икономическите връзки с Иран. Той изтъкна, че искането на САЩ за скъсване на връзките на някои държави с техен \"съсед и стратегически партньор\" е насочено срещу независимостта на държавите.           Американският президент Доналд Тръмп заяви през май, че  Съединените щати се оттеглят от иранското ядрено споразумение и ще наложат отново санкции на Техеран. Администрацията му заплаши другите страни със санкции, ако не прекратят вноса на ирански петрол до началото на ноември.", "date": "2018.07.30", "title": "Ердоган: Искането на САЩ за скъсване с Иран е насочено срещу независимостта на държавите"}
{"url": "https://www.faktor.bg/bg/articles/dragomir-stoynev-veselieto-na-buzludzha-beshe-neopisuemo-i-ninova-e-chovek", "text": "Веселието беше неописуемо, затова имаше  много хора на Бузлуджа, всички припяваха на Горан Брегович, така, след като описа \"апокалипсиса\" в България,  Драгомир Стойнев коментира в студиото на бТВ кадри с Корнелия Нинова на поляната, които показват доброто й танцово настроение. \"Този лидер също е човек, и той се радва\", защити шефката си Стойнев. „Когато сме всички заедно, членовете и симпатизантите, наистина атмосферата е неописуема. Не смятам, че е станало нещо лошо. Просто хората видяха Корнелия Нинова не само като лидер на най-голямата опозиционна партия, а и като един нормален човек, който се забавлява”, отбеляза Стойнев. „Липсваше ни суджукът на ГЕРБ”, отговори той на изказването на Борисов БСП да си „хапнат и пийнат” на Бузлуджа – „те обичат”. БСП иска предсрочни парламентарни избори колкото се може по-скоро, каза още зам.-председателят на парламентарната група на БСП. „Всички знаем, че това правителство няма да си изкара мандата”, подчерта той. Избори ще има съвсем скоро, хората и бизнесът вече се готвят, изтъкна Стойнев.  „Това, че г-н Борисов не може да изкара един пълен мандат, не е проблем на БСП, а на ГЕРБ”, каза Стойнев по повод думите на премиера, че 3 пъти им дава шанс да управляват.  Във връзка с пожара в „Царските конюшни” Стойнев предположи, че целта е имотът е да бъде съборен, за да се изгради нова сграда на негово място, и това се прави по престъпен начин.", "date": "2018.07.30", "title": "Драгомир Стойнев за \"танцовото\" настроение на соцлидерката на Бузлуджа: И Нинова е човек, веселието беше неописуемо"}
{"url": "https://www.faktor.bg/bg/articles/glavniyat-arhitekt-na-sofiya-iskaha-da-stroyat-12-etazhna-sgrada-pri-tsarski-konyushni", "text": "Искаха да строят 12-етажна сграда при Царски конюшни, която трябваше да е разположена успоредно на бул. \"Дондуков\".  Направих отказ, който се намира на сайта на\"Управление и градоустройство, всеки може да види тази заповед. Тя е от май месец миналата година. Сградата на някогашните Царски конюшни ще бъде възстановена в нейния автентичен вид. Това заяви в сутрешния блок на Нова телевизия главният архитект на София Здравко Здравков.  Той каза също , че трябва да се провери кой е реалният собственик на сградата и със заповед на Йорданка Фандъкова да се разпореди проверка. ,,Винаги има съмнения, че такива пожари са умишлени, но ние искаме да я възстановим, тя лесно може да бъде възстановена. Необходими са само финанси'', посочи още Здравков и допълни, че ако не бъдат намерени собствениците, ще бъдат ползвани публични средства за възстановяването на сградата, а после ще се търси съдействието на съдебен изпълнител. ,,Повечето от тези сгради са изградени в историческия център и новите им собственици би трябвало да запазят техния автентичен облик, но както виждаме вместо това ги оставят в безстопанствено положение'', посочи той. Главният архитект заяви, че не знае дали сградата е била застрахована от нейния собственик, не се знае и кой е той. ,,Не знаем дали ще горят още такива сгради. Ние даваме своите предписания и собствениците трябва сами да полагат грижи за тяхната поддръжка'', завърши Здравков.", "date": "2018.07.30", "title": "Главният архитект на София:  Искаха да строят 12-етажна сграда при Царските конюшни"}
{"url": "https://www.faktor.bg/bg/articles/novini/balgariya/biser-petkov-za-horata-s-uvrezhdaniya-shte-badat-predvideni-okolo-100-mln-leva", "text": "Да спрем с протестите и да работим за изработването на закона, който да гарантира правата на хората с увреждания, призова социалният министър Бисер Петков пред \"Нова телевизия\". Тази вечер пред Народното събрание ще се проведе мащабен протест на майките на деца с увреждания под наслов \"Системата убива всички\". От месеци майките протестират срещу дупки в законодателството, които ощетяват хората с увреждания у нас. Социалният министър даде някои обяснения по отношение на предложените от работната група промени. Те предвиждат премахването на интеграционната добавка, която е в размер на 15% от гарантирания минимален доход (75 лева на месец). Тя обаче ще бъде заменена с други добавки, които ще се изчисляват на базата на линията на бедност, която за 2019 година ще бъде в размер на 348 лева. Хората с различна степен на увреждания ще получават различни проценти от тази линия - например хората с 50-70% степен на инвалидност ще имат подкрепа от 10% от линията на бедност, а хората в най-тежко състояние - пълният размер на линията на бедност. Ще има и индивидуални оценки дали хората с увреждания се нуждаят от асистентска помощ. Определен брой часове ще бъде плащан от държавата. Именно този компонент не може да бъде изчислен колко ще струва на бюджета, уточни Петков. Според него изпълнението на всички искания на хората с увреждания изискват средства, които държавата не може да си позволи веднага. В бюджета за 2019 година част от мерките за хората с увреждания ще бъдат предвидени около 100 млн. лева. Социалният министър коментира и един от най-сериозните проблеми, които посочват майките на децата с увреждания - до 18-годишна възраст те получават 930 лева социални помощи, а само година по-късно, когато навършат пълнолетие, подкрепата пада съществено - до 240-250 лева. С промените тези хора ще получават 450 лева на месец и отново ще имат право на асистент след индивидуална оценка, обясни Бисер Петков.", "date": "2018.07.30", "title": "Бисер Петков: За хората с увреждания ще бъдат предвидени около 100 млн. лева"}
{"url": "https://www.faktor.bg/bg/articles/chetirima-sa-zadarzhani-sled-strelbata-po-ohranitel-v-plovdiv-prez-uikenda", "text": "Четирима души са задържани след стрелбата по охранител в Пловдив през уикенда. Мъжете са арестувани в Слънчев бряг. Има информация, че част от тях са имали стари спорове с простреляния охранител. Полицията проверява кой от тях е съпричастен към стрелбата, съобщава БТВ. Очаква се по-късно да бъдат изнесени подробности. 33-годишният охранител беше прострелян вчера рано сутринта в Пловдив, когато се прибирал към дома с колата си. Той беше откаран в болница с няколко куршума в краката, без опасност за живота.", "date": "2018.07.30", "title": "Четирима са задържани след стрелбата по охранител в Пловдив през уикенда"}
{"url": "https://www.faktor.bg/bg/articles/indiya-lishiha-ot-grazhdanstvo-chetiri-miliona-dushi", "text": "Индийските власти лишиха от гражданство четири милиона души от североизточния щат Асам, предава AFP. Спорното решение на управляващите провокира опасения за депортирането на милиони хора от историческия и географски регион, повечето от които – мюсюлмани.  „Това е исторически ден за Асам и Индия като цяло. Поставихме крайъгълен камък на първия пълен проект на Национален регистър на гражданите\", заяви в рамките на пресконференция Шайлеш, генералният секретар на Индия. Онези, които са изключени от списъка, ще получат „голяма възможност\" да обжалват и да включат имената си в окончателния списък, добави Шайлеш.", "date": "2018.07.30", "title": "Индия лиши от гражданство четири милиона души"}
{"url": "https://www.faktor.bg/bg/articles/zhandarmeriya-i-politsiya-nahluha-v-romski-kvartali-v-blagoevgradsko", "text": "Акция \"Респект\" - жандармерия и полиция нахлуха в ромски квартали в Благоевградско Мащабна полицейска операция се извършва на територията на двете ромски махали на градовете Гурково и Николаево, област Стара Загора. Акцията е свързана с незаконен добив на дървесина. Извършва се претърсване на десетки адреси. Жандармеристи са разположени на всички входове и изходи на двете общини. Кучета и много жива сила е включена в операцията.", "date": "2018.07.30", "title": "Жандармерия и полиция нахлуха в ромски квартали в Благоевградско"}
{"url": "https://www.faktor.bg/bg/articles/dzhem-yozdemir-erdogan-e-prevarnal-turtsiya-v-strana-na-tsenzura-proizvol-nepotizam-i-avtokratsiya", "text": "През почивните дни бе съобщено, че през есента държавният глава на Турция Реджеп Тайип Ердоган ще направи официално посещение в Германия. Новината обаче не зарадва голяма част от политиците в Берлин и особено „зеления“ Джем Йоздемир, който призова управляващите да не посрещат радушно лидера на Анкара, отбелязва водещото германско издание Der Spiegel. Факт е, че „не винаги можем да избираме гостите си“, но Ердоган „не е нормален президент на демократична държава“, подчерта политикът от партията „Зелени“. Той е превърнал Турция в страна на „цензура, произвол, непотизъм и автокрация“ и това трябва да му се напомни, допълни Йоздемир. Същевременно той бе категоричен, че преди всичко на Ердоган трябва да се обясни „абсолютно ясно, че опитите за изграждане на турски националистически и фундаменталистки паралелни структури в Германия няма да бъдат толерирани“. От Президентството в Берлин поясниха, че идеята за покана за посещение на турския държавен глава се обсъжда отдавна. Все още обаче датата не е уточнена. Говорител на федералното правителство в Берлин на свой ред увери, че канцлерът Ангела Меркел ще представи информация за планираната визита в следващите седмици. На свой ред от Анкара признаха, че е възможно турският президент да пътува до Германия, но не представиха никаква конкретна информация.  Ердоган е бил на официални посещения в Берлин няколко пъти, последният от които през 2014 г. Визитата му през есента обаче ще бъде първата, след като пое президентския пост преди четири години. Протоколът за държавна визита, най-високо ниво на дипломатически обмен, включва приемане от президента на Германия с военни почести и специален банкет, обясняват от редакцията.", "date": "2018.07.30", "title": "Джем Йоздемир: Ердоган е превърнал Турция в страна на цензура, произвол, непотизъм и автокрация"}
{"url": "https://www.faktor.bg/bg/articles/novini/svyat/dzhon-makkeyn-shte-poprecha-na-prezidenta-tramp-da-iztegli-sasht-ot-nato", "text": "Американският сенатор Джон Маккейн реши да попречи законодателно на президента на САЩ Доналд Тръмп да изтегли страната от НАТО, предава РИА Новости. Отбелязва се, че Маккейн, заедно с няколко други депутати, са представили за разглеждане законопроект, който би направил невъзможно излизането на САЩ от НАТО без одобрение на Сената. Според него, Тръмп не се е отнесъл добре със съюзниците на САЩ в НАТО, заради което в американското правителство „възникна съмнение за привързаността на САЩ към Северноатлантическия алианс. Маккейн смята, че съюзниците в НАТО в продължение на 70 години са направили жертви в името на „демократичния мир, основан на безопасност, права на човека и върховенство на закона.“ Той дори добави, че именно НАТО е направило САЩ толкова успешна и безопасна страна.", "date": "2018.07.30", "title": "Джон Маккейн: Ще попреча на президента Тръмп да изтегли САЩ от НАТО"}
{"url": "https://www.faktor.bg/bg/articles/i-dnes-bez-chadar-e-riskovano", "text": "Днес над страната ще бъде по-често с разкъсана облачност. Преди обяд в отделни райони, а в следобедните часове на много места отново ще има краткотрайни валежи, придружени с гръмотевици. На отделни места, главно в северозападната половина на страната и Родопите валежите ще са временно интензивни. Остават условията за локални градушки. Ще духа слаб до умерен вятър от север-североизток. Температурите ще останат без съществена промяна и максималните ще са между 27° и 32°, малко по-високи в крайните югозападни райони, съобщи „Фокус”. Атмосферното налягане е по-ниско от средното за юли и ще остане без съществена промяна. Над Черноморието ще бъде предимно слънчево, с временни увеличения на облачността. На места, главно в следобедните часове, ще има краткотрайни валежи придружени с гръмотевици. Ще духа слаб до умерен вятър от север-североизток. Максималните температури ще са 27°-29°. Температурата на морската вода е 25°-27°. Вълнението на морето ще бъде 1-2 бала. Над планините ще се развива купесто-дъждовна облачност и ще има краткотрайни, временно интензивни валежи, придружени с гръмотевици и временно усилване на вятъра. Максималната температура на височина 1200 метра ще е около 21°, на 2000 метра – около 16°.", "date": "2018.07.30", "title": "И днес не рискувайте без чадър"}
{"url": "https://www.faktor.bg/bg/articles/tramp-spiram-pravitelstvoto-ako-demokratite-ne-dadat-nuzhnite-ni-glasove-za-granichnata-sigurnost", "text": "Президентът на САЩ Доналд Тръмп обяви на страница си в „Туитър“, че ще спре дейността на правителството, ако Демократическата партия не подкрепи политиките му за затягане на граничния контрол на страната, в пореден опит да уреди финансиране за построяването на прословутата стена по границата с Мексико, която обеща по време на предизборната си кампания. „Готов съм да спра правителството, ако демократите не дадат нужните ни гласове за граничната сигурност, което включва и стената. Трябва да се отървем от лотариите, арестуванията, освобождаванията и т.н. и най-накрая да въведем имиграционна система, основана на качества! Имаме нужда в нашата страна да идват страхотни хора!“ – написа Тръмп.", "date": "2018.07.30", "title": "Тръмп: Спирам правителството, ако демократите не дадат нужните ни гласове"}
