{"url": "https://www.faktor.bg/bg/articles/novini/balgariya/zemetresenie-e-registrirano-kray-sofiya-dnes", "text": "Слабо земетресение е регистрирано край София днес следобед. Това сочи справка в сайта на Националния институт по геофизика към БАН. Трусът е с магнитуд от 2,6 по скалата на Рихтер. Станал е в 16:08 часа, като епицентърът му е на 22 километра южно от столицата – между селата Железница и Плана. Земетресението е с дълбочина от 16,6 км. Преди няколко дни – на 30 април, вечерта, значително по-силно земетресение разлюля Варненския регион, като бе регистриран трус от 3,7 по Рихтер край Провадия.", "date": "2019.05.02", "title": "Земетресение е регистрирано край София"}
{"url": "https://www.faktor.bg/bg/articles/novini/balgariya/sled-brekzit-chetvoren-skok-na-obuchenieto-za-balgarskite-studenti-vav-velikobritaniya", "text": "След Брекзит се очаква четворен скок на обучението за българските студенти във Великобритания. Новината за повишаване на таксите се появи в редица медии в обединеното кралство, а правителството не потвърди, но и не отрече тези твърдения, съобщи Нова ТВ. В момента тарифата за студентите от Европа е еднаква с тази на британските студенти, като на година следването им излиза до 9000 паунда. Ако обаче европейските студенти започнат да бъдат таксувани като студенти от трети страни, сумите ще скочат от 10 до 38 000 паунда годишно. Неизвестните около Brexit засега не спират българските студенти да кандидатстват в британски университети, твърдят експерти. През януари тази година, когато беше крайният срок за прием, документи са подали 1900 българи. Това е само с 9% по-малко от миналата година, когато те са били 2080. Според различни медии в Обединеното кралство преди дни на закрито заседание британският министър на образованието, вече е предложил промени в отпускането на кредити за чуждестранни студенти. В мотивите се посочва, че кредити трябва да се раздават само на британци, тъй като е много трудно да преследваш по света чужди граждани, които не ги връщат.  От консултанските фирми за образование в чужбина са категорични, че за тези, които в момента са студенти в страната нямат повод за тревога, тъй като таксата им ще остане, колкото е била при приема. За кандидатстващите обаче през 2021 г. всичко ще зависи от това дали Brexit ще се осъществи със сделка или не. „Файненшъл таймс“: Лондон планира скок в цените за студентите от ЕС след Brexit “Ако се случат нещата със сделка, в самата сделка има заложено гарантирано финансиране за 2 години след датата на подписване. Ако излезе без сделка, нещата очевидно ще се променят”,обясни Светлан Данев. За същото вече намекна и зам.-министърът по въпросите на висшето образование Крис Скидмор.  „Може би сега лейбъристите ще намерят някакъв начин да финансират всички студенти от Европейския съюз, за да могат те да не плащат допълнителни такси. А това ще струва най-малко 445 млн. паунда на година. Не е правилно и да дискриминираме останалите ни чуждестранни студенти”, каза той. В отговор координаторът за Brexit в Европарламента Ги Верхофстат изпрати писмо до Тереза Мей, което публикува и в Twitter. \"Увреждането на \"уникалната и близка връзка\" между европейските и британските образователни програми ще навреди на новите поколения\", посочи тя. Не всичко е изгубено, твърдят експертите. Предстои британският образователен министър да се срещне с всичките си колеги от Европа, за да обсъдят бъдещето на студентите.", "date": "2019.05.02", "title": "След Брекзит четворен скок на обучението за българските студенти във Великобритания?"}
{"url": "https://www.faktor.bg/bg/articles/anton-todorov-yoncheva-za-poreden-pat-dokaza-che-lyavoto-i-dyasnoto-igrayat-zaedno-na-tezi-izbori", "text": "Политологът Антон Тодоров информира за странна предизборна среща днес на водача на листата на БСП Елена Йончева с топ приватизаторите на Димитровград, които се промотират като десни. Според Тодоров и Нинова и Йончева въртят сучат, но все до приватизацията опират.  „Съдете сами! Днес Йончева се е срещнала с приватизаторите на един от най-големите химически комбинати преди двадесетина години - \"Химкомбинат\"-Димитровград, днес \"Неохим\". Димитър Стефанов Димитров и неговият син Стефан Димитров приватизираха за жълти стотинки цял химически комбинат през 2000 г. Бащата беше скандално близък с Христо Бисеров в силните му години. Синът, Стефан Димитров, е скандално близък с Радан Кънев и т.н. стара десница, групирана около Демократична България днес. Стефан Димитров дори беше кмет на Димитровград преди два мандата - пак от т.н. стара десница. Днес Йончева и Деница Златева са били на среща с \"десния\" Стефан Димитров, на когото са обещали подкрепа като бъдещи уж \"леви\" евродепутати. Акцентирам на две неща - явно \"лявото\" и \"дясното\", произлезли от един бекапейски шинел играят много синхронизирано и договорено в тези избори с цел да нанесат максимални щети на ГЕРБ”, прогнозира Тодоров. Според него не било случайно изявлението преди две седмица на Елена Йончева, че ще помага на старата десница.  Тодоров акцентира върху няколко документа: „Разгледайте внимателно параметрите на приватизационния договор на Химкомбината в Димитровград, днешният \"Неохим\". Вижте числата - комбинатът е купен през 2000 г. за 100 000 щ.долара, от които 30 000 щ.долара /колкото един апартамент/ платени кеш в деня на сделката, а другите 70 000 - \"платени\" с държавни облигации!!!! Аз няма да коментирам повече. Само ще кажа, че на тези пладнешки ..... Милиончева обещава европейска помощ, когато влезе в европарламента. Това е мерзост!”, реагира политологът.", "date": "2019.05.02", "title": "Антон Тодоров: Йончева за пореден път доказа, че \"лявото\" и \"дясното\" играят заедно на тези избори"}
{"url": "https://www.faktor.bg/bg/articles/tsvetan-tsvetanov-vazhno-e-da-znaem-v-koe-evropeysko-semeystvo-shte-chlenuvat-evrodeputatite-ni", "text": "\"17 души ще изпратим в Европейския парламент – много важно е да знаем всеки от тях в кое европейско семейство членува\".  Това каза председателят на Националния предизборен щаб на ПП ГЕРБ за Европейските избори на 26 май и зам.-председател на партията Цветан Цветанов в Гоце Делчев по време на среща с представители на бизнеса и граждани, предаде „Фокус“. Той отбеляза, че ГЕРБ и СДС, които се явяват заедно на изборите, са част от ЕНП – най-голямата група в Европейският парламент. „Затова и обединихме усилията си, за да не пилеем гласовете на нашите избиратели, но и да подкрепим Манфред Вебер. Така ние даваме ясен знак пред Европа, че ще работим заедно”, каза още Цветанов. Той призова всеки един – когато отива на работа или когато е почивка, да види как се е променила България и колко неща са били постигнати, благодарение на европейската солидарност. За пример Цветанов даде автомагистрала „Струма”. „Много са тези, които искат да правят политика чрез омраза, но за мен е по-важно да се решават проблеми, както в случая с изгорялото читалище в село Скребатно. Там заедно с кмета, който е издигнат от друга партия, ще направим всичко възможно то да бъде възстановено за хората, защото читалището е място, което дава възможност да съхраняваме културата”, подчерта Цветанов. Той отбеляза, че в Рибново, в Гоце Делчев, а и на много други места са били инвестирани и продължават да се инвестират средства за енергийна ефективност и подобряване на образователната инфраструктура. „700 млн. лв. от Оперативна програма „Региони в растеж” бяха инвестирани за подобряване на образователната инфраструктура на 500 училища и детски градини. За всички сгради в цялата страна ще ни бъдат необходими 9 млрд. – това можем да постигнем чрез стабилност и усвояване на европейски фондове, Норвежки и Швейцарски механизми”, уточни Цветанов. , Той коментира, че образованието е един от основните приоритети за ПП ГЕРБ, като до 2021 година ще се опитат да направят така, че заплатите на учителите да достигнат нива, които ще накарат младите хора да бъдат учители. Според Цветанов е много важно хората да знаят какво правят евродепутатите ни в Европа. По думите му особено важни са теми като мобилност, добри отношения със съседните ни страни и опазване на външната граница на Европейският съюз. „Важно е да имаме диалог с нашите съседи. Много хора обвиняват премиера Бойко Борисов, че поддържа добри отношения с Турция, но благодарение на тях няма мигрантски натиск към България”, каза Цветанов, отбелязвайки че не така стои въпросът с Гърция. Цветанов подчерта, че темата „Западни Балкани”, която е била приоритет за България по време на европредседателството ни, е дала много резултати, един от които е подобряване отношенията между Гърция и Северна Македония. Цветанов отбеляза, че е много лесно да се говори против опонентите, но това няма да даде резултати. „Нека хората сами си направят извода – дали тези, които сега управляват, успяха да постигнат резултати и дали гласът ни бе чут в Европа”, подчерта Цветанов. Той допълни, че ако влезнат в тона на БСП, ще се измести фокусът върху това, което е било постигнато, и хората ще бъдат отвратени. „Ние не трябва да превръщаме политиката в агресия, търсейки политически дивиденти. Такива могат да бъдат постигнати само чрез реални политики, които допринасят за решаването на проблемите”, коментира Цветанов. Той добави, че през годините чрез националния бюджет и европейските фондове са били решени много проблеми. Той изказа благодарността си към партиите, които са подписали споразумение с ГЕРБ за общо явява на евроизборите. Цветанов бе категоричен, че без стабилност няма как да бъдат постигнати резултати и чрез предсрочните избори, каквито искат опонентите им, няма да решат проблеми, а дори напротив.", "date": "2019.05.02", "title": "Цветан Цветанов: Важно е да знаем в кое европейско семейство ще членуват евродепутатите ни"}
{"url": "https://www.faktor.bg/bg/articles/moskva-si-pravi-ustata-za-sreshta-pompeo-lavrov", "text": "В Москва не изключват среща между държавния секретар на САЩ Майк Помпео и министъра на външните работи на Руската федерация Сергей Лавров. Това съобщиха за TACC от Департамента по информацията и печата към Министерството на външните работи на Руската федерация.  „Не изключваме възможност за такава среща“, подчертаха от ведомството в отговор на молба на агенцията за коментар на информацията, разпространена от Държавния департамент на САЩ. Съответното заяви представител на външнополитическото ведомство във Вашингтон с висок ранг в рамките на специален телефонен брифинг, посветен на предстоящата визита на Помпео в Европа. Отговаряйки на въпрос на кореспондент на TACC, американският дипломат уточни, че все още няма окончателна договореност за времето и формата на контакта между ръководителите на външнополитическите ведомства на САЩ и Русиия. „Към настоящия момент просто не мога да представя никакви допълнителни детайли. И двамата ще се намират там – на министерската среща на Арктическия съвет и свързани с тях събития. Те ще имат възможност да се срещнат и да обсъдят всякакви теми, които изберат. На настоящия етап не мога да посоча нито времето, нито формата [на предстоящия контакт между Лавров и Помпео]“, поясни представителят на Държавния департамент на САЩ.", "date": "2019.05.02", "title": "Москва си прави устата за среща между Помпео и Лавров"}
{"url": "https://www.faktor.bg/bg/articles/istorik-grazhdanskata-voyna-vav-venetsuela-e-mnogo-blizo", "text": "Сблъсъците във Венецуела продължават. Какъв ще е краят на операция \"Свобода\"? Според историка и анализатор доц. Александър Сивилов гражданската война в страната е плашещо близо.  \"Жертвите растат. Дано натискът от международната общественост попречи на избухването на гражданска война. Венецуела е заложник на Великите сили. Това го разбрахме от САЩ и Русия. Една изключително богата държава е съсипвана, защото може да се издържа сама. Има политически и икономически изгоди за Великите сили, които пречат на Венецуела да се нормализира\", отбеляза странният \"историк\" в \"Денят ON AIR\".   По думите на госта все още официалната власт контролира територията на страната, а през последните дни президентът на Венецуела Николас Мадуро показал, че правителството му може да продължи да управлява. \"САЩ смятат, че трябва да се търси използване на армия. Съмнявам се, че САЩ ще използват собствената си армия. Режимът на Мадуро е заплаха за едно крайнодясно правителство. В Чили и Бразилия властват крайнодесни правителства. Те пренаписват историята. Венецуела представлява ценна точка за САЩ заради петрола, с който разполага латинската държава\", посочи Сивилов.  \"Надявам се да не видим преврат във Венецуела. Ако това стане, ще избухне гражданска война, която ще излезе от държавата. Ще пламне цяла Южна Америка. Влошаването на политическата обстановка се получава отвън. Гражданската война е много близо. Трябва да се намери баланс. Русия се опитва да пренесе новата Студена война на американска почва\", подчерта историкът пред Bulgaria ON AIR.", "date": "2019.05.02", "title": "\"Историк\":  Гражданската война във Венецуела е много близо"}
{"url": "https://www.faktor.bg/bg/articles/novini/svyat/tramp-prizova-za-barzo-prekratyavane-na-brutalnite-represii-sreshtu-venetsuelskiya-narod", "text": "Държавният глава на САЩ Доналд Тръмп призова за бързо прекратяване на „бруталните репресии\" срещу венецуелския народ, предава AFP, като пояснява, че изявлението му е във връзка с неуспешния бунт на военните, които преминаха на страната на подкрепяния от САЩ опозиционен лидер Хуан Гуайдо. „Бруталната репресия срещу венецуелския народ трябва да бъде прекратена и то скоро“, подчерта Тръмп от събитие в Белия дом. „Хората гладуват. Те нямат храна, нямат вода, а това някога беше една от най-богатите страни в света\", допълни американският президент. „Така че ние им пожелаваме всичко добро, ще бъдем там, за да им помогнем; ние сме там, за да помогнем", "date": "2019.05.02", "title": "Тръмп призова за бързо прекратяване на „бруталните репресии\" срещу венецуелския народ"}
{"url": "https://www.faktor.bg/bg/articles/novini/svyat/provokatsiyata-na-putin-s-ruskoto-grazhdanstvo-na-zhitelite-na-donbas-stava-absurdna", "text": "От 3 май миграционната служба на непризнатата Донецка народна република ще започне приемането на документи за получаването на руско гражданство, предава Интерфакс, като се позовава на информация от властите в Донецк, цитира \"Фокус\" .  Една абсурдно ситуация, следствие на поредната провокация на руския президент към Украйна.   От следващата седмица документи ще се приемат във всичките 33 подразделения на миграционната служба на ДНР.След проверка те ще бъдат предавани на Главното управление по миграционните въпроси на Руската федерация в Ростовската област. Срокът за разглеждане на заявленията на кандидатите е три месеца. При положително решение новите руски граждани ще взимат документите си от Ростов, докъдето ще бъдат транспортирани чрез специални автобуси.  Съответният указ на Владимир Путин за предоставяне на руско гражданство на жителите на Донбас бе подписан на 24 април, припомня агенцията.", "date": "2019.05.02", "title": "Провокацията на Владимир Путин с руското гражданство на жителите на Донбас става абсурдна"}
{"url": "https://www.faktor.bg/bg/articles/novini/svyat/voenniyat-ministar-na-sarbiya-s-ultimatum-ako-ne-ni-iskat-v-es-shte-vlezem-v-drug-sayuz", "text": "Сърбия е уморена от Европейския съюз, въпреки че европейската ориентация все още е стратегическата цел на Белград. Това съобщи в четвъртък сръбският министър на отбраната Александър Вулин в интервю за телевизия Pink, предава TACC. „Можете да чуете от ръководството на ЕС, че са уморени от разширяването, време е ясно да се каже дали ЕС е заинтересован от приемането на Сърбия. Те казват: „Уморени сме от разширяването. И сме уморени от вас! Уморихме се от това външната ви политика да променя целите си постоянно, не сме осъдени на членство в Европа, ЕС е стратегическа ориентация на Сърбия, но няма да ви молим за това“, цитира агенцията думите на Вулин.  Според него Белград има алтернатива на ЕС. „Ако не ни искате, има и други съюзи и други нации, които ще си сътрудничат с нас на равна основа. Това не трябва да означава, че ще влезем в някакъв вид съюз, защото няма нищо организирано като ЕС\", заяви министърът на отбраната на западната ни съседка. Външната политика на Сърбия предвижда запазването на приятелските отношения с Руската федерация и Китайската народна република, както и развитието на отношенията с ЕС и САЩ. Белград възнамерява да запази военния неутралитет, като откаже да се присъедини към НАТО и други военни блокове. Тази позиция предизвиква възражения на Запад: Сърбия многократно е разбирала, че европейската интеграция е възможна само ако са изпълнени две условия - признаване на независимостта на Косово и прекратяване на приятелските отношения с Руската федерация.", "date": "2019.05.02", "title": "Военният министър на Сърбия с ултиматум: Ако не ни искат в ЕС, ще влезем в друг съюз"}
{"url": "https://www.faktor.bg/bg/articles/novini/balgariya/georgi-dimov-pohodat-na-nadezhdata-e-poredniyat-opit-za-shantazh-ot-ankara", "text": "\"Походът на надеждата“, при който около 30 000 мигранти могат да се насочат към България от Турция, е поредният опит за шантаж от Анкара\". Това каза пред \"Фокус\" бившият генерален консул на България в Одрин Георги Димов.  „Това оръжие се използва по три направления и съображения, лично от сегашния президент Реджеп Таийп Ердоган. На първо място – за политически натиск, получаване на визова либерализация за пътуване на турски граждани в ЕС, както и за преразглеждане и модернизация на митническия съюз и евентуално продължаване на преговорите за присъединяване. На второ място – увеличаване на финансовите траншове от Брюксел, именно заради мигрантската тежест. Третото направление е в посока попълване на дълбоките пробойни в днешното плачевно състояние на турската икономика с насочени за бежанците еврофондове“, обясни бившият генерален консул на България в Одрин. Георги Димов припомни, че преди месец е имало подобен опит за шантаж, отново в близост до границата с България, когато хиляди мигранти са пристигнали в Одрин. Има оценки, според които кризата в Турция представлява заплаха за страните с възникващи пазари – 22 държави, включително България. Това се усеща, защото заради срива на турската лира, българският износ се затруднява и се увеличава вноса. Има постоянно нарастващ външнотърговски дефицит, обобщи Георги Димов.", "date": "2019.05.02", "title": "Георги Димов: „Походът на надеждата“ е поредният опит за шантаж от Анкара"}
{"url": "https://www.faktor.bg/bg/articles/obshtestvo/zakon-i-red/arestuvaha-dashteryata-na-shef-vav-vinprom-karnobat", "text": "Дъщерята на търговския директор на \"Винпром - Карнобат\" Емил Пилев е сред задържаните при днешната акция на Спецпрокуратурата, ДАНС и МВР по повод разследвани измами с европари, раздадени по програмата \"Млад фермер\", съобщи Нова телевизия. Акцията се проведе рано сутринта на 5 места в страната - София, Пловдив, Сливен, Карнобат и Бургас. Самият Пилев отказа да разкрие дали дъщеря му е участвала в \"Млад фермер\". Според предварителната информация, в центъра на измамата е бизнесменът Миню Стайков. Той е в ареста от септември 2018 година, когато му беше повдигнато обвинение за производство на цигари без платен акциз. Още тогава от прокуратурата казаха, че името му е свързано и със злоупотреби с европари по земеделски програми. А днес прокуратурата тръгна по следите на тази схема. Преди половин година обвинението даде информация как е действала схемата за източване на пари по програма \"Млад фермер\". Миню Стайков ги е прибирал, но задочно - чрез подставени лица, които са деца на негови служители. Те се регистрирали като еднолични търговци, кандидатствали по програмата. След одобрение, получавали финансиране, което впоследствие предоставяли на Стайков. Както знаете сумите не са малки, към момента сме установили 7 млн. Следователно да участват в обратни писма, в които предявяват, че придобитите от тях суми, ще бъдат предадени на Стайков, обясни прокурорът Димитър Петров. Според адвокат Ина Лулчева обаче няма данни за тези обвинения. По време на днешната акция бяха претърсени различни адреси и офиси. Най-много полиция беше изпратена в Карнобат. Претърсен беше офис на Стайков. Акция се проведе и в София. Тази сутрин е бил претърсен домашният адрес на Миню Стайков, който се намира в кв. \"Бояна\".", "date": "2019.05.02", "title": "Арестуваха дъщерята на шеф във винпром \"Карнобат\""}
{"url": "https://www.faktor.bg/bg/articles/tsik-shte-posochi-sektsiite-kadeto-shte-se-ima-mashinno-glasuvane", "text": "Към настоящия момент няма сигнали за случаи, в които да няма достатъчен брой хора за сформирането на Секционни избирателни комисии (СИК). Това разкри в сутрешния блок на БНТ говорителят на Централната избирателна комисия Александър Андреев.  \"В момента ЦИК довършва методическите указания за СИК. Районните избирателни комисии трябва да планират обученията на СИК. Промените в Изборния кодекс позволяват на всяка една парламентарно представена политическа сила да има по един член в СИК\", допълни Андреев По думите му 3000-те секции, където ще има машинно гласуване, вече са избрани. Те могат да бъдат открити на сайта на ЦИК.", "date": "2019.05.02", "title": "Председателят на ЦИК разкри подробности за вота на 26 май"}
{"url": "https://www.faktor.bg/bg/articles/obshtestvo/ulitsata/mayski-snyag-iznenada-shoforite-v-smolyansko", "text": "Майски сняг изненада шофьорите в Смолянско, след като в сряда заваля в района на Пампорово и прохода „Превала“. По данни на Областното пътно управление снежната покривка е около 2-3 см в различните райони. Температурите в областта през денонощието са варирали от 4 до 12 градуса, което е допринесло и за бързото разтопяване на снега по шосето. „Пътищата в областта са мокри, но няма сигнали за проблеми. По двата прохода има сняг,но той е в страни на пътните платна“, добавиха от Областното пътно управление, цитирани от Дарик радио.", "date": "2019.05.02", "title": "Майски сняг изненада шофорите в Смолянско"}
{"url": "https://www.faktor.bg/bg/articles/osadenite-politsai-za-smartta-na-chorata", "text": "Петимата благоевградски полицаи, които са в затвора в Бобов дол с присъди по 7 г. по делото \"Чората\", излязоха с обръщение към държавните институции, органите на законодателната, изпълнителната и съдебната власт, медиите и гражданското общество. В него те изтъкват, че са осъдени несправедливо - за това, че са изпълнили обществения договор с родината. УВАЖАЕМИ ДАМИ и ГОСПОДА, Бием камбаната за опасността от мракобесието на тъмните сили на прехода, които убиват живота и бъдещето на България. НЕВИННИ СМЕ и сме ОСЪДЕНИ НЕСПРАВЕДЛИВО! За това, че сме изпълнявали обществения си договор с родината - участвайки в законно разпоредена и извършвана полицейска операция за противодействието на търговията с наркотици и сексуалната експлоатация на български момичета, след като с престъпления бяха манипулирани фактите по обективните причини, довели до настъпване смъртта на задържаното лице, български съд каза на нас и на Вас - всички български граждани, че всъщност полицаите сме умишлени убийци. От първия момент знаем и сме убедени, че невинността ни ще бъде установена! От първия момент до днес сме оказвали пълно съдействие за провеждане на всички поискани действия по разследването и провеждане на образуваните производства. Но и впоследствие ни се наложи да се борим с неистови усилия с действията на престъпни интереси, реализирани чрез институции на държава, намираща се в безпомощно състояние от хватката на мракобесието. Първоначално експертите след извършена аутопсия установиха и посочиха като причина за настъпилата смърт на задържаното лице \"остра сърдечносъдова и дихателна недостатъчност\". Без да се изчака заключението на назначените от разследващите експерти, по искане на роднините на Ангел Димитров са назначени нови експерти - посочени поименно от тях. Така проф. Раданов извършва формална реаутопсия на трупа, който е престоял без следствен надзор и на нерегламентирано място 9 дни. Проф. Раданов прави заключението си, без да е иззел надлежно, без да е изследвал и да е съхранил посочените за иззети проби при реаутопсията, както и дори без да виждал аортата, за която твърди, че е разкъсана от нанесен удар от полицаите. Проф Раданов е дал НЕВЯРНО заключение, което, установено след проведено разследване, представлява ПРЕСТЪПЛЕНИЕ. Обещано ли беше на проф. Раданов, че няма да бъде допусната друга експертиза - защото именно това се случи - повече от три години - на досъдебното производство и впоследствие на четири съдебни инстанции се борихме за правотата си - и с неистови усилия успяхме да бъде допусната друга съдебномедицинска експертиза - едва след като бе представено заключението на експерт от САЩ. Пет последващи съдебномедицински експертизи, извършени от осемнадесет водещи специалисти, категорично отрекоха заключенията, направени от експертизата на проф. Раданов - категорични са всички, че настъпилата смърт няма травматичен произход - констатираните травми - всички са леки, и както поотделно, така и в съвкупност не могат и не са причинили смъртта на лицето - за което сме обвинени по това дело. Категорични са експертите, че няма данни да е нанасян описаният от проф. Раданов побой. И след 14 години разследване и заседания, в дните преди Възкресение Христово, някой реши и \"издаде присъда\", потвърждавайки тази, произнесена през 2008 година, която се позовава само на \"експертното\", но НЕВЯРНО и ПРЕСТЪПНО заключение, дадено от проф. Раданов. Такава присъда е издадена срещу българските полицаи и българското МВР. Защото на наше място можеше да бъде всеки служител на МВР, както и всеки един от десетките колеги, които бяха включени в операцията. Тази присъда, както и обвинението, почиват на лъжите и неверните твърдения на проф. Раданов - самоубил се в хода на съдебното производство. От всички 30 души свидетели по делото тези присъди ползват само и единствено свидетелските показания на двете сестри - на 16 и 18 г. - по-малката от тях - интимна приятелка на Димитров, с когото са се запознали, след като той им е уредил да си вземат изпити в гимназията и който е употребявал и им е показвал как се употребява кокаин. С тази присъда е прието от съда като утежняващо вината обстоятелство - фактът, че Писов посреща дошлия дежурен патрул на улицата далеч от инцидента и го изпраща да доведе поемни лица, което направил с цел да се постигне и укрие целения резултат!!??!! Съдът приема, че от прочита на протоколите и прослушване на записите на телефона може да се направи предположение, че мъжът, чийто глас е записан, се занимава главно със свеждане към проституция. Но поради това, че телефонният номер не е регистриран на Ангел Димитров - не е доказано, че е неговия глас. /Как тогава след прослушване именно на тези телефон - на мястото на срещата и интимната си приятелка се озовава точно Ангел Димитров?/. Съдът приема, че \"заплахите, които обектът на разработката отправя към тези проституиращи жени, не са с цел да ги сведе към проституция, а с цел да изпълняват задължението си да изпращат пари\", поради което не вижда данни за извършено престъпление! Съдът приема \"освен СРС по делото са налице доказателствени средства, както и обективни находки, че Ангел Димитров понякога употребявал кокаин /показанията на приятелките му и намерения кокаин в урината при аутопсията/, и заключава: \"От тях може да се съди, че той е ползвал или е намирал на други лица по тяхна молба кокаин за лична консумация, но не и че се е занимавал с пласиране на наркотици на много други лица.\" !?!? Лъжата в тази присъда явно ползва внушенията чрез медиите и на снимки на трупа на Димитров, без да се пояснява, че причината да изглежда така трупът е начинът, по който е настъпила смъртта - картина на бързо настъпила смърт - изразеното посиняване се дължи на остър кръвен застой в резултат на внезапно спиране на сърцето. Този съдебен процес започна с тежко нарушаване и несъобразяване на правилата на наказателното производство и на нашите права! За съжаление - така и завършва за момента. Още преди започване на делото СЪДЪТ ОТКАЗА да разглежда внесеното от прокурора обвинение - за причиняване на смърт по непредпазливост, и даде задължаващи прокурора указания - да внесе обвинение за извършено умишлено убийство, извършено по особено жесток начин - с нанесен побой по особено мъчителен начин и на лице в безпомощно състояние. Прокурорът внесе отново повдигнатото обвинение - за причиняване на смърт по непредпазливост, и след повторните указания и отказ от съда да гледа делото поиска отвод на съдията. Резултатът бе, че отстраниха прокурора от делото, определиха нов прокурор, който чинно изпълни и изпълняваше защита на експертизата на проф. Раданов. Този прокурор беше повишен в развитието на делото и впоследствие се явяваше като прокурор и в апелативната инстанция. А съдията, дал указания какво обвинение да се повдигне, още преди да е проведено пълно разследване, гледа делото и произнесе първата осъдителна присъда - 91 г. лишаване от свобода. Тежко нарушение на правата ни бе извършено и при разглеждане на делото от Съда по правата на човека в Страсбург, на което дело не сме участвали, а на съда са представени само избирателно обслужващи жалбоподателите доказателства, без дори да е споменато, че заключенията на експертизата на проф. Раданов са категорично отхвърлени и е установено, че невярното заключение е извършено престъпление. И тези присъди са произнесени \"В името на народа\"?! Призоваваме, сега вече не сме задължени да мълчим за доказателствата по делото - да бъдат разсекретени и публикувани всички доказателства по делото - да се чуят записите от СРС, прилагани на Ангел Димитров почти 6 месеца, защото на нашето общество и на нас ни е нужна оценката на народа. Тези присъди не са произнесени в интерес на народа и на обществото! Нас няма за какво да ни наказвате - ние изпълнихме задълженията си, както изисква законът и моралът. Нас няма за какво да ни превъзпитавате - ние сме доказали службата си към обществото, самосъзнанието и отговорността си. Ние не сме лъгали - винаги съдействахме. Ние няма за какво да бъдем наричани убийци и изпращани в затвора като тежки криминални и общественоопасни престъпници - интерес да ни унижава има само престъпният свят. С болка констатираме, че го постига. Но и НИЕ НЯМАМЕ ВИНА, поради което Ви призоваваме да обърнете специално внимание на този забравен случай и да ни подкрепите в борбата да бъде забелязана истината, която тропаше на вратата на съда, но явно някой смени бравата. Всички човешки граници по този случай бяха прекрачени. Явно трябва - ОБРЪЩАМЕ СЕ КЪМ ВАС С огромни признателност и благодарност към всички, които са и бяха до нас в тази нечестна и несправедлива борба, и ПРИЗОВАВАМЕ Уважаеми граждани, колеги, управляващи, общественост, ПОДКРЕПЕТЕ НИ В ОТСТОЯВАНЕТО НА ИСТИНАТА и ТЪРСЕНЕТО НА СПРАВЕДЛИВОСТ, нека тази система да се осъзнае, че е призвана да осъществява изкуството на ДОБРОТО и СПРАВЕДЛИВОСТТА, а не да служи на мракобесието. 28 април 2019 г., о.р. Мирослав Писов затвора гр. Бобов дол", "date": "2019.05.02", "title": "Осъдените полицаи за смъртта на Чората: Наказани сме несправедливо, за това че изпълнихме дълга си към родината"}
{"url": "https://www.faktor.bg/bg/articles/obshtestvo/lekari-preduprezhdavat-nablyudava-se-zasilena-zabolevaemost-na-ostri-respiratorni-gripopodobni-infektsii", "text": "Наблюдава се засилена заболеваемост на остри респираторни грипоподобни инфекции,съобщи общопрактикуващият лекар д-р Бисер Георгиев. Вирусът поваля и малки, и големи, но по-честите случаи са при децата, пише \"24 часа\". Започва като типична вирусна инфекция с възпаление на дихателните пътища - първоначално горните, с болка в гърлото, секрети от носа. Може температурата да се повиши в първите дни. Ако не се лекува, инфекцията слиза надолу и засяга долните дихателни пътища с бронхит или пневмония. Възможни са болки в ставите и мускулите, налице е обща отпадналост, обясни още д-р Георгиев. Според медика, лечението не трябва да започва с антибиотици. Препоръчва се на пациентите да си приемат общоукрепващи средства и витамини. При нужда от лекарства, които са ефективни при екстремна температура, и такива, които облекчават другите оплаквания - главоболие, гърлобол, кашлица, хрема, отпадналост. Болните да си стоят вкъщи, за да се възстановят без усложнения, а и за да не разпространяват инфекцията. По думите на лекаря, вирусът се предава много бързо и повсеместно. Диагнозата се поставя по клинична картина, а какъв точно е патогенът, може да каже единствено вирусологично изследване.", "date": "2019.05.02", "title": "Лекари предупреждават: Наблюдава се засилена заболеваемост на остри респираторни грипоподобни инфекции"}
{"url": "https://www.faktor.bg/bg/articles/obvinenieto-iska-postoyanen-arest-za-trima-uchastnitsi-vav-vendetata-v-kuklen", "text": "Районна прокуратура-Пловдив внесе искане в съда за определяне на мярка за неотклонение „задържане под стража“ спрямо трима обвиняеми за хулигански действия в Куклен, съобщиха от прокуратурата. Районна прокуратура-Пловдив внесе искане в съда за определяне на мярка за неотклонение „задържане под стража“ спрямо Р.К., на 22 г., привлечен като обвиняем за хулиганство, причиняване на лека телесна повреда на полицейски служител при изпълнение на служебните задължения и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен, обл. Пловдив – престъпления по чл. 325 ал.1 във вр. чл.20 ал.2 във вр. ал. 1 от Наказателния кодекс и по чл. 131 ал.2 т.4 във вр. чл.130 ал.2 от Наказателния кодекс по чл. 216 ал.1 във вр. чл. 20 ал. 2 във вр. ал. 1 от Наказателния кодекс, и спрямо В.К., на 25 г., привлечен като обвиняем за хулиганство и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен, обл. Пловдив – престъпления по чл. по чл. 325 ал.1 във вр. чл.20 ал.2 във вр. ал. 1 от Наказателния кодекс и по чл. 216 ал.1 във вр. чл. 20 ал. 2 във вр. ал. 1 от Наказателния кодекс,  и спрямо И.А., на 21 г., за това, че на 28 април 2019 г., причинил лека телесна повреда на втори полицейски служител при изпълнение на служебните задължения – престъпление по чл. по чл. 131 ал.2 т.4 във вр. чл.130 ал.2 от Наказателния кодекс. Спрямо 40-годишната З.К., привлечена като обвиняема за извършени хулигански действия на 28 април 2019 г., в гр. Куклен, обл. Пловдив, е определена мярка за неотклонение „Подписка“, а спрямо непълнолетния К.К., на 16 г., привлечен като обвиняем за това, че на същата дата и място, извършил хулигански действия и унищожил чужда движима вещ – задно обзорно стъкло на патрулен автомобил на ОД на МВР-Пловдив, е определена мярка за неотклонени „Под надзора на родител“. Районен съд-Пловдив ще заседава днес по искането на прокуратурата за определяне на мярка за неотклонение „задържане под стража“ спрямо тримата обвиняеми.", "date": "2019.05.02", "title": "Обвинението иска постоянен арест за трима участници във вендетата в Куклен"}
{"url": "https://www.faktor.bg/bg/articles/evakuiraha-uchenitsite-v-dobrichkata-ezikova-gimnaziya", "text": "Заради разпръснат лютив спрей тази сутрин занятията в Езикова гимназия „Гео Милев“ в Добрич са били преустановени за около два часа. Това съобщи началникът на Регионалното управление по образование в Добрич Жоро Тошков, предаде „Фокус”. По-рано днес той е получил обаждане по телефона от директора на гимназията. Информиран е за случая. „Децата са били изведени извън сградата, помещенията са били проветрени и в следобедните часове учебните занятия са възстановени и протичат нормално\", посочи Жоро Тошков. Подаден е сигнал и до полицията в Добрич. Стоян Стоянов, говорител на ОДМВР, потвърди за случая и добави, че на този етап не може да даде повече подробности, тъй като полицаи изясняват на място какво се е случило.", "date": "2019.05.02", "title": "Евакуираха учениците в добричката езикова гимназия"}
{"url": "https://www.faktor.bg/bg/articles/politsai-vlyazoha-v-ofisite-na-minyu-staykov", "text": "Полицаи проверяват един от офисите на Миню Стайков в центъра на Карнобат. Акцията е започнала малко след 8 часа тази сутрин, предаде ТВ Европа. Цивилни полицаи разпитват двама служители на бизнесмена, които са в офисите. По неофициална информация вътре има и представители на спецпрокуратурата. Служителите в този офис в центъра на Карнобат се занимават предимно с изкупуване на земеделска земя, разказаха жители на града. Срещу Стайков е повдигнато обвинение за ръководене на престъпна група за държане и продажба на цигари без акцизен бандерол, данъчни престъпления и пране на пари. На 5 септември 2018 г. Специализираната прокуратура започна разследване и влезе в офисите на дружествата \"Винпром Карнобат\" ООД, \"Сис Индустрийс\" ООД и \"Топаз Мел\" ООД. Ден по-късно стана ясно, че тя е повдигнала обвинения на осем души за участие в организираната престъпна група, ръководена от Миню Стайков. През декември Стайков беше оставен за постоянно в ареста. С решение на Специализирания апелативен съд от 26 март 2019 г. Стайков бе върнат в ареста. Той ще бъде лекуван в МВР болницата под охрана.", "date": "2019.05.02", "title": "Полицаи влязоха в офисите на Миню Стайков"}
{"url": "https://www.faktor.bg/bg/articles/ostaviha-v-aresta-trima-ot-zadarzhanite-za-pogroma-nad-patrulkata-v-kuklen", "text": "Пловдивският районен съд взе най-тежката мярка за неотклонение \"задържане под стража\" спрямо Р.К., В.К. и И.А., които са обвинени в извършване на хулигански действия в гр. Куклен на 28.04.2019 г. Това съобщиха от пресцентъра на Съдебна палата – Пловдив. Районният съд прецени, че от показанията на свидетелите, от направените огледи и от изготвените съдебно-медицинска и авто-оценъчна експертиза може да се направи обосновано предположение, че тримата обвиняеми са съпричастни към повдигнатите им обвинения за умишлени престъпления, наказуеми с лишаване от свобода. Според съда е налице опасност при по-лека мярка за неотклонение тримата да извършат престъпление, включително и срещу правосъдието, за това им наложи мярка \"задържане под стража\". Определението не е окончателно. То подлежи на обжалване пред Окръжен съд, като в случай на жалба, делото ще се разгледа на 9 май от 15.30 ч. Спрямо Р. К., /на 22 г./, са повдигнати три обвинения, а именно за хулиганство, за причиняване на лека телесна повреда на полицейски служител при изпълнение на служебните задължения и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен, обл. Пловдив. Спрямо В. К., на 25 г., са повдигнати две обвинения, а именно за хулиганство и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен. И. А., на 21 г., е обвинен в това, че на 28 април 2019 г., причинил лека телесна повреда на втори полицейски служител при изпълнение на служебните задължения.", "date": "2019.05.02", "title": "Оставиха в ареста трима от задържаните за погрома над патрулката в Куклен"}
{"url": "https://www.faktor.bg/bg/articles/obshtestvo/noi-shte-konsultira-horata-pri-izbora-na-po-visoka-pensiya", "text": "От 7 май експертите на НОИ ще консултират хората при избора на по-благоприятен размер на пенсията - по новата или по старата методика. Това съобщи на семинар за журналисти управителят на НОИ Ивайло Иванов. Освен електронната услуга на НОИ за изчисляване на прогнозен размер, бъдещите пенсионери ще могат да се консултират и в жив разговор с експертите, защото част от тях нямат ПИК или не могат да боравят с Интернет.  Консултациите ще бъдат правени в териториалните поделения, в изнесени приемни и чрез мобилни екипи, които ще посещават населени места без ТП и изнесени приемни. Те ще бъдат правени през май, юни и при необходимост и през септември. Графици за консултациите ще бъдат качени в териториалните поделения на НОИ и кметствата.  Консултациите дават предварителни прогнозни стойности на индивидуалния коефициент и пенсията, защото те ще се извършат на базата на електронната услуга на НОИ. Важно е бъдещите пенсионери да носят документ за самоличност. Освен бъдещите пенсионери, от консултациите и от електронната услуга на НОИ, могат да се възползват и хората, на които вече им е отпусната пенсия от началото на 2019 година. Те са около 4 000 . Тези хора ще имат право в шестмесечен срок - до 2 ноември да поискат преизчисляване на пенсията и по старата методика. Ако по старата се окаже, че размерът на пенсията е по-благоприятен, ще им бъде отпуснат по-високия със същата начална дата. Над 21 хиляди са подалите заявления за отпускане на пенсия от началото на годината. Обновеният вариант на заявление ще може да бъде попълван от 7 май. В него бъдещите пенсионери ще могат да направят отметка, че искат при изчисляване на пенсията да им бъдат включени и трите най-добри години преди 1997 година.", "date": "2019.05.02", "title": "НОИ ще консултира хората при избора на по-висока пенсия"}
{"url": "https://www.faktor.bg/bg/articles/novini/svyat/sasht-startiraha-dnk-testove-za-otkrivane-na-falshivi-migrantski-semeystva", "text": "САЩ стартираха пилотна програма, която позволява на граничните служби да използват ДНК-тестове, за да разкриват измами на мигранти, влизащи в страната от Мексико, съобщава американското издание The Washington Times. През последните седем месеца граничните власти са идентифицирали повече от 1000 „фалшиви семейства“, в които възрастни се опитват да използват непридружени деца, за да се промъкнат в САЩ. Служители на вътрешната разузнаване разкриха за проблема при представянето на програмата, която им позволява да използват ДНК-тестове за идентифициране на роднинските връзки на мигрантите, които се представят за семейства. „Това определено е нарастваща тенденция\", уверява източник от службите. В сряда държавният глава на САЩ Доналд Тръмп изпрати в сряда искане за спешно отпускане на сума от 4,5 милиарда щатски долара, предупреждавайки, че без парите федералният отдел по здравеопазване и услуги ще изчерпи наличните ресурси, за да се грижи за непридружени деца мигранти, припомнят от редакцията.  Служителите по сигурността поясняват, че най-често измамите се извършват от лица, които се надяват да се възползват от пропуските в законодателството на САЩ. Те предвиждат при разкриването на подобни случаи да бъде определяна мярка за задържане от едва 20 дни, които са недостатъчни, за да бъдат приключени делата им. Така мнозина биват освободени преди да бъдат финализирани съдебните производства срещу тях и да бъдат подготвени депортациите им.  Практиката за използване на непридружени деца за влизане в САЩ е толкова разпространена, че възрастни мигранти са започнали даа наемат или дори отвличат деца, за да се представят като семейства. Точно затова ДНК-тестовете са необходимост. „Целта тук е да се идентифицират тези фалшиви семейни единици\", пояснява източник на изданието.  Граничните служители са открили 46 подобни случая през цялата финансова 2017 г., или около един инцидент на всеки 10 дни. До миналата година по това време процентът беше около един на ден. През първите седем месеца на финансовата 2019 г. има повече от 1000 случая, или около пет на ден. Това е увеличение с пет пъти спрямо предходната година. Митниците и службите за имиграция на САЩ разположиха специални екипи на границата, за да ускорят разследванията. През последните две седмици те са предоставили информация, която е довела до откриването на 33 преследвания, съобщиха официални представители. Пилотната програма предвижда взимане на генетичен материал от семействата, което ще позволи на агентите да получат резултати до няколко часа. Веднага след това събраните материали ще бъдат унищожавани.  Властите настояват случаите, в които по-възрастен брат, леля или чичо, баба или дядо са хванати с детето, да бъдат третирани като фалшиви семейства, а децата – да се считат за непридружени и съответно настанявани в приюти.", "date": "2019.05.02", "title": "САЩ стартираха ДНК-тестове за откриване на „фалшиви“ мигрантски семейства"}
{"url": "https://www.faktor.bg/bg/articles/facebook-i-instagram-se-srinaha", "text": "Потребителите на Инстаграм  и Фейбук от редица държави, включително и България съобщават за срив в услугата. Това показват данни от уебсайта Downdetector, който следи прекъсванията в популярните интернет сайтове. Сривът е започнал преди минути. За проблеми съобщават потребители от България, САЩ, Великобритания, Португалия, Испания, Италия, Хърватия, Русия и други страни. Според Downdetector, 53% от потребителите на Инстаграм  и Фейсбук се оплакват от проблеми с фийда, 32% - от проблеми с влизането.", "date": "2019.05.02", "title": "Facebook и Instagram се сринаха"}
{"url": "https://www.faktor.bg/bg/articles/balgariya-shte-plati-9-4-mln-leva-za-noviya-ofis-na-svetovnata-banka-u-nas", "text": "България ще вложи общо 9,4 млн. лева през тази и следващите четири години, за да подпомогне създаването на изнесен офис на Световната банка у нас. Разчетите са направени от Министерството на финансите. Според тях през тази година от държавния бюджет ще бъдат заделени 1,4 млн. лева. Това е вторият подобен изнесен център на Световната банка извън Америка като първия се намира в Индия. Очаква се основно у нас да работят специалисти по информационните технологии, които да представят услуги на Вашингтон. Новите работни места, които се очаква да бъдат открити ще са 300. Все още обаче не е определено място, където ще бъде изграден центъра. Началото на проекта ще бъде поставено през юли тази година като за пет години ще бъде изцяло изграден офисът и ще заработи на пълен капацитет. Точното съдържание на споразумението за създаване на изнесения офис на Световната банка няма да бъде оповестено заради клаузи за конфиденциалност.", "date": "2019.05.02", "title": "България ще плати 9,4 млн. лв. за новия офис на Световната банка у нас"}
{"url": "https://www.faktor.bg/bg/articles/s-ikona-na-sveti-georgi-izpratiha-38-ya-ni-voenen-kontingent-v-afganistan", "text": "С икона на светеца - закрилник на воините Свети Георги и водосвет от централния площад \"Свобода\" в Хасково бе изпратен 38-я ни военен контингент за участие в международната мисия на НАТО в Афганистан \"Решителна подкрепа\", предаде БТА. Зам.-министърът на отбраната Атанас Запрянов, кметът на Хасково Добри Беливанов, областният управител Станислав Дечев, зам.-началникът на отбраната ген.-лейт. Димитър Илиев, командващият на съвместното командване на силите ген.-лейт. Любчо Тодоров, командирът на Сухопътни войски ген.-майор Михаил Попов, много граждани, бяха сред гостите на тържествената церемония. Чрез хора като вас Българската армия вече е спечелила признанието, че е достоен участник в поддържането на международния мир. Вие ни представлявате пред света по най-добрия възможен начин, каза в приветствието си зам.-министър Атанас Запрянов. Убеден съм, че ще устоите на трудностите, предизвикателствата и лишенията, добави той, преди да връчи на ротата иконата на Свети Георги. Изпращаме ви на отгворна мисия в размирен район и след това ви чакаме отново на този площад, посочи кметът на Хасково Добри Беливанов, който пък подари на армейците националния трибагреник и знамето на Хасково. Зам.-началникът на отбраната ген.-лейт. Димитър Илиев предаде сертификат на ротата.  Със своите действия ще покажем, че сме подготвени и отговорни към поставените задачи. Всички военнослужещи от контингента са изключително мотивирани, отдадени и способни в своята дейност, подчерта националният командир на частта полк. Иван Иванов.  Близо 150-те заминаващи военнослужещи ще останат за до 6 месеца в Афганистан. От тях 112 ще изпълняват задачи по охраната на летището в Кандахар, а останалите - щабни дейности в столицата Кабул. По-голямата част на ротата е съставена от армейци в 31-и механизиран батальон на 2-а Тунджанска механизирана бригада. Жените под пагон са 9. Повече от половината от личния състав е с опит в задгранични мисии.", "date": "2019.05.02", "title": "С икона на Свети Георги изпратиха  38-я ни военен контингент в Афганистан"}
{"url": "https://www.faktor.bg/bg/articles/zelenski-prizova-rusiya-da-varne-na-ukrayna-kontrola-varhu-vseki-milimetar-ot-granitsata-y", "text": "Победителят на президентските избори в Украйна Володимир Зеленски даде да се разбере, че е възможно да се търси компромис в отношенията с Русия при условие, че \"бъде върнат\" на Киев контролът върху границата му, предаде БТА.  \"След всяко \"довиждане\" задължително идва \"добър ден\". Дълго мислих за \"многото общо\" между Украйна и Русия. Реалността е, че от \"общото\" ни е останало само едно - държавната граница. 2295 километра и 400 метра общо\", написа Зеленски на профила си във Facebook. Той призова Русия да върне на Украйна контрола \"върху всеки милиметър\" от границата и подчерта, че само тогава двете страни ще могат да продължат да търсят \"общото\".  Зеленски каза още, че забраната за износ на петролни продукти, опростяването на процедурата за издаване на руски паспорти на жителите на част от Луганска и Донецка област, задържането на украински моряци след инцидента в Керченския проток \"нито на йота\" не улесняват уреждането на спорните въпроси между двете страни. Той отбеляза, че такива отношения със сигурност няма как да бъдат наречени братски.", "date": "2019.05.02", "title": "Зеленски призова Русия да върне на Украйна контрола върху \"всеки милиметър\" от границата й"}
{"url": "https://www.faktor.bg/bg/articles/novini/svyat/maduro-vaorazhenite-sili-da-se-protivopostavyat-na-vseki-opit-za-darzhaven-prevrat", "text": "Президентът на Венецуела Никола Мадуро призова въоръжените сили да се противопоставят на „всеки опит за държавен преврат\" след неуспешния пуч на сили, подкрепящи лидера на опозицията Хуан Гуайдо, предава AFP, цитирана от \"Фокус\".  „Да, ние сме в битка, поддържаме висок морал в тази борба, за да обезвредим всеки предател, всякакъв участник в преврата\", заяви Мадуро по време на събитие с военното командване, на което се появи, заобиколен от войници. „Никой не може да се страхува, настъпи часът да защитим правото си на мир\", цитира агенцията думите на венецуелски президент от церемония, на която - според правителството – са присъствали 4500 военнослужещи", "date": "2019.05.02", "title": "Мадуро: Въоръжените сили да се противопоставят на всеки опит за държавен преврат"}
{"url": "https://www.faktor.bg/bg/articles/novini/svyat/asandzh-zayavi-che-ne-zhelae-da-bade-ekstradiran-v-sasht", "text": "Основателят на Уикилийкс Джулиан Асандж заяви днес в лондонски съд, че не иска да бъде екстрадиран в САЩ, където ще бъде съден за едно от най-големите изтичания на секретна информация в историята, предаде Ройтерс.  САЩ искат Асандж да им бъде предаден и го обвиняват в заговор за неправомерен достъп до информационна система, което се наказва с до пет години затвор.  Асандж, който е в британски затвор, участва в състоялото се днес предварително процедурно заседание на Уестминстърския магистратски съд чрез видеовръзка. Запитан дали е съгласен да бъде екстрадиран в САЩ, той отговори отрицателно.  Следващото заседание бе насрочено на 30 май, но то ще има процедурен характер. Разширено изслушване е планирано за 12 юни, но същинските заседания по иска за екстрадиране ще започнат след няколко месеца, съобщи съдът.  Съдът не може да започне да разглежда въпроса за екстрадирането на Асандж по същество, докато той не изтърпи наказанието си за нарушаване на условното си освобождаване под гаранция. Вчера Кралският съд на лондонския район Саутарк го осъди на 50 седмици затвор, заради това че през 2012 г., след като е бил освободен под гаранция, не се е явил в съда, а се е укрил в еквадорското посолство, предаде ТАСС. Асандж ще може да излезе на свобода предсрочно, след като изтърпи само половината от наказанието си.  През 2012 г. Асандж се укри в посолството на Еквадор, за да не бъде екстрадиран в Швеция, където бе обвинен в изнасилване. Асандж отрича да е извършил нещо нередно.", "date": "2019.05.02", "title": "Асандж заяви, че не желае да бъде екстрадиран в САЩ"}
{"url": "https://www.faktor.bg/bg/articles/korneliya-ninova-iskala-horata-da-povyarvat-che-bsp-veche-ne-e-partiyata-koyato-vseki-pat-provalya-balgariya", "text": "БСП вече е друга от 3 години. Не е онази партия, чието поредно правителство докарва България до ръба на пропастта. Това стана ясно от гостуването на лидера на партията Корнелия Нинова в \"Лице в Лице\" на Би Ти Ви. \"Разликата с другите партии е, че другите партии не искат държавата да се подреди\", смята Нинова. Водещата отбеляза, че е трудно да повярваме, че ет наистина го искат, след като след никое идване на БСП на власт това подреждане не се е случило. \"Дайте ни шанс, да направями промяната, да видим дали ще го направим. Искаме да ни повярват хората\", направи нещо като инициативнатата магиия при някои племена лидерката. \"Ние искаме да разградим паралелната държава, а не да останем част от нея\", настоя Нинова. \"Трябва да се промени основата, която е заложена в модела на управление на страната. В противен случай няма да има смисъл от подаване на оставки, защото порочният модел ще се запази“, каза още тя. Лидерът на БСП обясни, че преходът е бил сбъркан и само БСП признало това. \"Всички в БСП ще носим отговорност за изборния резултат, не се безпокойте. Надявам се резултатът да е добър. Кампанията ни върви добре, няма напрежения в листата, нито в партията. Хората могат да решат кого харесват\", заяви Корнелия Нинова. „Мисля, че ще победим. Новите хора в листата дават ново начало. Те са прекрасно съчетание между опит и младост“, смята Нинова. По думите ѝ европейските избори засягат и вътрешната ситуация в страната. Нинова смята, че се заглушава проблема с имотите и призова за още оставки. На въпрос дали БСП се страхува от дебати с ГЕРБ, Нинова отговори, че това не е така. \"Ще преценим кога и с кого да участваме в такива дебати. Основният ни конкурент е ГЕРБ и ще се участваме с дебати с тях\". „Търсих среща със Сергей Станишев преди вътрешните избори, но той не дойде. Това обаче вече е в миналото“, допълни тя.", "date": "2019.05.02", "title": "Корнелия Нинова искала хората да повярват, че БСП вече не е партията, която с всеки опит във властта проваля България"}
{"url": "https://www.faktor.bg/bg/articles/novini/balgariya/aleks-aleksiev-dokato-rusiya-se-darzhi-s-nas-kato-sas-zavisima-darzhava-shte-ni-prodava-skapi-goriva", "text": "„Американският втечнен газ в момента е с 30% по-евтин от руското гориво. Не става въпрос само за САЩ, а и за Катар, и за Австралия. Тенденцията е цената на втечнения газ да продължи да пада“. Това каза пред БТВ анализаторът Алекс Алексиев.   „Турция е ислямистка диктатура, но започна да се преориентира към втечнен газ, защото вижда накъде отиват нещата. Ние, за съжаление, все още не разбираме това“, коментира още Алексиев. Той обясни, че САЩ възнамеряват да вложат 1 млрд. долара в Европа за доставка на втечнен газ.  „Предимството на втечнения газ е, че е по-евтин. Най-голямата трагедия на държава като нашата е, че не ни третират не като търговски обект, а като зависима държава. Когато има конкуренция на пазара, ще видите как Русия ще свали цените на газа“, категоричен е Алекс Алексиев.", "date": "2019.05.02", "title": "Алекс Алексиев: Докато Русия се държи с нас като със зависима държава, ще ни продава скъпи горива"}
{"url": "https://www.faktor.bg/bg/articles/novini/balgariya/papata-idva-u-nas-s-poslanieto-mir-na-zemyata-delo-na-drug-papa-koyto-e-svarzan-s-balgariya", "text": "„Напълно сме готови (за посещението на папа Франциск – бел. ред.) и мисля, че това е радост за всички предстои нещо наистина красиво и смислено“, каза пред БНР доц. д-р Кирил Карталов. Той е член-кореспондент на Папския комитет за исторически науки във Ватикана и преподавател в Миланския католически университет. „Спорен мен сме напълно готови. Мога да кажа, че когато 2002 г. Св. Йоан-Павел II е бил в България, аз бях един студент, който си взимаше изпитите в университета. И никога не съм си представял, че 17 години по-късно тези теми, които тогава са били актуални, за мен ще бъдат и малко моето професионално амплоа“, каза той в предаването „12+4“ на програма „Хоризонт“. Шест години отминаха откакто Хорхе Марио Берголио беше избран за папа. Той идва у нас с посланието „Мир на земята“, което е свързано с друг папа, който е свързан с България, обясни доц. д-р Карталов. „Мир на земята“ е заглавието на един от най-важните документи в историята на църквата на XX век. Става дума за енцикликата „Мир на земята“ с автор Св. Йоан XXIII, който неправилно се нарича „Българският папа“, казвам неправилно, защото по тази логика може да бъде наричан и Турският папа и Френският папа и т.н. Но естествено това е една велика личност, казвам велика, защото дълги години съм изследовател на неговия личен архив от неговото десетилетие 25-34 г. на миналия век  - престоят му в България като папски представител. Изключително ценни и важни години, които оформят неговата психика и бих казал дори духовен подход към следващите събития“. “Той е в България 1925-1934 г. Казва се Анджело Ронкали с името Йоан XXIII и вече в духа на неговия опит както дипломатически, така и пастирски, създава този документ 1963 г., обнародван е на 11 април, няколко месеца след кубинската криза, в която дейно участва за нейното мирно разрешаване“, поясни Карталов.  Според него документът е толкова фундаментален, защото „това е един синтез на католическата мисъл по проблемите на мира и войната, до онзи момент такъв документ не е бил съставян“. В този дух 56 години по-късно Франциск избира мотото Pacemin Terris (Мир на земята), за да дойде на Балканите за 5-и път, този път именно в България, и да отправи посланието си за мир в духа на дирята на Йоан XXIII, но бих добавил и Павел VI и Йоан-Павел II и Бенедикт XVI, посочи още той. Доц. Кирил Карталов посочи и кои според него са основните ценности и характеристиката на понтификата на папа Франциск. „Естествено това, което винаги се твърди, че той е голям реформатор – донякъде е вярно, донякъде не е вярно. Защото всеки папа сам за себе си е реформатор в своята епоха“. „Настоящият папа Франциск е по-комуникативен от своите предшественици, макар че същото бих казал и за Йоан-Павел II, но тогава технологията не позволяваше този образ да бъде по такъв начин достъпен до всеки един човек, ако щете дори само чрез смартфона, Туитър и всички съвременни комуникации, та дори Инстаграм“. „Но, разбира се, неговите символи са по-различни, неговата комуникация чрез символи е много по-различна от тази на неговите предшественици“, посочи още Карталов и поясни: „Ясно е, че той не се движи в своята лимузина, ясно е че не спи в Апостолическия апартамент във Ватикана, ясно е че дори не носи златен кръст или златен пръстен“. ", "date": "2019.05.02", "title": "Светият отец идва у нас с посланието „Мир на земята“, дело на друг папа, свързан с България"}
{"url": "https://www.faktor.bg/bg/articles/ek-dava-shans-na-oshte-20-000-mladezhi-da-patuvat-bezplatno-v-evropa", "text": "Европейската комисия съобщи, че от днес започва да приема заявления за 20 000 карти за пътуване \"Опознай ЕС\". Всички 18-годишни младежи в ЕС могат да кандидатстват до 16 май за възможността да опознаят Европа от 1 август тази година до 31 януари 2020 година, предаде БТА. Младежите ще могат да получат безплатно пътуване, за да научат повече за европейското културно многообразие и общите ценности, съобщи пресслужбата на ЕК. Очакват се заявления от младежи, родени между 2 юли 2000 г. (включително) и 1 юли 2001 г. (включително), готови да пътуват между 1 август 2019 г. и 31 януари 2020 г. за най-много 30 дни. Заинтересованите ще трябва да кандидатстват през Европейския младежки портал. Заявленията ще бъдат разгледани от комисия, която ще избере победителите. Кандидатите ще бъдат уведомени за резултатите от подбора следващия месец. Одобрените ще могат да пътуват самостоятелно или в група до петима души. По правило пътуванията са с влак, но участниците ще могат да използват друг вид превоз (автобус, ферибот и по изключение самолет). ЕК постави началото на инициативата през юни миналата година с първоначален бюджет от 12 милиона евро. За тази година бюджетът е 16 милиона евро. Досега около 30 000 младежи получиха възможност да пътуват из ЕС, за да опознаят богатото културно наследство на континента, да се срещнат с други хора, да се докоснат до чуждите култури и да усетят духа, което обединява Европа. ЕК планира за тези цели да бъдат отделени 700 млн. евро до 2027 година. Ако Европейският парламент и Съветът на ЕС се съгласят, още 1,5 милиона младежи ще могат да пътуват по програмата, се отбелязва в съобщението.", "date": "2019.05.02", "title": "ЕК дава шанс на още 20 000 младежи да пътуват безплатно в Европа"}
{"url": "https://www.faktor.bg/bg/articles/narushiteli-v-nebeto-turski-samoleti-leteli-nad-gartsiya-po-velikden", "text": "По информация на Генералния щаб на гръцката армия през почивните дни за Великден са отчетени увеличения на нарушенията на въздушното пространство на страната от изтребители на ВВС на Турция, съобщава електронното издание на водещия атински ежедневник Kathimerini. Въпреки продължаващите усилия за съживяване на диалога за установяване на мерки за изграждане на доверие между Атина и Анкара, нарушенията от Великден показват, че пред двете страни все още предстои дълъг път, коментират от редакцията. Междувременно Анкара издаде два навигационни телекса за резервиране на зони в Егейско море и Източното Средиземноморие за учения. По-рано вестникът съобщи, че през лятото Турция планира проучвания в континенталния шелф на Гърция. Гръцки аналитици обясняват повишения натиск от страна на Турция със задълбочаването на връзките между Вашингтон, Атина и Никозия, предаде агенция \"Фокус\".", "date": "2019.05.02", "title": "Нарушители в небето: Турски самолети летели над Гърция по Великден"}
{"url": "https://www.faktor.bg/bg/articles/novini/svyat/portugaliya-zabranyava-naylonovite-torbichki", "text": "Скоро туристите, които пристигат в Португалия и отиват в магазина, няма да могат да използват найлонови торби или контейнери за храна за еднократна употреба. „Зелената партия“ представи в парламента на страната законопроект за премахване на найлоновите опаковки за плодове, зеленчуци и хляб. Депутатите вече го приеха на първо четене, съобщи Euro Pulse, цитиран от Нова телевизия. Всички магазини ще трябва да намерят екологична алтернатива на леките пластмасови опаковки, които не се разграждат. През 2021 г. ЕС ще забрани продажбата на някои пластмасови продукти за еднократна употреба, които могат да бъдат заменени с такива за многократна употреба. Под забраната ще попаднат всички пластмасови прибори за еднократна употреба, сламки за напитки, кутии за храна и други пластмасови изделия - общо около десет артикула. Очаква се до 2030 г. повече от 50% от цялата пластмаса да бъде преработена в ЕС.", "date": "2019.05.02", "title": "Португалия забранява найлоновите торбички"}
{"url": "https://www.faktor.bg/bg/articles/asanzh-ne-iskam-da-bada-ekstradiran-v-sasht", "text": "Основателят на ''Уикилийкс'' Джулиан Асанж каза пред лондонски съд, че не иска да бъде екстрадиран в Съединените щати, съобщи Ройтерс, цитиран от Спутник. Неговото изявление беше направено по време на изслушването по искането на САЩ за екстрадиране, което започна в 10:00 часа сутринта местно време в Уестминстърския магистратски съд. Междувременно РИА Новости съобщи, че Вашингтон не е предоставил пълна информация относно екстрадирането на лица, срещу които е подаден сигнал за нередности при изтичане на информация, поради което британският съд му е наредил да предостави документи до 12 юни. По-рано същия ден говорителят на австралийското Министерство на външните работи и търговията заяви, че австралийското правителство ще продължава да предоставя консулска помощ на основателя на ''Уикилийкс'' Джулиан Асандж до момента на задържането му в Обединеното кралство. Асандж бе арестуван от властите на Великобритания на 11 април по искане на правителството на САЩ. Понастоящем той е изправен пред екстрадиция в САЩ по обвинение в заговор за проникване в правителствен компютър за изтичане на класифицирана информация. ''Уикилийкс'' от своя страна заяви, че САЩ искат да конструират дело за шпионаж срещу Асанж. Обвинението в шпионаж може да бъде наказано със смъртно наказание или доживотен затвор.", "date": "2019.05.02", "title": "Асанж пред британски съд: Не искам да бъда екстрадиран в САЩ"}
{"url": "https://www.faktor.bg/bg/articles/novini/svyat/dzhokovich-obmislyam-da-vlyaza-v-politikata", "text": "Новак Джокович обмисля дали да не се включи в политиката, съобщи Нова телевизия. Той заяви, че винаги се опитва да представи страната си в най-добрата възможна светлина. Джокович отбеляза, че понякога се пита дали не трябва да се занимава с политика или с някои въпроси, свързани с тениса, които не са свързани само с играта. „Правя всичко съзнателно и отговорно, влагам всичките си сили в него. Не мога да правя нещата половинчато“, каза световната тенис легенда и добави:  „Винаги се опитвам да помагам и представям страната си по най-добрия начин. Когато се срещам с хората в Сърбия, говоря с тях, но не искам да се ограничавам до собствената си страна, да обичам само нея, а да мразя другите“. От месец ноември насам всяка събота в Сърбия се провеждат масови протести срещу управлението на сръбския президент Александър Вучич.", "date": "2019.05.02", "title": "Джокович: Обмислям да вляза в политиката"}
{"url": "https://www.faktor.bg/bg/articles/chavushoglu-donald-tramp-mozhe-da-poseti-turtsiya", "text": "Министърът на външните работи на Турция Мевлют Чавушоглу загатна за възможна визита на държавния глава на САЩ Доналд Тръмп в страната, като поясни, че тя може да се състои през юли, предава държавната информационна агенция Anadolu Agency. „През юни президентът на САЩ ще посети Европа, той също така изрази желание месец по-късно да посети Турция. Точна дата не е определена“, заяви първият дипломат на Анкара. Съгласно думите му, в последните си телефонни разговори Тръмп и турският му колега Реджеп Тайип Ердоган са „обсъдили различни теми с позитивен тон“. Коментирайки резултатите от визитата на специалния представител на САЩ за Сирия Джеймс Джефри, бивш посланик в Турция, Чавушоглу заяви, че Анкара и Вашингтон „не постигнаха разбиране по всичк", "date": "2019.05.02", "title": "Чавушоглу: Доналд Тръмп може да посети Турция"}
{"url": "https://www.faktor.bg/bg/articles/boyko-borisov-1-23", "text": "Шенгенското пространство да се пази добре, защото сега ние се пазим от него. Това каза министър-председателят Бойко Борисов след среща с премиера на Свободна държава Бавария Маркус Зьодер, предаде агенция „Фокус“  „Изявих своите претенции към колегата Зьодер, затова че Шенгенското пространство не го охранявате добре. Ние с Турция имаме споразумение и го спазваме перфектно.  Нашите проблеми са с гръцката граница. Моля да направите така, че Шенгенското пространство да се пази добре. Сега ние се пазим от Шенгенското пространство“, посочи премиерът. Според министър-председателя Шенген не е панацея.  „България е изпълнила всички критерии, заложени досега. Всички са го подкрепили. Има егоизъм в една държава и то ясно ми е казано\", каза премиерът. „Фронтекс“ има голяма и важна роля. Тя трябва да остане контролираща и съответно да пише в докладите за държавите кой как се справя. Ангажиментът за опазване на външните граници е за всяка една от граничните държави“, посочи премиерът. Според него ангажиментът на всяка една от държавите трябва да бъде ясен. „Не считам, че трябват милиарди отново да се похарчат, за да се създава гранична полиция на „Фронтекс“ при положение, че държавите с много по-малък ресурс могат да се справят“, допълни още министър-председателят.", "date": "2019.05.02", "title": "Борисов към премиера на Бавария: Шенгенското пространство не го охранявате добре"}
{"url": "https://www.faktor.bg/bg/articles/eksperti-ot-sofiyskiya-universitet-i-ban-proveryavat-mashinite-za-vota", "text": "Експерти от БАН и Софийския университет ще одитират 3000 машини, с които ще се гласува на евроизборите на 26 май. Сертифицирането и одитирането на устройствата ще стартира след 15 май, съобщи говорителят на ЦИК Александър Андреев. От БАН и от Софийския университет са изпратили писма до ЦИК, че ще предоставят свои специалисти. От ЦИК показаха и образец на бюлетината за евроизборите. Вляво в квадратчета от 1 до 27 са партиите, коалициите и независимите кандидати. Под последния номер е опцията “Не подкрепям никого”. Вдясно в кръгчета от 101 до 117 се отбелязват преференциите за даден кандидат. 8671 заявления за гласуване в чужбина са постъпили в ЦИК, след като крайният срок за подаването им изтече на 30 април. Грешки са установени при 745 заявления, или 8,7%. До 4 май ЦИК трябва да определи броят и местата на секциите в чужбина.", "date": "2019.05.02", "title": "Експерти от Софийския университет и БАН проверяват машините за вота"}
{"url": "https://www.faktor.bg/bg/articles/novini/balgariya/ekspert-chetirite-miliardi-na-ktb-minaha-pokray-ushite-ni-ne-i-kashtite-za-gosti", "text": "На много голяма част от европейците им е дошло до гуша и в този смисъл казвам, че българите не са изключение“, каза пред БНР Весела Чернева - директор на българския офис на Европейския съвет за външна политика. Тя коментира проучване в 14 страни от Европейския съюз, което изследва нагласите на европейците за изборите за Европейски парламент. „Дошло им е до гуша на Изток - повече от собствените им правителства, и хората смятат, наистина, че Брюксел е този, който може да държи сметка на местните правителства. Това е особено случаят в Румъния, а също и в Полша, и в Унгария, каза тя в интервю за предаването „12+4“ по програма „Хоризонт“. „Българското обществено мнение се вписва в тази картина и ще кажа по кой начин, въпреки че ние не сме правили такова проучване, количествено, в България. Гледаме данни на колеги, които са правили. Проучените 14 страни са основно големите страни, защото те трябва да представляват 80% от електората, но имаме и добро разпределение Север-Юг, Изток – Запад, така че смятаме, че е представителна извадката“, каза Чернева. На Запад пък на хората им е притеснено за бъдещето. Голяма част от тях смятат, че техните деца ще живеят по-зле от тях самите. Притесняват се от това как ще изглежда пазарът на труда с цялата тази роботизация. Как ще изглежда природата с промените на климата. Има един страх от бъдещето, който се изразява и в недоверие към това как националната система, но и как Европа могат да се справят с такива големи задачи, посочи още тя. Весела Чернева коментира и скандала за къщите за гости от последните дни: „Мисля, че на хората им дойде до гуша това, че и при по-едри и по-дребни скандали, непрекъснато, всъщност става дума за някакъв тип кражба, т.е. търпимостта вече към всеки балкон, всяка къща приключи. В началото, преди няколко години, все още като че ли ни се разминаваше – лесно ни минаваше на нас избирателите, докато в момента вече много по-трудно става. От друга страна много по-видими са тези неща за хората, защото те могат да се идентифицират с тях. Четирите милиарди на КТБ някак си минаха покрай ушите ни, докато тези видими неща, които можем да си представим и като себестойност, и като труд, и като това колко би ни коствало на нас, които взимаме заеми от банки и т.н. Това е, според мен, чувствителността на проблема“.", "date": "2019.05.02", "title": "Експерт: Четирите милиарди на КТБ минаха покрай ушите ни, не и къщите за гости"}
{"url": "https://www.faktor.bg/bg/articles/novini/balgariya/2-000-politsai-pazyat-papata-v-rakovski", "text": "Над две хиляди полицаи от специализираните подразделения на МВР и НСО ще охраняват папа Франциск по време на визитата му в град Раковски, съобщи „Марица“. Отделно той ще бъде зорко пазен и от службата за сигурност на Ватикана Папа Франциск триумфално ще пристигне с папамобила си в град Раковски в 10.30 часа на 6 май. Всички граждани, които желаят да видят главата на Римокатолическата църква, са добре дошли, заяви кметът на града Павел Гуджеров. Всички мерки за сигурност, които МВР ще вземе, целят да не ограничават достъпа на хората до папата, заяви началникът на Областната дирекция на МВР Пловдив старши комисар Атанас Илков. Гуджеров лично ще посрещне папата на автогарата в квартал Генерал Николаево. Оттам папамобилът ще потегли по улица \"Михаил Добромиров\", за да стигне до площад \"България\" пред църквата \"Пресвето сърце Исусово\". Всички граждани трябва да заемат местата си на площада пред храма най-късно до 9,30 часа. Тържествената литургия в най-голямата католическа катедрала у нас ще започне в 11,15 часа. На службата ще присъстват единствено 250-те деца от всички католически енории у нас на възраст от 9 и 10 години, които ще приемат първо причастие от Франциск. Две огромни видеостени се монтират, за да осигурят видимост за тържествената литургия, която ще отслужи папа Франциск от 11,15 часа и първото причастие за 250 деца от всички католически енории у нас. След обедната среща с католическите епископи в манастира на састрите францисканки \"Св. Елисавета\", папамобилът ще потегли към квартал \"Секирово\" в 14,30 часа. Миряните ще могат да посрещнат кортежа на бул. „Раковски“. Възможно папата да наруши протокола, да слезе от от автомобила и да се срещне с вярващите. Следобед ще се проведе срещата с обществеността в църквата \"Св. Архангел Михаил\". Два буферни паркинга с 4000 места са осигурени за автомобилите, които се очакват. От 5 май ще бъдат затворени две улици в Генерал Николаево - \"Москва\" и \"Филип Станиславов\", а в кв. \"Секирово\" – ул. \"Никола Вапцаров\". На 6 май придвижването между двата квартала ще бъде само пеш, ще има и други затворени улици. Хората обаче ще може да се придвижват спокойно, увериха от общинската управа. Подаръкът, който община Раковски е подготвила за папата, е изображение на църквата \"Пресвето сърце Исусово\" и на площада пред нея на местния художник Бойчо Котов. Кметът на Раковски Гуджеров изрази специални благодарности към комисар Илков за осигуряването на реда и сигурността по време на визитата на главата на Римокатолическата църква.", "date": "2019.05.02", "title": "2 000 полицаи пазят папата в Раковски"}
{"url": "https://www.faktor.bg/bg/articles/markus-zyoder", "text": "България трябва да получи повече финансиране от Брюксел за защита на границата. Това заяви премиерът на Свободна държава Бавария Маркус Зьодер по време на кръглата маса на тема \"Защита на външната граница на ЕС и миграционни политики на Република България\", предаде Novini.bg.  \"Важно e постижението на България и огромният ѝ принос за защитата на външната граница на ЕС, да получи признание и на европейско ниво. Много е важно да има партньор, на който можем да разчитаме и за който знаем, че е проевропейски ориентиран. Предстоящите избори за ЕП са изключително важни. Важно е, също така, да има повече срещи по конференции и по страните“, каза още Зьодер.  \"В Брюксел е много лесно от дистанцията да гледаш нещата без да си наясно с големите предизвикателство, но когато човек дойде на място вижда всичко от правилната гледна точка“, завърши баварският премиер Маркус Зьодер.", "date": "2019.05.02", "title": "Маркус Зьодер: Заслугата на България в защита на външните граници на ЕС трябва да получи европейско признание"}
{"url": "https://www.faktor.bg/bg/articles/novini/svyat/nad-370-zhertvi-na-boevete-kray-tripoli-za-mesets", "text": "Най-малко 376 души са били убити при боевете край либийската столица Триполи миналия месец, съобщи Световната здравна организация (СЗО), предаде БТА. Броят на ранените за същия период е 1822. Около 42 000 души са избягали от района от началото на боевете. На 4 април фелдмаршал Халифа Хафтар нареди на силите си да започнат настъпление за превземане на Триполи, където е базирано признатото от международната общност правителство на националното съгласие, оглавявано от неговия съперник Файез Сарадж. Либийската национална армия на Хафтар подкрепя паралелна администрация в Тобрук и не признава властите в Триполи. „Екстремистки милиции“ контролират либийската столица и „провалят“ усилията за политическо решение на кризата в страната, заяви днес високопоставен представител на ОАЕ, които са съюзници на Хафтар, цитиран от Ройтерс.", "date": "2019.05.02", "title": "Над 370 жертви на боевете край Триполи за месец"}
{"url": "https://www.faktor.bg/bg/articles/borisov-do-kade-mozhe-da-stigne-glupostta-opozitsiyata-tvardi-che-sam-shtyal-da-izvadya-balgariya-ot-es", "text": "Благодаря за добрите думи за България. Българският народ с много усилия постига всичко това, за което говори премиерът на Бавария, която е икономическия мотор на Германия. Неговите думи са с много по-голяма тежест от предизборните агитации на разни партии тук в България. Вчера чух, че съм щял да извадя България от ЕС. Не разбирам докъде може да стигне глупоста им. И вчера казах във Варшава, че трябва да бъдем единни и можем да бъдем само благодарни на ЕС, защото ни изведоха от мракобесните години на комунизма. Нашата партия се казва Граждани за европейски развитие и това казва всичко. Това заяви на брифинг премиерът Бойко Борисов непосредствено след срещата му с баварския премиер Маркус Зьодер. ГЕРБ има само един път и това е европейският, подчерта Борисов. Ако Виктор Орбан и Салвини правят пакт за Нова Европа, тогава защо BMW направи завод в Унгария, след като е такъв? Ние правим усилия сега за завод за автомобили и в България, и тук Германия и Бавария могат да покажат своето отношение, заяви още министър-председателят, цитиран от Канал 3.  \"Орбан ми е приятел, питате ме дали ще тръгна по неговия път - отговорът ми е твърдо \"не\". Гласувах за замразяването на членството му в ЕНП. И ако Германия направи тази стъпка към нас, ще покаже отношението си към тези, които са били успешни, дисциплинирани към Европа\", продължи Борисов. \"България е много прогнозируема при наше правителство - твърда европейска и атлантическа насоченост. Имаме и разлики с Германия - ние не построихме Южен поток, а вие направихте Северен поток. Сега се надяваме нашият газов хъб \"Балкан\" да бъде подкрепен истински и от вас, за да можем и ние да останем в газово-разпределителната система, която се изгражда\", изрази надежда българският премиер. Бойко Борисов обърна внимание, че колегата му Зьодер е бил един от най-резките срещу България преди години и му е трябвало време, за да се запознае с много от детайлите. Според него, ако и България е в Шенген и утре дойде друго правителство, което не се справя с миграционната вълна от Турция, до Холандия и Бавария ще вървят мигранти до Шенгенско пространство.  \"Шенген не е панацея. България е изпълнила всички критерии за членство, но има егоизъм от една страна. Ние охраняваме границата перфектно. И канцлерът Ангела Меркел каза, че по въздух и вода сме напълно готови за Шенген. Колегата Зьодер също беше против, но сега виждате, че е променил мнението си. Това е защото направихме много през последните години и работим непрестанно. Имаме отлични финансови показатели - най-малък външен дълг, фискалният резерв расте, почти няма безработица, БВП расте. Отличници сме в Европа и сме чудесно място за инвестиции\", добави премиерът Борисов, цитиран от Новини.бг.", "date": "2019.05.02", "title": "Борисов: До къде може да стигне глупостта - опозицията твърди, че съм щял да извадя България от ЕС!"}
{"url": "https://www.faktor.bg/bg/articles/tramp-kani-orban-na-rabotna-sreshta-vav-vashington", "text": "Говорителят на унгарското правителство съобщи днес, че премиерът Виктор Орбан е поканен от американския президент Доналд Тръмп на работна среща на 13 май, предаде АП, цитирана от БНР.  Золтан Ковач написа в Туитър, че срещата във Вашингтон ще обхване въпроси като енергийна сигурност, сътрудничество в отбраната, двустранни отношения и регионална сигурност.  През юли 2016 г. Орбан стана първият лидер на страна от Европейския съюз, който подкрепи Тръмп в президентската му кампания.  Унгарският премиер, който през април 2018 г. спечели трети последователен мандат с внушителна победа, е превърнал съпротивата срещу миграцията в свой основен политически приоритет през последните години и така стана модел за подражание на много националисти и крайнодесни в Европа.  Днес Орбан ще бъде приет от италианския вицепремиер Матео Салвини, който също се противопоставя на миграцията.", "date": "2019.05.02", "title": "Тръмп кани Орбан на работна среща във Вашингтон"}
{"url": "https://www.faktor.bg/bg/articles/novini/svyat/780-000-evakuirani-v-indiya-v-ochakvane-na-tsiklon", "text": "Близо 800 000 души в източните крайбрежни райони на Индия са евакуирани преди очакваното пристигане на голям циклон, придружаван от ветрове със скорост до 200 километра в час, съобщиха официални представители. Индийската метеорологична служба заяви, че се очаква извънредно тежката буря Фани да пристигне на сушата в петък следобед близо до свещения индуски град Пури. Служител на държавната институция за помощ е казал пред Франс прес, че 780 000 души са били преместени на по-безопасни места за една нощ от най-малко 13 области на щата Одиша, които ще понесе най-големи проблеми от мощния циклон. \"Повече хора са премествани в по-безопасни места\", заяви служителят. Създадени са около 1000 убежища в училищата и правителствените сгради, където да бъдат настанени над един милион души. В четвъртък бурята, за която се казва, че е най-голямата, която ще се стовари върху Източна Индия за почти две десетилетия, беснееше в Бенгалския залив на около 450 км от брега и се движи на запад. Очаква се скоростта на ветровете, придружаващи циклона, да бъде устойчиво около 180-190 км / ч, някои пориви ще бъдат и до 200 км / ч, което е еквивалентно на ураган от категория 3 до 4. Това ще бъде четвъртата такава буря, която ще удари източното крайбрежие на страната за три десетилетия.", "date": "2019.05.02", "title": "780 000 евакуирани в Индия в очакване на циклон"}
{"url": "https://www.faktor.bg/bg/articles/novini/svyat/savetnik-na-tramp-nyama-da-dopusnem-rusiya-da-se-mesi-v-zapadnoto-polukalbo", "text": "\"Действията на Кремъл във Венецуела са неприемливи\", заяви в интервю за телевизия CNN  Джон Болтън, помощник по въпросите на националната сигурност на президента Тръмп. \"Кремъл, както самостоятелно, така и с помощта на Куба се опитва да удържи в своята орбита Венецуела която е важна страна от Латинска Америка\", коментира Болтън. Според него, Москва не е движена от идеология, а от традиционни геополитически съображения – опит за съперничество със САЩ. \"Същевременно президентът Тръмп се опитва да внуши на Кремъл, че Белият дом възражда \"доктрината Монро\", която определя като недопустими действията на чужди страни в Западното полукълбо, непосредствено или чрез сателити\", подчерта Болтън.", "date": "2019.05.02", "title": "Съветник на Тръмп: Няма да допуснем Русия да се меси в Западното полукълбо"}
{"url": "https://www.faktor.bg/bg/articles/novini/svyat/bitkata-za-shef-na-evroparlamenta-veche-e-v-razgara-si", "text": "Евроизборите предстоят по-късно този месец, но съревнованието за поста председател на Европейския парламент вече е започнало, пише „Политико“, цитиран от БНР. Настоящият шеф на ЕП - италианецът Антонио Таяни, искат да запази работата си, въпреки че това може да се окаже трудна задача заради критики към представянето му, гафове и политически неуспехи за консервативната му партия „Форца Италия“ у дома. Ги Верхофстат – белгийският либерален лидер, се надява следизборните преговори да принудят Европейската народна партия (ЕНП) на Таяни да отстъпи поста в ЕП на неговия Алианс на либералите и демократите за Европа (АЛДЕ). Или на партия, създадена в партньорство с френския президент Еманюел Макрон. И тук идва Марейд Макгинес (ЕНП), втори мандат евродепутат и един от зам.-председателите на Европарламента, която може да се окаже перфектиният профил. Тя е ирландка в момент, в който равнопоставеността между половете, географското разнообразие и балансът между малките и големите в ЕС са изключително важни императиви. Други претенденти със сигурност ще се появят. Някои спекулират, че Манфред Вебер, лидери на групата на ЕНП в ЕП, може да се окаже новият шеф на институцията, ако опитът му да оглави Европейската комисия се провали. Приближени до Верхофстат казват, че е твърде рано да се спекулира кой ще надделее, но техният лидер отдавна се опитва да заеме поста. Въпреки че той е в списъка на АЛДЕ с водещи кандидати за ЕК, неговото предпочитание към Европейския парламент е добре известно. Белгиецът често е агресивен и обича да се кара на колегите си. За разлика от него Макгинес е сдържана и предпочита да действа задкулисно. Бивша журналистка, която е израснала във ферма, тя спечели овации като водещ преговарящ за реформа на общата земеделска политика на ЕС. В интервю за „Политико“ миналия месец в Страсбург Макгинес (59 г.) заявява, че определено има място за повече женски гласове в ръководството на ЕС и от дамите зависи да излязат на преден план. Според прогнозите следващият председател на ЕП ще ръководи най-фрагментираната институция в новата история на ЕС с увеличена фракция от бунтовни и дори враждебни крайнодесни евроскептици. „Тези, които са проевропейци, прореформисти и имат позитивен дневен ред, ще работят по-добре и по-силно заедно“, каза още Макгинес, „за да бъдат контра на тези, чиято цел е единствено унищожението на Европа“.", "date": "2019.05.02", "title": "Битката за шеф на Европарламента вече е в разгара си"}
{"url": "https://www.faktor.bg/bg/articles/novini/svyat/pravosadniyat-ministar-na-kipar-podade-ostavka-zaradi-seriyniya-ubiets", "text": "Седемте убийства, които шокираха Кипър, доведоха и до политически сътресения в правителството. Днес министърът на правосъдието и обществения ред подаде оставка, която бе приета. Два часа продължи срещата на правосъдния министър Йонас Николау с президента Никос Анастасиадис. След нея Николау обяви, че е подал оставката си като израз на политическа отговорност. Предстои и среща на началника на полицията Захариас Хризостому с президента. В хода на мащабното разследване след откриването на първото тяло на 14 април правосъдният министър и полицията бяха обвинени в „престъпна небрежност“ и остро критикувани заради бездействието на органите в случаите на изчезнали жени мигрантки, сигнали за които са били подавани през последните години. Те не са били своевременно и адекватно разследвани, което би могло да спаси някои от следващите жертви. Днес е 19-ият ден, в който продължават разследванията на ужасяващите престъпления на първия кипърски сериен убиец - 35-годишният капитан от Националната гвардия Никос Метаксас. Издирванията са съсредоточени в силно токсичното Червено езеро, където се прави опит да бъде изтеглен локализиран вчера обект, приличащ на бетонен блок. Смята се, той е свързан с втория куфар с останките на още една от жертвите на серийния убиец. Задържаният Метаксас е признал 7 убийства - на 5 жени от Филипините, Непал и Румъния и на двете малолетни дъщери на две от тях. Досега са открити четири тела. От направените аутопсии и изследвания категорично е потвърдена самоличността само на една от жертвите. Криминалистите допускат, че убийствата може да са повече.", "date": "2019.05.02", "title": "Правосъдният министър на Кипър подаде оставка заради серийния убиец"}
{"url": "https://www.faktor.bg/bg/articles/sasht-otchetoha-trikratno-povishenie-na-vnosa-na-vtechnen-gaz-v-evropa", "text": "Еврокомисарят по енергетиката Мигел Ариас Канете отчете днес близо трикратно повишение на вноса на втечнен газ от САЩ от началото на годината. На съвместна пресконференция с американския министър на енергетиката Рик Пери еврокомисарят уточни, че от началото на тази година 13 на сто от европейския внос на втечнен газ е бил от САЩ в сравнение с 5 на сто миналата година. ЕС е най-големият пазар за внос на газ, а делът на втечнения газ се увеличава, заяви Канете. САЩ са най-големият световен производител на това гориво. В ЕС работят три терминала за втечнен газ и още три се очаква да бъдат открити тази година, посочи еврокомисарят. Той отбеляза, че няма ограничения за американския внос на втечнен газ, както и че ЕС очаква делът на втечнения газ да остане около една четвърт от общото потребление на горивото в Общността. Разнообразяването на доставките е въпрос на сигурност, допълни Канете. Пери заяви, че за да бъде свободна и независима, Европа се нуждае от енергийна сигурност. Попитан защо ЕС би предпочел да внася газ на по-високи цени от САЩ, вместо евтино гориво от Русия, американският министър даде пример с несигурността на преноса през Украйна. САЩ са допълнителен енергиен източник, който ще допринесе за устойчивостта на партньорите от НАТО, поясни министърът. САЩ са против строителството на газопровода \"Северен поток-2\", който според Вашингтон ще засили влиянието на Русия върху външната политика на страните от ЕС. Такова мнение изрази днес американският министър на енергетиката Рик Пери на бизнес форума, посветен на енергетиката, в Брюксел. Ние сме против използването на енергията с цел принуда на страните. Оставаме надеждни доставчици на газ. Затова сме на мнение, че получаването на газ от САЩ е много привлекателна алтернатива за европейските страни. По тези причини ние сме срещу строителството на \"Северен поток-2\", а също така \"Турски поток\", каза той. По думите му 11 европейски страни зависят от руския газ за до 75 процента от общия си внос. Този проект ще помогне на Русия да получи още по-голямо влияние върху европейската външна политика, допълни той. Проектът \"Северен поток-2\" предвижда да бъдат изградени две линии на газопровода с обща мощност 55 милиарда кубически метра газ годишно от крайбрежието на Русия през Балтийско море до Германия. Стойността на строителството се оценява на 9,5 милиарда евро, а пускането на газопровода в експлоатация се очаква до края на 2019 година. Съоръжението ще заобикаля транзитните Украйна, Беларус, Полша и другите източноевропейски и балтийски страни през изключителните икономически зони и териториални води на пет държави - Русия, Финландия, Швеция, Дания и Германия.", "date": "2019.05.02", "title": "ЕК отчете трикратно повишение на вноса на втечнен газ от САЩ"}
{"url": "https://www.faktor.bg/bg/articles/novini/balgariya/borisov-30-hilyadi-migranti-v-turtsiya-se-gotvyat-da-poteglyat-po-balkanskiya-pat-tova-e-trevozhno", "text": "Премиерът Бойко Борисов призна, че е разтревожен от  подготовката на така наречения \"поход на надеждата\", който се организира в лагерите в Турция. Според него понеже през България не е лесно да се премине, бежанците се готвят да тръгнат по т.нар. Балкански маршрут, който беше прекъснат. \"В момента има над 30 хил. души, които сe организират да тръгнат по Балканския път, през Гърция, Македония, Сърбия, Хърватия, Австрия и Германия\", каза Борисов по време на кръгла маса на тема \"Защита на външната граница на ЕС и миграционни политики на Република България\". Според него това е много силна организация и ако тръгнат жени и деца и с тях се атакуват границите, ще стане голям проблем. \"България е приложила трите мерки, които според мен гарантират на всяка една държава в ЕС сигурност на външните граници. Първо – политическата воля на правителството да се справя с този проблем. Това е изключително важно, затова го слагам на първо място. Второ, споразумението с трети страни. Тук благодаря на ЕС, че срещата ЕС – Турция беше проведена в България\", каза премиерът. По думите му споразумението с Турция работи изключително добре на българо-турската граница. \"Трето, помощта, която оказва ЕК или европейските данъкоплатци с тези 150 млн. евро, които бяха отпуснати за външната граница. Сиреч приложим ли тези три мерки, те дават на 100 % резултат\", допълни още Борисов, цитиран от \"Фокус\". \"Само за 2018 г. са осъдени 133 лица за каналджийство, 30 са за първите 3 месеца на тази година. От 6904 нарушения на турската граница сме задържали сме 761 лица, а 5492 лица самостоятелно са се завърнали във вътрешността на Турция след като са установили наличието на български патрули по линията на границата. През 2018 г. са регистрирани 5311 граждани на трети страни, което е намаление с 23%\", похвали се той.", "date": "2019.05.02", "title": "Борисов: 30 хиляди мигранти в Турция се готвят да потеглят по Балканския път, това е тревожно"}
{"url": "https://www.faktor.bg/bg/articles/moskva-falshiva-novina-e-che-sa-zaginali-nashi-voenni-v-siriya", "text": "Новината за загинали наши военни са в Сирия е фалшива, е заявило руското военно министерство, предаде РИА Новости. От силовото ведомство на Москва отхвърлиха публикации, че при обстрел на базата \"Хмеймим\" (до средиземноморското пристанище Латакия) са били убити най-малко четирима служители на министерството на отбраната. \"За съжаление някои наши медии започнаха да разпространяват информация, която не отговаря на реалните факти. Всичките ни войници и офицери в \"Хмеймим\" са живи и здрави\", са били категорични от министерството на отбраната. От институцията са потвърдили за 12 обстрела на базата през миналия месец. Военните бяха дислоцирани в западната част на страната през 2015 г. след като руският президент Владимир Путин е бил помолен от сирийския си колега Башар Асад, припомни агенцията.", "date": "2019.05.02", "title": "Москва: Фалшива новина е, че са загинали наши военни в Сирия"}
{"url": "https://www.faktor.bg/bg/articles/novini/svyat/vav-florida-razreshiha-na-uchitelite-da-nosyat-orazhie-v-chas", "text": "Парламентът на американския щат Флорида гласува закон, позволяващ на преподавателите да носят оръжие в клас, предаде БТА. Тази мярка е изключително полемична и ефикасността ѝ предстои да бъде доказана, отбелязва Франс прес. Очаква се губернаторът на щата Рон Десантис да парафира закона. Целта му е да се избегне нова масова стрелба в училище, като тази в гимназията в Паркленд, в която през февруари 2018 г. бивш ученик застреля 17 души. Текстът бе одобрен миналата седмица в Сената на щатския парламент.  Сега в долната камара той получи 65 гласа „за“ срещу 47 гласа „против“. Законът предвижда преподавателите да носят оръжие на доброволна основа, след като са преминали курс на обучение, продължаващ 144 часа. Противници на мярката казват, че решението на насилието чрез огнестрелни оръжия не са повечето оръжия. Те твърдят, че учителите, носещи оръжие, могат да бъдат взети погрешка от полицията за опасни индивиди. След стрелбата в Паркленд Доналд Тръмп предложи да бъдат въоръжени преподавателите в САЩ, но отказа да обмисли забрана на автоматичните оръжия. Такова оръжие беше използвано в Паркленд.", "date": "2019.05.02", "title": "Във Флорида разрешиха на учителите да носят оръжие в час"}
{"url": "https://www.faktor.bg/bg/articles/novini/svyat/sred-zhertvite-na-ubietsa-ot-kipar-mozhe-i-da-sa-tri-balgarki", "text": "Серийният убиец в Кипър Никос Метаксас е написал 10 страници със самопризнания за тежките престъпления. Сред неговите жертви могат да се окажат и три българки. Офицерът от армията бил изключително ерудиран и образован, грижил се много за семейството си. Разделен е със съпругата си. Метаксас е бил добър фотограф – със собствени изложби и участия в телевизионни предавания, съобщава Нова тилевизия. Запознавал се е с жертвите си в социалните мрежи. Всички те са били чужденки, работещи в Кипър, повечето от Азия, но имало и от Балканите – Румъния и България. Една от тях е българската манекенка в Кипър - Теа Георгиева, която се запознава с него чрез общ познат. Престъпникът ѝ предлага заснемането на професионален видеоклип. Сред потенциалните негови жертви са три българки, изчезнали в различни периоди. Това са Ангелина Илиева – на 24 години, изчезнала на 30 юни 2012 г., Виолета Шекер, на 25 години, изчезнала на 31 октомври 2008 г. и Мариета Вертер, на 28 години. Първите две са живеели в Никозия, а Мариета е работила на круизен кораб. Пред съда офицерът от армията признал, че е убил пет жени и две малки момченца.", "date": "2019.05.02", "title": "Сред жертвите на убиеца от Кипър може и да са три българки"}
{"url": "https://www.faktor.bg/bg/articles/novini/balgariya/v-cherneva-bitkata-za-evropa-e-s-neizvesten-kray", "text": "Неотдавнашно проучване на общественото мнение, поръчано от ЕСВП и проведено от компанията YouGov в 14 страни от ЕС с почти 50 000 анкетирани показва, че битката в Европа е с неизвестен край: избирателите постоянно променят изборните си намерения, като предпочитанията им се местят от центъра към крайно дясното и крайно лявото, но и обратно - от крайностите към средата. В интервю за БНТ Весела Чернева заяви, че европейците сякаш имат страх от бъдещето, притесняват се от нещата, които ги очакват, голяма част от тях казват, че децата им вероятно ще живеят по-зле от тях - това важи по-скоро за старите страни членки на ЕС. \"Голяма част от европейците искат дебат за Европа и това е възможност, която политиците трябва да използват\", подчерта Весела Чернева. \"Мит е, че те искат национални решения за всичките си проблеми. Напротив, те съзнават, че Европа дава по-добрите решения в най-голяма част от наболелите проблеми\", отбеляза тя. Проучването е направено в Белгия, Австрия, Чехия, Дания, Франция, Германия, Гърция, Унгария, Италия, Холандия, Полша, Румъния, Словакия и Испания. ЕСВП проведе само качествено изследване във фокус групи в България. За изследването са избрани 14 страни, които обхващат 80% от гласоподавателите в ЕС. Великобритания не е в изследването, защото когато то е започнало, още не се е знаело, че там ще се проведат избори. За тях се предполага, че евроскептици ще влязат в Европейския парламент. \"Битката за Европа е с неизвестен край: избирателите постоянно променят изборните си намерения, като предпочитанията им се местят от центъра към крайно дясното и крайно лявото, но и обратно - от крайностите към средата. Затова предизборната кампания има смисъл\", подчерта Весела Чернева.", "date": "2019.05.02", "title": "В. Чернева: Битката за Европа е с неизвестен край"}
{"url": "https://www.faktor.bg/bg/articles/osvetiha-agenti-na-ds-v-bulgargaz-himimport-dunarit-treys-grub-pib-i-tskb", "text": "Близо 30 сътрудници на тоталитарните комунистически служби са разкрити на ръководни длъжности в дружества, направили прехвърляне на вземанията си или прихващане след поставяне на Корпоративна търговска банка под специален надзор. Това стана ясно след поредната проверка, извършена от Комисията по досиетата, свързана с фалираната по времето на коалиционното управление на БСП и ДПС с кабинета Орешарски (2013-2014) КТБ, съобщава  . Сътрудниците на Държавна сигурност или на разузнавателните служби в БНА фигурират в някои банки като ПИБ и ЦКБ, които са имали депозити в КТБ, както и в юридически дружества като Химимпорт, Трейс груп, Дунарит, ТЕЦ Марица Изток-2 и др. Проверката е обхванала общо 490 лица, от които 28 са с принадлежност към тоталитарните служби (решение №2-1612 от 23 април 2019 г.). Комисията е оповестила данните за 27 от тях, тъй като едно лице е починало в и в тези случаи по закона за досиетата информацията не е публична. Прави впечатление, че немалък брой от разкритите сътрудници на ръководни позиции в проверените дружества са щатни служители на ДС или Разузнавателното управление на Генералния щаб на БНА. Асен Димитров Бабански, член на управителен орган /Общо събрание/ -  съдружник в търговско дружество по чл. 62, ал. 12, т. 3 от ЗКИ – ОРФЕАС, ООД; Атанас Димитров Колчев, член на управителен орган /Съвет на директорите/ на търговско дружество по чл. 62, ал. 12, т. 3 от ЗКИ – ВИАСТРОЙ, АД; Борислав Сарандев Сарандев, член на управителен орган /Съвет на директорите/ на търговско дружество по чл. 62, ал. 12, т. т. 1 и 3 от ЗКИ - БЪЛГАРСКА ИНДУСТРИАЛНА И ТЪРГОВСКА КОРПОРАЦИЯ, АД, член на управителен орган /Съвет на директорите/ на търговско дружество по чл. 62, ал. 12, т. т. 1 и 3 от ЗКИ - Г И М КОНСУЛТ, АД, член на управителен орган /Съвет на директорите/ на търговско дружество по чл. 62, ал. 12, т. т. 1 и 3 от ЗКИ - член на управителен орган /Съвет на директорите/ на търговско дружество по чл. 62, ал. 12, т. т. 1 и 3 от ЗКИ, АД; Ботьо Томов Велинов, член на управителен орган /Съвет на директорите/ на търговско дружество по чл. 62, ал. 12, т. т. 1 и 3 от ЗКИ – БУЛГАРГАЗ, ЕАД; Валентин Иванов Димитров, член на Надзорен орган /Надзорен съвет/ на търговско дружество по чл. 62, ал. 12, т.  3 от ЗКИ - ЕНЕРГОРЕМОНТ- ХОЛДИНГ (ОТ 2017 ДИТСМАН ЕНЕРГОРЕМОНТ ХОЛДИНГ), АД; Валентин Илиев Шотев, едноличен търговец по чл. 62, ал. 12, т.  3 от ЗКИ - ИВЕНА КОМЕРС-ВАЛЕНТИН ШОТЕВ, ЕТ; Венцислав Иванов Драганов, управител и член на управителен орган /Общо събрание/ -  съдружник в търговско дружество по л. 62, ал. 12, т. т. 1 и 3 от ЗКИ – ТЕМА, ООД; Витко Иванов Витков, член на управителен орган /Общо събрание/ -  съдружник в търговско дружество по л. 62, ал. 12, т.  3 от ЗКИ - В И ВГД ОРАНЖЕРИИ ПЕТРИЧ, ООД; Владимир Николов Манолов, член на управителен орган /Съвет на директорите/ на търговско дружество по чл. 62, ал. 12, т. 3 от ЗКИ - АРКАДИЯ СЪРВИЗ, АД; Владимир Рашков Александров, член на управителен орган /Съвет на директорите/ на търговско дружество по чл. 62, ал. 12, т. 3 от ЗКИ – АРМАКО, АД; Георги Запрянов Георгиев, управител на търговско дружество по чл. 62, ал. 12, т. 3 от ЗКИ - ИНВЕСТ МЕНИДЖМЪНТ, ООД; Димитър Атанасов Вълков, управител и член на управителен орган /Общо събрание/ -  съдружник в търговско дружество по чл. 62, ал. 12, т. 3 от ЗКИ - ГЕНТО МИЛЛ, ООД; Динко Желев Желев, управител и член на управителен орган /Общо събрание/ -  съдружник в търговско дружество по чл. 62, ал. 12, т. 3 от ЗКИ - БРАЙТ ИНЖЕНЕРИНГ, ООД; Иван Динев Иванов, член на управителен орган /Съвет на директорите/ на търговско дружество по чл. 62, ал. 12, т. т. 1 и 3 от ЗКИ - Е.МИРОЛИО, ЕАД; Илко Димитров Желязков, член на управителен орган /Съвет на директорите/ на търговско дружество по чл. 62, ал. 12, т. 3 от ЗКИ - ТЕЦ МАРИЦА ИЗТОК 2, ЕАД; Йордан Величков Скорчев, член на Надзорен орган /Надзорен съвет/ на търговско дружество по чл. 62, ал. 12, т. 3 от ЗКИ - ПЪРВА ИНВЕСТИЦИОННА БАНКА, АД; Макрина Стефанова Първанова, член на управителен орган /Съвет на директорите/ на търговско дружество по чл. 62, ал. 12, т. 3 от ЗКИ - САНА СПЕЙС ХОТЕЛ ХИСАРЯ, АД; Марин Костов Костов, член на управителен орган /Съвет на директорите/ на търговско дружество по чл. 62, ал. 12, т. 3 от ЗКИ - РИСК ИНЖЕНЕРИНГ, АД; Минко Петков Минков, член на управителен орган /Съвет на директорите/ на търговско дружество по чл. 62, ал. 12, т. 3 от ЗКИ – ГЕОПРИБОР, ЕАД; Никола Пеев Мишев, член на управителен орган /Управителен съвет/ на търговско дружество по чл. 62, ал. 12, т. 3 от ЗКИ – ХИМИМПОРТ, АД; Николай Костадинов Вълев, член на управителен орган /Съвет на директорите/ на търговско дружество по чл. 62, ал. 12, т. т. 1 и 3 от ЗКИ - ТРЕЙС ГРУП ХОЛД, АД; Пенчо Ангелов Илиев, управител и член на управителен орган /Общо събрание/ -  съдружник в търговско дружество по чл. 62, ал. 12, т. т. 1 и 3 от ЗКИ – ДАТЕКС, ООД; Петко Георгиев Василев, управител на търговско дружество по чл. 62, ал. 12, т. 3 от ЗКИ – ОРФЕАС, ООД; Петър Атанасов Манджуков, член на управителен орган /Съвет на директорите/ на търговско дружество по чл. 62, ал. 12, т. 3 от ЗКИ - ДОМ СТАРА ПЛАНИНА, АД; Румен Николов Райков, управител и член на управителен орган /Общо събрание/ -  съдружник в търговско дружество по чл. 62, ал. 12, т. 3 от ЗКИ - АРКОН КОНСУЛТ, ООД; Сава Маринов Стойнов, член на управителен орган /Управителен съвет/ на търговско дружество по чл. 62, ал. 12, т. 3 от ЗКИ - ЦЕНТРАЛНА КООПЕРАТИВНА БАНКА, АД; Тодор Стоянов Трифонов, член на управителен орган /Съвет на директорите/ на търговско дружество по чл. 62, ал. 12, т. 3 от ЗКИ – ДУНАРИТ, АД, член на управителен орган /Управителен съвет/ на търговско дружество по чл. 62, ал. 12, т. 3 от ЗКИ - ЧЕРНО МОРЕ-2001, АД.", "date": "2019.05.02", "title": "Осветиха агенти на ДС в Булгаргаз, Химимпорт, Дунарит, Трейс груп, ПИБ и ЦКБ"}
{"url": "https://www.faktor.bg/bg/articles/novini/svyat/yunker-za-orban-vazhishtavah-mu-se-za-smelostta-kogato-poiska-da-badat-iztegleni-savetskite-voyski", "text": "Председателят на Европейската комисия Жан-Клод Юнкер възприе помирителен тон към унгарския премиер Виктор Орбан, един от най-яростните критици на Брюксел сред европейските лидери, предаде ДПА. Членството на популистката партия на Орбан ФИДЕС в Европейската народна партия беше замразено, а правителството му е изправено пред санкции на ЕС заради нарушаване на принципите на съюза за върховенство на закона. Но в интервю, публикувано днес в унгарското издание HVG Юнкер заявява, че изпитва \"най-дълбоко уважение към Орбан\", припомняйки моменти от историята. \"Възхищавах му се за смелостта, когато поиска да бъдат изтеглени съветските войски\", каза Юнкер. \"Той беше мой герой и няма да забравя никога ключовата роля, която изигра в успешния преход към демокрация\", каза още той. През 2015 г. Юнкер нарече Орбан \"диктатор\" в шеговити забележки, за които не знаеше, че се записват. Но отношенията им се обтягаха от години, след като Будапеща започна да клони към крайната десница и зае твърда антимигрантска позиция. Юнкер заяви пред HVG, че не смята Орбан за диктатор, но отказа да каже дали го смята за демократ, отбелязва ДПА. Като цяло председателят на Еврокомисията изрази оптимизъм, че ЕС ще устои на възхода на популистките партии.  Понякога \"правителствата поемат отговорността да нарушат нашите общи ценности, когато се стигне до определени въпроси\", каза той.  \"Но съм сигурен, че този въпрос ще бъде решен\", добави Юнкер, подчертавайки, че върховенството на закона е в основата на европейското строителство. Освен това Юнкер похвали страните от Вишеградската четворка /Чехия, Унгария, Полша и Словакия/ за тяхното \"забележително развитие\" и \"смелите реформи\", извършени след присъединяването към ЕС през 2004 година.", "date": "2019.05.02", "title": "Юнкер за Орбан: Възхищавах му се за смелостта, когато поиска да бъдат изтеглени съветските войски"}
{"url": "https://www.faktor.bg/bg/articles/novini/balgariya/borisov-na-parvo-myasto-sme-v-evropa-po-zadarzhani-dadeni-na-sad-i-osadeni-kanaldzhii", "text": "\"Когато премиерът на най-мощната провинция на Германия, моторът на Германия, даде оценка за България, мисля, че тя е най – меродавната\", заяви на съвместен брифинг с премиера на Бавария Маркус Зьодер Бойко Борисов. Днес в Министерски съвет двамата премиери подписаха декларация за сътрудничество в областта на сигурността и противодействието на престъпността. \"В тежки времена България се доказва като стабилен европейски партньор. България показва колко силна и стабилна е тя и колко силни, важни и значими са усилията за запазване на сигурната в границите на ЕС. България също получи подкрепа от ЕС за защитата на външната граница, но тя и със собствени средства вложи много усилия, за да осигури именно защитата на тази външна граница\", заяви Зьодер.„ \"На първо място сме в Европа по задържани, дадени на съд и осъдени каналджии. Можем да се съревноваваме, с която държава кажете в Европа за това\", каза Бойко Борисов.", "date": "2019.05.02", "title": "Борисов: На първо място сме в Европа по задържани, дадени на съд и осъдени каналджии"}
{"url": "https://www.faktor.bg/bg/articles/sasht-napraviha-izpitanie-sas-super-raketa", "text": "Изпитанието на междуконтиненталната балистическа ракета Minuteman III премина успешно. Това са заявили от Пентагона, предаде Би Би Си. Американското военно министерство е посочило, че оръжието е било изстреляно вчера от полигон в база на военновъздушни сили в Калифорния. \"Ракетата е прелетяла около 6700 километра и е поразила цел, намирала се в района тихоокеанския архипелаг Маршалови острови. Успешният тест демонстрира, че нашите въоръжени сили са готови да отговорят на глобалните заплахи. Изпитанието бе планирано отдавна и не е свързано с конкретни събития по света\", са посочили още от силовото ведомство. Часове преди изстрелването на Minuteman III Русия бе обявила за успешен тест на ракети вода-вода в Балтийско море. Първите Minuteman са били разработени през 60-те години на миналия век. Те са били използвани като средство за сдържане на ракетната програма на СССР. Названието на американските ракети идва от Minuteman - членове на милиции, биели се срещу британците по време на Войната за независимост на САЩ (1775—1783).", "date": "2019.05.02", "title": "САЩ направиха изпитание със супербалистична ракета (видео)"}
{"url": "https://www.faktor.bg/bg/articles/novini/svyat/grupa-korabi-na-nato-navlyazoha-v-baltiysko-more", "text": "Група кораби на НАТО начело с датската фрегата „Тетис“ навлязоха в Балтийско море. Датската фрегата се придружава от група миночистачи от Холандия, Белгия и Норвегия, съобщи Нова телевизия. Групировката е преминала през пролива Йоресун. В момента се намира край датския остров Борнхолм. На 18 април в Балтийско море влезе американският разрушител „Грейвли“, който е начело на групата кораби на НАТО, а също така фрегати на Полша, Турция и Испания. Техните действие се наблюдават от руските военни, организирано е дежурството на корабни ударни групи, на брегови ракетни комплекси „Бал“ и „Бастион“, а също така на самолети на морската авиация. По-рано началникът на Генералния щаб на руските въоръжени сили Валери Герасимов призова НАТО да прекрати военната си активност край границите на Русия, за да се намали напрежението.", "date": "2019.05.02", "title": "Група кораби на НАТО навлязоха в Балтийско море"}
{"url": "https://www.faktor.bg/bg/articles/novini/balgariya/balgarski-samolet-ot-germaniya-katsna-avariyno-v-praga", "text": "Самолет на Уизеър от Дортмунд до София е кацнал аварийно в Прага, съобщиха пред Faktor.bg пътници. По време на полета на жена на около 60 години ѝ прилошава и се налага пилотите да приземят самолета в Чехия. На място веднага са дошли екипи на спешна помощ.  Все още не е ясно какво е състоянието на пътничката. Според останалите пътуващи е получила инсулт или епилептичен припадък.", "date": "2019.05.02", "title": "Български самолет от Германия кацна аварийно в Прага"}
{"url": "https://www.faktor.bg/bg/articles/novini/svyat/stachka-na-skandinavskata-aviokompaniya-sas", "text": "Стачка на пилотите на скандинавската авикомпания САС доведе до анулирането на 280 полета. Засегнатите пътници само днес са около 20 000, а общият им брой от началото на стачката ще достигне близо 380 000.  Много от тях остават блокирани с дни на по-отдалечени летища или са принудени да купуват скъпи билети в последния момент. В протеста участват 1400 пилоти, те са недоволни от условията на труд, които определят като непоносими и непредвидимите си работни графици.", "date": "2019.05.02", "title": "Стачка на скандинавската авиокомпания САС"}
{"url": "https://www.faktor.bg/bg/articles/borisov-shte-se-sreshtne-s-premiera-na-bavariya-markus-zyoder", "text": "Министър-председателите на България и Бавария - Бойко Борисов и Маркус Зьодер, ще проведат среща на четири очи в сградата на Министерския съвет. Зьодер е на посещение в България по покана на българския премиер. Двамата ще обсъдят сътрудничеството между България и Бавария в областта на вътрешните работи, сигурността, икономиката и финансите, както и теми от европейския дневен ред. След двустранната среща на Борисов и Зьодер ще бъдат проведени и пленарни разговори между делегациите на България и Бавария. По-късно премиерите Бойко Борисов и Маркус Зьодер ще участват в кръгла маса на тема „Защита на външната граница на ЕС и миграционни политики на Република България“, организирана от Министерството на вътрешните работи и фондация „Ханс Зайдел“.", "date": "2019.05.02", "title": "Среща на четири очи между Борисов и премиера на Бавария в София"}
{"url": "https://www.faktor.bg/bg/articles/novini/balgariya/r-porozhanov-parite-ot-subsidiite-za-32-kashti-za-gosti-tryabva-da-badat-varnati-iztsyalo", "text": "\"По време на проверките на къщите за гости получих информация, че телефонът на госпожа Мизова е на сайта на къщите в Юндола. Тя работи повече от 20 години в ДФЗ, нейната хипотеза е, че е искала да помогне. Няма логика в обяснението за телефона, че случайно е попаднал, не може да няма връзка\", заяви пред бТВ министърът на земеделието Румен Порожанов. \"Ако разсъждаваме логично, след стартирането на проверките, дори и да е забравила, че телефонът и е там, както тя твърди, най-малкото заради проверките би трябвало да се сети да го махне\", каза той. По повод къщата за гости, за която се предполага, че е на семейството на Мизова, министърът заяви, че е разпоредена проверка за конфликт на интереси. По думите му, и двете къщи в Юндола функционират като къщи за гости. Порожанов подчерта, че и в двата периода, през които са приемани проекти за къщи за гости, той не е бил директор на Държавен фонд \"Земеделие\". \"Къщите за гости като проверки са най-рискови, проблемът е в предназначението. Някои проекти са спрени заради кофликт на интереси. Над 538 сигнала сме изпратили до прокуратурата. Имахме случай, когато 6 къщи край морето, по различни проекти, бяха неразплатени и дадени на прокурор\", разказа той. Порожанов съобщи, че до момента за 62 къщи за гости са наложени глоби, а за 32 трява да бъдат върнати изцяло парите. Той категорично заяви, че синът му, който е работил в одиторското дружество \"Делойт\" не е одитирал ДФЗ, както и, че няма консултантска фирма, свързана със земеделие и земеделски проекти. Порожанов призна, че заради нарушение на България ще трябва да плати 11 милиона евро.", "date": "2019.05.02", "title": "Р. Порожанов: Парите от субсидиите за 32 къщи за гости трябва да бъдат върнати изцяло"}
{"url": "https://www.faktor.bg/bg/articles/promeni-v-dvizhenieto-v-sofiya-zaradi-vizitata-na-papata-i-parada-na-gergyovden", "text": "Столичната община въвежда ограничения на движението в София заради посещението на Негово Светейшество Папа Франциск и парада на Гергьовден. От тази вечер до сутринта на 7-ми май се ограничава движението и паркирането на автомобили около „Ал. Невски“ и Ларгото.  Бул. „Цар Освободител“  ще бъде затворен за движение също от тази вечер до 6-и май вечерта в участъка между ул. „Раковски“ и Ларгото. Заради военния парад на 6-ти май движението ще бъде спряно от Ректората на Софийския университет до бул. „Кн. Мария Луиза“. Променя се и маршрута на нощния транспорт в София през центъра от 3-ти до 6-ти май. По случай честването на Деня на храбростта и празник на Българската армия - 6-ти май, на 2, 3 и 4 май между 10:00 и 11:00 часа и между 14:50 и 15:40 часа над София ще се проведат полети на вертолети и самолети от Българските военновъздушни сили за подготовката за провеждане на въздушния парад. За осигуряване на безопасността на полетите, тренировките и парадът ще се изпълняват в активирани временно отделени зони. Възможни се закъснения в изпълнение на полетите на летище София в рамките на един час в указаните периоди.", "date": "2019.05.02", "title": "Променят движението в София заради визитата на папата и парада на Гергьовден"}
{"url": "https://www.faktor.bg/bg/articles/novini/svyat/balgarin-e-izcheznal-vav-velikoritaniya-ima-arestuvan-po-podozrenie-za-ubiystva", "text": "Двадесет и две годишен мъж е бил арестуван в хода на разследването на изчезнал в Обединеното кралство българин, съобщава ВВС. Мъжът е бил задържан в понеделник по подозрения за убийство във връзка с изчезването на българина с инициали В. К. Пуснат е под гаранция до 23 май. Българинът на възраст 27 години е бил видял за последно в търговския център Лейксайд в Есекс на 8 февруари. Полицейски инспектор от Есекс Мартин Пасмур казва, че не е типично за българина, който живеел в Западен Търок, да не се свързва толкова дълго време със семейството си. Той допълва, че семейството на българина е изключително притеснено. Полицията продължава да се опитва да си изясни обстоятелствата и причините за изчезването на мъжа и призовава за всякаква информация по случая. Разследващите остават непредубедени, но разглеждат случая с изчезването като разследване на убийство, посочва ВВС.", "date": "2019.05.02", "title": "Българин е изчезнал във Великоритания, има арестуван по подозрение за убийство"}
{"url": "https://www.faktor.bg/bg/articles/tihomir-bezlov-evropeyskite-programi-sa-obrasli-s-konsultanti-i-koruptsionni-shemi", "text": "Начина по който са конструирани европейските програми са изключително корупционно направени - те карат хора от администрацията да бъркат в кутията с бонбони. Но дали има смислени механизми за контрол доколко ефективно са инвестирани тези пари. Тази позиция изрази експертът от Центъра за изследване на демокрацията Тихомир Безлов, който коментира в студиото на Нова ТВ скандала с къщите за гости, строени с европейски пари, но използвани не по предназначение. По неговите думи има два сериозни проблема, когато става дума за европейския програми и проекти - първият е свързан с консултантите, а вторият - с принадената стойност, която носят реализацията на проекти по тези програми. Темата с консултантите е безкрайна. Тя възниква още с началото на предприсъединителните фондове - програмата САПАРД. Имаше пак скандал. Но този консултански слой стои извън прожекторите. Много европейски оперативни програми са обрасли с консултанти, които излизат от администрацията. Вторият проблем е свързан с добавената стойност. Очевидно е, че  този бизнес е за един тесен кръг от хора. Освен това, тези пари колко ефективно се харчат, като имаме предвид, че вторият стълб за селско финансиране разполага с едни гигантски пари, които се пускат в канала - строят се къщи за гости, спортни съоръжения, стадиони в някакви малки населени места, които са умиращи, аргументира се експертът. Хубавото е, че винаги когато идват избори, тогава започват да се преразпределят и картите, посочи Тихомир Безлов.", "date": "2019.05.02", "title": "Тихомир Безлов: Европейските програми са обрасли с консултанти и корупционни схеми"}
{"url": "https://www.faktor.bg/bg/articles/spetsprokuraturata-dans-i-mvr-razsledvat-izmami-s-evropeyski-pari", "text": "Специализираната прокуратура, съвместно с МВР и ДАНС, започна днес, 2-ри май, започна разследване на злоупотреби и измами със средства от европейските фондове. Разследването се извършва на територията на София, Пловдив, Сливен, Карнобат и Бургас, съобщиха от Специализираната прокуратура.", "date": "2019.05.02", "title": "Прокуратурата, ДАНС и МВР с акции в пет града"}
{"url": "https://www.faktor.bg/bg/articles/dokladat-malar-se-prevarna-v-bestselar-v-sasht", "text": "\"Докладът Мълър\" вече е бестселър, предадоха световните агенции. Печатното издание на доклада, оповестен на 18 април, се е продало миналата седмица почти в 42 000 екземпляра. Книжната версия на документа е издадена от в. \"Вашингтон пост\" и издателство Скрибнър. Тя се продава повече от всяка друга документална книга, показват данни на сайта Букскан, анализиращ продажбите на книги, посочва Дарик. Очертава се книжната версия на доклада на Мълър да оглави класацията за бестселъри на в. \"Ню Йорк таймс\", която ще бъде публикувана на 12 май. Докладът на Робърт Мълър е достъпен в електронен вариант също. Той може да се свали безплатно от сайта на американското министерство на правосъдието.", "date": "2019.05.02", "title": "\"Докладът Мълър\" се превърна в бестселър в САЩ"}
{"url": "https://www.faktor.bg/bg/articles/novini/balgariya/oblachno-i-toplo-dnes", "text": "Ще има променлива, често значителна облачност. На места, главно в източните и планинските райони, ще превали дъжд, възможно е и да прегърми. Преобладаващите минимални температури ще бъдат между 6 и 11 градуса, а максималните - между 18 и 23 градуса. Температурата на морската вода е 14-16 градуса. Вълнението на морето ще бъде 1-2 бала. Максимална температура на височина 1200 метра ще е около 11 градуса, на 2000 метра - около 4 градуса, прогнозират от НИМХ.", "date": "2019.05.02", "title": "Облачно и топло днес"}
{"url": "https://www.faktor.bg/bg/articles/protesti-vzeha-dve-zhertvi-v-karakas-maduho-zaplashi-da-nakazhe-predatelite", "text": "Жена на 27 години е починала в болница в Каракас, след като е била простреляна в главата по време на протест срещу Николас Мадуро, предаде Франс прес, като се позова неправителствената организация Венецуелски център за наблюдение на социалните конфликти. \"Осъждаме убийството на младата Хурубит Раусео, ранена с куршум по време на демонстрация\", се казва в съобщение в Туитър на организацията. Същевременно в Туитър Хуан Гуаидо написа, че е убит и 24-годишен младеж, който е участвал в протестите на 30 април, предаде ТАСС. \"Диктатурата уби 24-годишен човек, който изразяваше желанието си за свободен живот\", подчерта Гуаидо в Туитър. В ожесточените сблъсъци, избухнали в близост до голям антиправителствен протест в Каракас, бяха ранени 27 души, обявиха местните здравни власти. Пред демонстрантите Гуаидо призова за обща стачка и каза, че протестите във Венецуела ще продължат. Същевременно пред свои привърженици, събрали се пред президентския дворец, Мадуро каза, че ще накаже предателите.", "date": "2019.05.02", "title": "Протести взеха две жертви в Каракас, Мадуро заплаши да накаже предателите"}
