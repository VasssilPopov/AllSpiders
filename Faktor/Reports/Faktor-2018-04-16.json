{"url": "http://www.faktor.bg/bg/articles/novini/balgariya/v-simeonov-da-razbiem-getoto", "text": "\"Решението на проблемите за етническото съжителство е разбиването на модела на гетото\", заяви вицепремиерът Валери Симеонов на Национален форум, посветен на културни тенденции в етнически смесените райони в Пловдив. Инициатор на дискусията е кметът на район \"Северен\" Ральо Ралев, а акцент в нея са проблемите в етнически смесените квартали и търсене на решението им. \"Очаквам на този форум да се поставят проблемите за етническото съжителство, което всички знаем, но рядко се намират хора, които го правят и търсят решението им\", каза Симеонов. Според него, решението на проблемите е разбиването на модела на гетото. Той обясни, че това може да стане и чрез сега съществуващите закони, достатъчно е те да се спазват. \"В България имаме проблеми и предизвикателства в районите със смесено население, но винаги в историята си сме доказали, че можем да ги преодоляваме\", каза още вицепремиерът пред форума. Той даде пример от миналото лято, когато с кметът Ралев открили полицейски участък в една от махалите. Освен това описали и незаконните постройки без да накърняват честта на гражданите и от двата етноса.", "date": "2018.04.16", "title": "В. Симеонов: Да разбием гетото"}
{"url": "http://www.faktor.bg/bg/articles/gotvyat-kmeta-na-vitosha-za-lider-na-sds", "text": "Оставката на лидера си Божидар Лукарски ще гласува утре Националният съвет на СДС, който ще се проведе в Културен дом Красно село. За поста противниците на сегашната политика на Съюза на демократичните сили стягат кмета на район Витоша Теодор Петков.   Срещу Лукарски са и двамата зам.-председатели Румен Христов и Емил Кабаиванов. Над 50% от участвалите в анкета за политиката на водената от Лукарски синя партия са против той да остане на поста. Точните данни ще бъдат оповестени утре на форума, твърдят източници на OffNews.   Противниците на опита за преврат, както те определят исканата оставка на Лукарски, смятат анкетата за нелигитимна.    Днес в битката за стола на лидера се включиха и платежни нареждания за внесен членски внос на структури, които по информация от преговорния екип на СДС са били заплашени от лишаване от право на глас на утрешния НС.    Платежни нареждания са изпратили структурите на СДС в Смолян, Хасково, Кърджали, Ямбол и Разград.    Оставката на председателя на СДС Божидар Лукарски ще бъде поискана на 17 април на заседание на Националния съвет, обяви още на 20 март Николай Александров, областен председател на СДС-Стара Загора. Решението е взето на съвещание на партийните структури от Югоизточна България, което се проведе в областния град.   Хората по места не са доволни от изолацията на партията от останалите десни формации и от липсата на активна политика спрямо правителството и яснота за бъдещето на СДС. Лукарски води никаква политика, каза тогава неговият заместник и бивш лидер на сините Емил Кабаиванов. Той и колегата му Румен Христов са в преговорната група, която проучи нагласите за членовете на СДС за партньори в дясно и възможни коалиции.", "date": "2018.04.16", "title": "Готвят кмета на \"Витоша\" за лидер на СДС"}
{"url": "http://www.faktor.bg/bg/articles/novini/svyat/v-germaniya-sadyat-94-godishen-pazach-na-osvientsim", "text": "94-годишен бивш пазач от нацисткия концлагер \"Освиенцим\" застана пред съд в Германия за съучастие в масово убийство, съобщи \"Скайнюз\".  Мъжът, който е роден в Сърбия е служил като охранител в лагера на смъртта от края на 1942 до началото на 1943 г., когато са били убити около 13 000 души.  Според британската медия подсъдимият може да бъде осъден условно, защото не е имал навършени 21 години (тогавашната граница за пълнолетие).  Адвокати на подсъдимия заявиха, че техният клиент не е знаел какво се случва в концентрационния лагер. \"Освиенцим\" (на немски \"Аушвиц-Биркенау\") е създаден край южния полски град Краков след нацистката окупация на страната през 1939 г.  Той е освободен от съветски военни в началото на 1945 г. През този период смъртта си в концлагера са намерили около 1 млн. души.", "date": "2018.04.16", "title": "В Германия съдят 94-годишен пазач на \"Освиенцим\""}
{"url": "http://www.faktor.bg/bg/articles/krasimir-yankov-logichno-e-nay-golyamata-opozitsionna-partiya-da-ima-svoite-predstaviteli-v-kevr", "text": "До края на седмицата БСП ще внесе предложенията си за членове на КЕВР. Това каза по БНТ депутатът от левицата Красимир Янков. Надявам се, че предложенията на Съвета по енергетика ще бъдат одобрени от ръководството на БСП, добави той.  Логично е най-голямата опозиционна партия да има своите представители в КЕВР. В тази комисия се формира и държавническо отношение към решенията. Трябва да бъде защитен общественият интерес, който е свързан с цената на тока, каза още социалистът. Според експерта Еленко Божков, който е бивш член на КЕВР, \"тяхната ангажираност (на членовете на комисията) - политическа или корпоративна, доведе до това, че те направиха три много важни грешки\". Според него почти е сигурно, че ще се запази статуквото.", "date": "2018.04.16", "title": "Красимир Янков: Логично е най-голямата опозиционна партия да има представители в КЕВР"}
{"url": "http://www.faktor.bg/bg/articles/dost-poklon-pred-zhertvite-na-komunisticheskiya-teror", "text": "Днес, 16 април 2018 г., се навършват 93 години от зловещия атентат в църквата „Свети Крал” (днес „Света Неделя”), извършен от военната организация на БКП, отнел живота на 213 души, ранените са над 500. Убити са 12 генерали, 15 полковници, 7 подполковници, 3-ма майори, 9-ма капитани, 3 депутати и множество граждани, включително и деца.  В историята атентатът, финансиран и подпомогнат от военното разузнаване на СССР и организиран от членове на военната организация на Българската комунистическа партия, остава като най-кървавият терористичен акт на ХХ век. Българската комунистическа партия е единствената българска партия, която създава и финансира с чужди (съветски) пари своя „нелегална” военно-терористична организация. След идването си на власт през 1944 в продължение на 45 години БКП превръща терора във всичките му форми в своя държавна политика. Така нареченият \"Народен съд\" осъжда на смърт над 2700 представители на интелектуалния елит на България - политици, военни, духовници, учени, културни дейци.  Без съд и присъда са разстреляни десетки хиляди български граждани.  По време на така наречените \"възродителни процеси\" отново без съд и присъда са разстреляни с калашници десетки невинни, мирни граждани, чиято единствена вина е била, че са искали да защитят своето име и чест.   Близо един век БКП продължава да се гордее с кървавата си история и не е поднесла извинение за извършените от нея престъпления срещу българския народ. Днес, всички демократи сме длъжни да сведем глави и да отдадем почит към стотиците хиляди жертви на комунистическия режим. Поклон пред жертвите !   Позор за палачите, чиито наследници и днес се опитват да определят политиката на България. ЛЮТВИ МЕСТАН ПРЕДСЕДАТЕЛ НА ДОСТ", "date": "2018.04.16", "title": "ДОСТ: Поклон пред  жертвите на комунистическия терор!"}
{"url": "http://www.faktor.bg/bg/articles/silite-na-asad-tarsyat-bezopasen-koridor-ot-damask-prez-homs-do-alepo", "text": "Сирийските правителствени сили са нанесли през последното денонощие поне 65 въздушни удара по контролирани от бунтовници зони в провинциите Хомс и Хама в Централна Сирия. Данните оповести Сирийския център за наблюдение на човешките права, цитирани от ДПА.  Според ръководителя на базираната във Великобритания организация силите на президента Башар Асад искат да осигурят безопасен коридор от Дамаск през Хомс до Алепо.  По думите на военен източник, след превземането на Източна Гута режимът и неговите съюзници ще преместят военните си действия към зони в района на северния град Хомс и на южния град Дераа.  Превземането на Източна Гута е най-голямата военна победа за правителството от след декември 2016 г., когато силите на Асад установиха пълен контрол върху град Алепо. Хиляди хора се събраха днес на площад \"Омаяд\" в Дамаск да отпразнуват тази победа, в навечерието на националния празник, 17 април, на който се отбелязва края на френската окупация през 1946 г. Някои от участниците развяваха сирийски знамена, други издигнаха портрети на Асад, отбелязва БТА.", "date": "2018.04.16", "title": "Силите на Асад пробиват безопасен коридор от Дамаск през Хомс до Алепо"}
{"url": "http://www.faktor.bg/bg/articles/konstitutsionen-kazus-v-rumaniya-zaradi-iskane-na-ostavkata-na-glavniya-prokuror-po-koruptsiyata", "text": "Румънският президент Клаус Йоханис съобщи днес, че няма да отстрани от длъжност главния прокурор на Националната дирекция за борба с корупцията (НДБК) Лаура Кодруца Кьовеши по искане на министъра на правосъдието Тудорел Тоадер, предаде БТА. Йоханис заяви, че мотивите на правосъдния министър не са успели да го убедят, че трябва да отстрани Кьовеши. Той напомни, че през март Висшият съвет на магистратурата е дал отрицателно консултативно становище по предложението на министъра. „Това становище не може да бъде разглеждано просто като един факултативен елемент. Дори ако становището не задължава, то не може да бъде пренебрегнато“, изтъкна Йоханис, като отбеляза, че „оценката на министъра може и да е субективна“. През февруари министърът на правосъдието Тудорел Тоадер поиска отстраняване от длъжност на главния прокурор на НДБК, като я обвини в авторитарно поведение, намесване в дела, нарушаване на конституцията и нанасяне на вреди на имиджа на страната. Според румънското законодателство окончателното решение принадлежи на държавния глава. По-рано днес лидерът на управляващата Социалдемократическа партия /СДП/ Ливиу Драгня заяви, че партията не планира да даде ход на процедура за импийчмънт на държавния глава, ако той откаже да отстрани главния прокурор на НДБК. Според политически източници лидерите на СДП вече са се подготвили да сезират Конституционния съд с надеждата, че той ще задължи президента да свали прокурорката от поста, пише в. „Адевърул“.", "date": "2018.04.16", "title": "Румънските социалдемократи отлагат импийчмънт заради отказа на президента да отстрани прокурорка"}
{"url": "http://www.faktor.bg/bg/articles/novini/balgariya/tsvetanov-bsp-iskat-kriza-za-da-vlyazat-vav-vlastta-chrez-sluzheben-kabinet", "text": "\"БСП още не могат да преодолеят загубата, която понесоха на парламентарните избори. Те още смятат, че ако успеят да създадат криза, ще се стигне до служебен кабинет, назначен от президента Радев, и по този начин те ще могат да влязат служебно във властта, иначе не могат\", заяви зам.-председателят на ГЕРБ и председател на ПГ на партията Цветан Цветанов на областно партийно събрание в Смолян.  Цветанов сподели разочарованието си от поведението на опозиционните партии.  \"В момента никоя от тях не мисли как да реши проблемите на хората. Това въобще не им е на дневен ред. Те мислят само за влизане в управлението\", обясни зам.-председателят на ГЕРБ.  \"Разочарован съм и от президента Радев, който обслужва БСП. Досега не съм чул някъде да е казал, че в България се прави нещо позитивно и добро. Не съм чул обективна оценка. Явно от БСП и Румен Радев ще очакваме такъв подход, който да удря и да дискредитира ГЕРБ. И докато за БСП това е приемливо, за президента не е\", напомни той.  По думите му на въздействието с компромати спрямо ГЕРБ може да се отговори само с дела.  \"Запомнете - всяко обещание, което даваме, хората след време ще си го потърсят\", каза още Цветанов.  Той подчерта, че усилията на ГЕРБ са насочени към стабилност на правителството, което на свой ред да постига реални резултати. Той отбеляза, че България е получавала само високи оценки за европредседателството.  \"Няма държава, която да не оценява това, което прави България във връзка с председателството на Съвета на ЕС\", посочи Цветанов.", "date": "2018.04.16", "title": "Цветанов: БСП искат криза, за да влязат във властта чрез служебен кабинет"}
{"url": "http://www.faktor.bg/bg/articles/novini/svyat/izrael-rusiya-ne-mozhe-da-ogranichi-deystviyata-ni-v-siriya", "text": "\"Израел няма да приеме ограничения за своите \"действия\" в Сирия от Русия или от която и да било друга страна“, каза министърът на отбраната Авигдор Либерман. \"Ние ще запазим пълна свобода на действие и няма да приемем каквито и да било ограничения, когато става дума за защита на нашите интереси в областта на сигурността\", каза Либерман в телевизионно интервю. Той отново обвини основния враг на Израел, Иран, че се опитва да укрепи военните си позиции в съседна Сирия. \"Няма да толерираме засилването на иранската военна сила в Сирия под формата на военни пристанища и летища и разполагането на оръжия там\", каза Либерман. На 9 април седем ирански военнослужещи бяха сред 14-те убити при въздушния удар срещу базата на ВВС Т4 в Сирия, като Иран и Русия обвиниха Израел за атаката. Руският президент Владимир Путин призова израелския премиер Бенямин Нетаняху да не предприема никакви действия, които биха могли допълнително да дестабилизират ситуацията в Сирия. Израел се опита да избегне прякото участие в гражданската война в Сирия, но призна за опитите си да ограничи доставките на оръжие за ливанската шиитска групировка \"Хизбула\", която е един от основните му врагове. Нетаняху изрази \"пълна подкрепа\" за ударите, извършени от САЩ през уикенда срещу Сирия заради предполагаемата употреба на химическо оръжие.", "date": "2018.04.16", "title": "Израел: Русия не може да ограничи действията ни в Сирия"}
{"url": "http://www.faktor.bg/bg/articles/novini/svyat/sasht-rusiya-mozhe-da-e-podpravila-dokazatelstvata-za-himicheskata-ataka", "text": "Според Вашингтон, има възможност Москва да се е опитала да провали усилията на ОЗХО Русия може да е посетила мястото на предполагаемата химическа атака в сирийския град Дума и да е „подправила“ доказателствата, заяви посланикът на САЩ при Организацията за забрана на химическите оръжия (ОЗХО) в понеделник, предава AFP, цитирана от \"Фокус\". „Според нашето мнение, руснаците може да са посетили мястото на атаката. Разтревожени сме, че те може да са подправили доказателствата с намерението да провалят усилията на мисията на ОЗХО за установяване на фактите и провеждане на ефективно разследване“, заяви посланик Кен Уард по време на извънредното заседание на ОЗХО за химическата атака в Дума.", "date": "2018.04.16", "title": "САЩ: Русия може да е подправила доказателствата за химическата атака"}
{"url": "http://www.faktor.bg/bg/articles/tsatsarov-predlaga-nay-opasnite-prestapnitsi-da-badat-v-edin-zatvor", "text": "Най-опасните престъпници трябва да бъдат концентрирани в един затвор, който да е технически обезпечен, с високо ниво на сигурност. Тази идея лансира в Пловдив главният прокурор Сотир Цацаров. Той бе в града под тепета в Деня на Конституцията и присъства на раздаването на дипломите на абсолвентите от Юридическия факултет на ПУ \"Паисий Хилендарски\". Главният прокурор връчи скулптура на лъв и фототипно издание на \"История славянобългарская\" на отличника на випуск 2017 Кристиян Райчев. По думите на Цацаров състоянието на надзорно-охранителния състав в  местата за лишаване от свобода в момента е такова, че рано или късно бягство като на двамата осъдени Владимир Пелов и Радослав Колев е щяло да се случи.  Според обвинител номер 1 надзирателите с основание протестират за ниските си заплати и срещу недостатъчното щатни бройки. \"В момента има затвори, в които един надзирател отговаря за 19 лишени от свобода, но в други съотношението е 1/20, 1/39 и така нататък\", посочи Сотир Цацаров.", "date": "2018.04.16", "title": "Цацаров предлага: Най-опасните престъпници  - в един затвор"}
{"url": "http://www.faktor.bg/bg/articles/narusheniya-za-137-hil-lv-ustanovi-proverka-v-ministerstvoto-na-otbranata", "text": "В Министерството на отбраната са установени нарушения за близо 137 хил. лв. От тях са възстановени около 36 хил. лв. Това пише в отчета за 2017 година на актуализирания план за превенция на корупцията в структурите на ведомството, цитиран от в. \"Сега\". Проверката е била извършена от звено \"Финансов контрол и материални проверки\". Инспекторатът към министерството е установил нарушенията след четири постъпили сигнала, които са изисквали проверка. През 2017 г. са извършени общо 54 одита. Според доклада най-много проблеми има при провеждането на процедури за възлагане на обществени поръчки, при управлението и разпореждането с имоти държавна собственост, както и при управлението на търговските дружества с принципал министърът на отбраната. Издадени са общо 119 препоръки. Инспекторатът към министерството е определил като нисък риска от корупция в големите административни звена като териториалните отдели на Изпълнителна агенция \"Военни клубове и военно-почивно дело\" в София и Варна, в Националната гвардейска част, в командването на Сухопътните войски. В териториалните звена от състава на Главна дирекция \"Инфраструктура на отбраната\" в София, Варна, Плевен и Пловдив и във Военната академия \"Г. С. Раковски\" рискът от корупция е оценен като среден. Като основна причина за злоупотребите са посочени възлагането на обществени поръчки чрез пряко договаряне само с един доставчик. В препоръките си инспекторите казват, че трябва да се ограничи именно броят на този вид поръчки и да се въведе повече прозрачност чрез публикуване на обяви за продажби на имущество и възлагане на конкурси на интернет страницата на Министерството на отбраната. От Инспектората подчертават, че получаването на подаръци и други дарове се счита от закона като корупционна практика.", "date": "2018.04.16", "title": "Нарушения за 137 хил. лв. установи проверка  в Министерството на отбраната"}
{"url": "http://www.faktor.bg/bg/articles/pet-macha-predi-kraya-na-sezona-manchestar-siti-e-noviyash-shampion-na-angliya", "text": "След като последният в класирането - \"Уест Бромич Албиън\" шокира  снощи \"Манчестър Юнайтед\" и го победи с минималното 1:0 насред „Олд Трафорд“,  \"Манчестър Сити\" вече си осигури шампионската титла във Висшата лига - пет мача преди края на сезона!  Сити вече е недостижим на върха. „Гражданите“ имат аванс от 16 точки пред „червените дяволи“.  (\"Манчестър Сити\" има 87 точки, докато Манчестър Юнайтед е втори със 71 точки).  \"Уест Бромич Албиън\" е последен с 24 точки, но тази победа запазва шансовете на отбора за оцеляване във Висшата лига.", "date": "2018.04.16", "title": "Пет мача преди края на сезона: Манчестър Сити е новият шампион на Англия!"}
{"url": "http://www.faktor.bg/bg/articles/grigor-dimitrov-otkri-sezona-na-kley-s-pobeda-na-dvoyki", "text": "Григор Димитров записа победа в първия си мач на червени кортове за 2018 г. Българският тенисист и белгийският му партньор Давид Гофен надиграха французите Адриан Манарино и Фабрис Мартен със 7:6 (3), 6:2 в двубой от първия кръг в турнира на двойки в Монте Карло. Срещата продължи 75 минути и премина през седем точки за пробив. Димитров и Гофен имаха по-малко шансове в подаванията на съперниците - три срещу четири. Българско-белгийският тандем обаче реализира всяка от своите възможности и спаси три от тези, които се откриха пред Манарино и Мартен. Следващите съперници на Димитров и Гофен са Иван Додиг и Раджив Рам. Хърватинът и американецът почиват в първия кръг като поставени под №8 в основната схема. Днес Димитров ще разбере и първия си съперник в индивидуалната надпревара, където е поставен под №4. Българинът очаква победителя от мача между френския квалификант Пиер-Юг Ербер и Паоло Лоренци от Италия. Димитров попадна в половината на световния №1 Рафаел Надал, който ще преследва 11 титла от мастърса в Монте Карло. Първият поставен, когото българинът може да срещне, е №15 Алберт Рамос в третия кръг. В четвъртфиналите е възможен двубой с партньора му на двойки Давид Гофен. Световният №5 има да защитава 200 точки за целия сезон на червени кортове. През 2017 г. той напусна турнирите в Маракеш, Монте Карло и Рим още след първия си мач, а в Мадрид и \"Ролан Гарос\" беше отстранен в третия кръг. В навечерието на мастърса в Монте Карло Димитров изрази надежда, че ще се представи по-добре на клей от миналия сезон. \"Не мога да кажа, че една от целите преди сезона е била сезонът на клей, но със сигурност искам да се представя по-добре от миналата година. Това е добра цел. Аз съм израснал на тази настилка и искам да се представя силно във всеки турнир на клей, в който играя. Мисля, че тялото и движението ми пасват на червените кортове. Невинаги обаче съм успявал да печеля тези оспорвани мачове на клей. Това сега е цел №1. Ако го направя, ще имам успех\", коментира българинът.", "date": "2018.04.16", "title": "Григор Димитров откри сезона на клей с победа на двойки"}
{"url": "http://www.faktor.bg/bg/articles/sport/deputat-shte-sviri-derbito-tsska-levski", "text": "Спортно-техническата комисия към БФС определи Стефан Апостолов за главен арбитър на двубоя между ЦСКА и Левски. Срещата от ХХХ кръг на Първа лига е в сряда (18 април) от 18:00 часа на Националния стадион \"Васил Левски\". Помощници на Апостолов, който е депутат от ГЕРБ, ще бъдат Мартин Маргаритов и Веселин Мишев, а зад вратите ще действат Георги Кабаков и Валентин Железов. За четвърти рефер е назначен Станимир Илков, а съдийски наблюдател ще бъде Костадин Гергинов", "date": "2018.04.16", "title": "Депутат ще свири дербито ЦСКА - Левски"}
{"url": "http://www.faktor.bg/bg/articles/dzherard-batlar-dovede-osinovenoto-si-kuche-shushka-otonovo-v-balgariya", "text": "Холивудският актьор Джерард Бътлър доведе кучето си Шушка в България, което преди време осинови точно у нас, по време на снимки. Тогава Бътлър написа, че Шушка е \"откраднала\" сърцето му. Бътлър в момента снима филм в България, а в социалните мрежи изобилстват от снимки на фенове, които са се снимали за спомен с него и Шушка. Феновете споделят в социалните врежи, че  звездата всъщност е много земен и усмихнат човек  и с готовност се снима с многобройните си почитатели.", "date": "2018.04.16", "title": "Джерард Бътлър доведе осиновеното  куче Шушка отоново в България"}
{"url": "http://www.faktor.bg/bg/articles/konchita-vurst-prizna-v-instagram-imam-polozhitelna-proba-za-hiv", "text": "Победителката в конкурса \"Евровизия 2014\" - \"брадатата жена\" Кончита Вурст, под чийто псевдоним се изявява австрийският певец Том Нойвирт, обяви, че има положителна проба за ХИВ. Признанието тя/гой направи в личния си профил в \"Инстаграм\". \"Днес дойде денят, в който дойде време да се освободя от дамоклевия меч за цял живот: от много години имам положителен ХИВ статус. Това няма никакво значение за обществото, но бившият ми приятел ме заплашва, че ще разкаже през обществото за това. Няма да дам на никой правото в бъдеще да ме заплашва и да оказва по този начин влияние на живота ми\", пише Вурст и допълва: \" Аз се лекувам в продължение на много години без прекъсване и поддържам нива, на които не мога да предам вируса. Имам подкрепата на своите близки от първия ден, в който научиха.\".  Миналата годана стана ясно, че Н ойвирт смята да завърши кариерата си като Кончита Вурст и да смени професията. \"Животът е едно пътуване и аз, като всички останали, съм в процес на еволюция. Имам огромен списък с неща, които искам да направя и да опитам в живота. И много от тях не включват носенето на перука и изкуствени мигли\", каза тогава Томас-Кончита.", "date": "2018.04.16", "title": "Кончита Вурст призна в Instagram: Имам положителна проба за ХИВ"}
{"url": "http://www.faktor.bg/bg/articles/germaniya-severen-potok-2-tryabva-da-postigne-balans-na-interesite", "text": "Целта на Германия по отношение на планирания нов газопровод \"Северен поток 2\" от Русия за Западна Европа е да даде възможност за частни инфраструктурни проекти, като същевременно бъдат защитени оправданите интереси на Украйна. Това заяви в понеделник германският министър на икономиката Петер Алтмайер, цитиран от агенция Ройтерс.  Той говори на съвместна пресконференция с еврокомисаря по енергетика Марош Шефчович, който от своя страна заяви, че приветства ангажимента на германския канцлер Ангела Меркел да гарантира, че Украйна ще продължава да се възползва от таксите за транзита на природен газ.  Трябва да се има предвид, че тръбопроводът, който е планиран от консорциум начело с руския енергиен гигант \"Газпром\", ще достигне до Германия през Балтийско море, заобикаляйки посреднически страни като Украйна и Полша, които ще загубят значителна част от досегашните приходи от транзитен пренос на природен газ.  През миналата седмица страна ясно, че Финландия е предоставила окончателното си одобрение за тръбопровода \"Северен поток 2\", като ден по-късно и датският министър-председател Ларс Расмусен заяви, че Дания не може да попречи на неговото строителство.", "date": "2018.04.16", "title": "Германия: Със \"Северен поток 2\" трябва да бъдат защитени и оправданите интереси на Украйна"}
{"url": "http://www.faktor.bg/bg/articles/ikonomika/biznes/maslinite-na-andalusiya-drugata-tleeshta-targovska-voyna", "text": "Американското знаме се вее наред с други национални флагове пред завода на \"АгроСевиля\" (AgroSevilla) - най-големият световен износител на черни маслини, разказва \"Франс прес\". Андалуското кооперативно предприятие обаче се бои, че може да се наложи скоро да го махне, ако наскоро въведеното увеличение на митата на САЩ, най-големият му партньор, стане окончателно. Ако американското решение стане факт, френските сирена и италианските вина могат също да се окажат засегнати, предупреждава Мадрид. От тази зима и след внезапното увеличение на митата \"изгубихме много договори и се наложи да съкращаваме работници за пръв път в нашата история\", изтъква със съжаление Габриел Редондо, председател на обединението от около 4000 земеделци, които доставят маслини в завода в Южна Испания, между Севиля и Гренада. В това предприятие се обработват маслините, които се берат зелени, топят се в саламура, нарязват се и се слагат в буркани, след което се изпращат в 72 страни - за пицариите, производителите на сандвичи и салатни барове - пазар, който е в пълен бум, особено в Съединените щати. \"АгроСевиля\" изнася 25 процента от годишната си продукция за САЩ, така че заводът беше оборудван специално, за да отговаря на нуждите на този ключово важен клиент. За няколко месеца обаче хоризонтът се помрачи за кооперативното предприятие и целия сектор на черните маслини, където работят на пълен работен ден 8000 души, а 16 000 плантации в Андалусия се прехранват от тази дейност. През 2017 година две калифорнийски компании подадоха жалба срещу испанските си конкуренти пред американското министерство на търговията, обвинявайки ги в дъмпинг, тоест, че продават продуктите си на прекалено ниски цени в САЩ, възползвайки се от европейските субсидии, за да печелят пазарни дялове. Започна разследване. Окончателното решение ще стане известно едва в средата на юли, но още миналата зима САЩ временно увеличиха с над 20 на сто митата за испанските маслини. Този конфликт възниква успоредно с международното напрежение, предизвикано от правителството на Доналд Тръмп, което увеличи митата за вноса на стомана и алуминий, макар че засега Европа е освободена от тях.", "date": "2018.04.16", "title": "Маслините на Андалусия - другата тлееща търговска война"}
{"url": "http://www.faktor.bg/bg/articles/goranov-promenite-v-nap-tselyat-da-nyama-edni-i-sashti-fiksirani-ekipi-koito-da-se-srasnat-s-terena-i-da-se-sblizhat-s-obektite-na-kontrol", "text": "Подкрепям инициативата на НАП. Промените засягат 3% от служителите на НАП, като числеността на отдел \"Фискален котрол\" ще бъде увеличена с числеността на отдел \"Оперативен контрол\", поясни финансовият министър Владислав Горанов пред БНР. По думите му, промените целят да защитят малкия и среден бизнес, който нееднократно се е оплаквал от действия на държавните служители на терен. \"Тук, разбира се, има и вътрешнопроцесни неща в НАП, които тепърва ще се подобрят, като например да няма едни и същи фиксирани екипи, които да се сраснат с терена и да се сприятелят или сближат с обектите на контрол, като по този начин се изкушат взаимоотношенията им да прераснат в друг тип. С много организационни мерки това ще бъде направено така, че да се случва доста по-трудно\", осочи министърът.", "date": "2018.04.16", "title": "Горанов: Промените в НАП целят да защитят малкия и среден бизнес от действия на данъчни на терен"}
{"url": "http://www.faktor.bg/bg/articles/prokuraturata-vnese-iskane-za-myarka-za-neotklonenie-spryamo-zhenata-predizvikala-kasapnitsata-na-am-trakiya", "text": "Софийска окръжна прокуратура внесе искане за мярка за неотклонение спрямо водача на лекия автомобил, предизвикал пътнотранспортно произшествие на автомагистрала „Тракия“, която взе 6 жертви, а други 21 бяха ранени. Това съобщиха от пресцентъра на Апелативна прокуратура.  Днес в 16.00 ч., по искане на Окръжна прокуратура – София ще се разглежда мярка за неотклонение спрямо обвиняема, задържана по обвинение за извършено престъпление по чл. 343 ал. 4 от Наказателния кодекс – нарушаване на правилата за движение по пътищата при управление на МПС, в резултат на което по непредпазливост е била причинена смърт и телесни повреди на повече от едно лице.  Трагичният инцидент стана на 13 април т.г. на автомагистрала „Тракия“. Разследването по делото продължава под наблюдението на ОП – София. Към настоящия момент са проведени разпити на свидетели, иззета документация от фирмата-превозвач, назначени експертизи.", "date": "2018.04.16", "title": "Прокуратурата поиска мярка за неотклонение за жената, предизвикала касапницата на АМ „Тракия“"}
{"url": "http://www.faktor.bg/bg/articles/sotir-tsatsarov-prizova-za-reforma-v-zatvorite", "text": "България е готова за членство в Организацията за икономическо сътрудничество и развитие и ще разчита на подкрепата на своите външнотърговски партньори за присъединяването. Това заяви заместник-министърът на външните работи Георг Георгиев по време на среща на представители на българския бизнес с посланиците, акредитирани у нас.  \"Членството в организацията, за което у нас има както политическия консенсус, който е засвидетелстван от качеството на реформите във всички сектори на социално-икономическия живот на страната, позитивен знак към инвеститорите за стабилността на икономиката и финансовата ни система, неотдавна преминат стрес-тест за банките, което е допълнителен атестат за това, че в икономически и финансов, и фискален план държавата се развива добре и е готова за това, че участието ни в организация като ОИСР ще повиши доверието в българската икономика от страна на международните финансови среди и инвеститори\", смята зам.-министърът.", "date": "2018.04.16", "title": "България е готова за членство в Организацията за икономическо сътрудничество и развитие"}
{"url": "http://www.faktor.bg/bg/articles/novini/balgariya/ndk-s-ogranichen-dostap-ot-utra-17-april-do-20-ti", "text": "Националния дворец на културата (НДК) ще е с ограничен достъп от 17 до 20 април. Мярката се налага поради събития на високо ниво от календара на българското председателство на Съвета на ЕС, които ще се състоят в двореца. Билетен център – НДК и Литературен клуб \"Перото\", и ще отварят след приключване на събитията. През останалото време желаещите да закупят билети могат да го направят в целодневната билетна каса в кино \"Люмиер Лидл\", която ще работи от 9 ч. до 20.30 ч. На разположение остава и системата за онлайн продажба на билети.", "date": "2018.04.16", "title": "НДК с ограничен достъп от 17 април до 20 април"}
{"url": "http://www.faktor.bg/bg/articles/ognyan-minchev-1-5", "text": "Може би ставам досаден, но ми се струва, че отново лъжем себе си като говорим за \"ново обединение вдясно\". Зелените не са вдясно - вляво са, откъдето и да ги погледнеш са в ляво. Да България е в мнозинството си ляволиберална формация. В нея има фракции, ориентирани към по-консервативен протестантски мироглед, но това не прави от партията \"дясна формация\". В ДСБ отдавна съжителстват една по-либерална и една по-консервативна фракция. Партията винаги се е позиционирала със съзнанието за принадлежност вдясно. Но в контекста на нарастващите - и в Европа, и в България - напрежения по линията либерално - консервативно, ДСБ изпитва доста сериозни вътрешни напрежения на идентичност. За да бъдат избегнати подобни напрежения - във и между партиите на \"Демократична България\" и по-широката демократична общност, старата догма за идентифициране като \"десни\" трябва да бъде заменена от спокойното разбиране за две неща. Първо, демократичните обединения в България страдат от все по-ниска представителност - и предвид на голямата емиграция на свои естествени поддръжници, и предвид други политически сили, които отчасти изземват елементи на \"дясната\" идентичност на демократичната общност от първите 15 години след 1989-та. Тази ниска представителност предполага обединение на демократично мислещите хора, което надхвърля ляво-десните, и дори - либерално-консервативните разделения. Едно такова обединение обаче е възможно, ако то признава и легитимира вътрешната нееднородност на коалиции като \"Демократична България\" по оста ляво-дясно и либерално консервативно. Фракциите от двете страни на разделителната линия се обединяват с по-общи демократични цели - антиолигархични, институционално-реформистки и защитаващи основните демократични принципи за свобода на словото, на медиите и за прозрачно и ефективно правосъдие.  Второ, обединението на либерални и консервативни демократи - на \"леви\" и \"десни\" се налага и предвид на все по-острата нужда да бъде защитена европейската и атлантическата ориентация на България във време, когато кремълските сирени в България вият фалшиво за промяна на нашия статут в посока \"посредник\" или \"неутрален\". Неутрализацията е съществената първа стъпка към падане обратно в евразийската кошара. В определен - и то много важен смисъл, отстояването на геополитическата ориентация на България е приоритетна задача, защото само ако съхраним евроатлантическата си идентичност, ще можем свободно да се определяме като либерали, консерватори, леви и десни занапред. В Евразия няма либерали и консерватори - има нагайка и диктатура. Именно диктатурата съблазнява българската олигархия и политико-идеологическата й прислуга да преместват бавно, но успешно България на изток. Ние сме против диктатурата - затова сме за принадлежност към Европа и атлантическия свят.  Оставете схоластичните спорове кой бил ляв, кой бил десен - то се вижда кой какъв е. Трябва да се приемем такива каквито сме и да бъдем заедно дотам, докъдето се простира нашия общ демократичен и проевропейски интерес. Оттам нататък - трябва да имаме толерантност един към друг в отстояването на различията си.", "date": "2018.04.16", "title": "Обединението на демократите - \"леви\" и \"десни\", е задължително, за да не паднем отново в евразийската кошара"}
{"url": "http://www.faktor.bg/bg/articles/novini/svyat/pentagona-sled-udarite-sreshtu-asad-aktivnostta-na-ruskite-trolove-narastna-s-2000", "text": "От американското Министерство на отбарана съощиха, че руската кампания за дезинформация рязко се е усилила след ударите на САЩ и съюзниците им срещу военни обекти на режима на Башар Асад в Сирия. По думите на прессекретаря Дана Уайт, цитирана от CNN, активността на руските интернет-тролове е нараснала с 2 000% преуз последните 24 часа. Междувременно британските служби съобщиха ,че са готови да атакуват руски компютърни мрежи в отговор на възможни агресивни действия от страна на Кремъл в киберпространството, съобщава Sunday Times. По ладным издания, в разработке ответных мер принимают участие ведомство по киберразведке — Центр правительственной связи — и министерство обороны. Из материала следует, что британские военные хакеры уже проникли в российские системы. По данни на вестника, Лондон очаква атаки срещу ключови обекти от инфраструктурата на страната, включително срещу системата на здравеопазването.", "date": "2018.04.16", "title": "Пентагонът: След ударите срещу Асад активността на руските тролове нарасна с 2000%"}
{"url": "http://www.faktor.bg/bg/articles/novini/svyat/nato-siriyskoto-komandvane-se-okaza-bezpomoshtno-rusnatsite-ne-se-namesiha", "text": "Европейското командване на НАТО (EUCOM) заяви, че сирийското ПВО се е провалило и нито една от стоте ракети не е била прихваната, както и, че руското ПВО не се е намесило по време на ракетните атаки срещу обекти за производство на химическо оръжие в Сирия. \"Нито една от ракетите ни не е била свалена от сирийското ПВО и няма никакви признаци, че са били задействани системите на руското ПВО\", се казва в официално съобщение на EUCOM. Командващият на силите на САЩ в Европа Къртис Скпараиотти отбеляза, че операцията е била планирана и проведена в изключително кратки срокове, което е доказало способността на EUCOM бързо да реагира на всякакви обстоятелства. Междувременно руското министерство на отбраната твърди, че сирийското ПРО е свалило 71 от общо 105 ракети. Припомняме, че силите на САЩ, Франция и Великобритания общо са изстреляли 105 ракети срещу три цели на режима на Асад.", "date": "2018.04.16", "title": "НАТО: Сирийското командване се оказа безпомощно, руснаците не се намесиха"}
{"url": "http://www.faktor.bg/bg/articles/novini/balgariya/tsvetanov-v-smolyan-radev-i-bsp-imat-antievropeysko-povedenie-kakvi-problemi-na-obshtinite-e-reshil-prezidentat", "text": "Макар и президентът да е посещавал различни общини в България, колко от проблемите им е решил? Уважавам президентската институция, но за съжаление Румен Радев, заедно с БСП, има антиевропейско поведение. Това заяви пред журналисти в Смолян председателят на ПГ на ГЕРБ и заместник-председател на партията Цветан Цветанов. „Най-хубаво е да си президент в България. Нищо не зависи от теб, само намираш кусури“, отбеляза Цветанов. Той припомни случая в Свищов, когато беше изолиран от срещата на Радев с кмета на града. „Когато обаче после стана време за същинското решаване на проблемите, кметът дойде при нас. Той бе независим кандидат, подкрепен от БСП, но това означава ли, че не трябва да работим заедно? Не е важно от коя партия си, а дали те е грижа за хората“, категоричен бе председателят на ПГ на ГЕРБ. Цветан Цветанов коментира и зачестилите инциденти по пътищата. „Бяхме намалили сериозно броя на жертвите, но за съжаление през последните години се връщаме към стойности от най-черните времена. Във всички препоръки от ЕС пише едно – манталитетът на българския водач трябва да се промени. Това съветвам и аз – да се уважават всички участници в движението“, посочи той. По думите му глобите в България са високи, като единственото, което може да се подобри, е събираемостта им. „Не бива да очакваме обаче от МВР да бъдат пъдари на пътя. Най-важна е превенцията. Затова още от ученическа възраст децата трябва да бъдат възпитавани като толерантни бъдещи водачи и да им се дават лошите примери на недобросъвестните шофьори“, обясни той. Цветанов каза още, че проблемът в Смолян с улица „Проф. Асен Василев“ стои от 30 години. „Поздравявам кмета на града Николай Мелемов за това, че преди две години направи проект и вече се предприемат стъпки по реализирането му.  Има вероятност обаче средствата да не стигнат и да се търси допълнителна финансова подкрепа от държавата“, уточни зам.-председателят на ГЕРБ. Той коментира, че само допреди 4-5 години в Смолян е имало много проблеми, като най-сериозни са били тези със спортната инфраструктура. „Само за няколко години Николай Мелемов успя да преобрази града. За нас е важно Смолян и Родопите да се развиват, да има къде да работят хората“, допълни Цветан Цветанов. Той коментира, че в България има достатъчна свобода за малкия и среден бизнес, като през последните години компетентните органи са успели да редуцират злоупотребите до минимум.  Наскоро имаше заседание при премиера във връзка с усложнената международна обстановка. Позицията, с която излязохме впоследствие, кореспондираше с тази на ЕС. Не бива да обслужваме чужди интереси. Гарантирането на сигурността ни минава през членството в ЕС и НАТО. Който си мисли друго е в голяма заблуда“, подчерта Цветанов.", "date": "2018.04.16", "title": "Цветанов в Смолян: Радев и БСП имат антиевропейско поведение, какви проблеми на общините е решил президентът?"}
{"url": "http://www.faktor.bg/bg/articles/noviyat-vatreshen-ministar-na-slovakiya-hvarli-ostavka", "text": "Словашкият вътрешен министър Томаш Друкер обяви, че подава оставка, предаде \"Ройтерс\". Друкер пое поста само преди няколко седмици на фона на масови протести с искане за уволнение на шефа на полицията след убийството на журналиста Ян Куциак. Министърът посочи, че няма причина, за да уволни шефа на полицията Тибор Гаспар, но усеща, че проблемът остава източник на дълбоко разделение на обществото. Десетки хиляди словаци организираха поредица от протести с искане оставката на Гаспар, за да се осигури щателно разследване на убийството на Куциак през февруари.", "date": "2018.04.16", "title": "Новият вътрешен министър на Словакия отказа да уволни шефа на полицията и хвърли оставка"}
{"url": "http://www.faktor.bg/bg/articles/novini/svyat/bivsh-ministar-na-ikonomikata-na-rusiya-kam-kremal-kontrasanktsiite-nyama-da-navredyat-na-sasht-a-na-obiknovenite-rusnatsi", "text": "Бившият министър на икономиката на Русия Евгений Ясин препоръчва на Кремъл да се откаже от контрасанции срещу САЩ, защото това много тежко ще се отрази на обикновените руснаци.  В блога си Ясинс напомня, че руската и американската икономики са несъпоставими, и предложените от депутатите от Държавната дума забрани за внос на селскостопанска продукция, алкохол и тютюн, лекарства, високотехнологична продукция и т. н. няма \"да нанесат чувствителен удар по американската икономика\". \"Отчитайки разликите в мащабите, ограниченията ще се отразят по-чувствително на Русия. Но по-важно е колко тежки ще се окажат тези мерки на населението на Русия. Струва ми се, че колкото повече продължим да се движим по този път, а ми се струва, че това не е изключено, толкова повече ще бъдат ощетени нашите граждани. В тази война на санкции те ще бъдат най-ощетени и ще понесат най-чувствителни загуби\", пише Ясин. \"Сегашната политика и по отношение на другите страни, и по отношение на нашите хора, чество казано, предизвиква у мен все по-силно безпокойство. Не е ли време да спрем\", призовава икономистът.", "date": "2018.04.16", "title": "Бивш министър на икономиката на Русия: Контрасанкциите на Кремъл няма да навредят на САЩ, а на обикновените руснаци"}
{"url": "http://www.faktor.bg/bg/articles/uchenik-razkaza-kak-go-iznasilila-brutalno-53-godishnata-mu-uchitelka", "text": "53-годишна учителка e имала 2-годишна връзка със своя 15-годишен ученик. Интимните отношения между Дебора Лоу и младежът продължили от 2014 до 2016 , но за тях се разбрало едва в края на 2017-та. Tогава преподавателката била арестувана, пише DailyStar. Според ученикът всичко започнало с флирт, след което той и учителката си разменили телефонните номера. Тогава двамата правили \"секс по телефона\", после тя го поканила в дома си.   \"Тя ме посрещна с разкопчана блуза и от деколтето й можеше да се види голата й гърда. Отидохме да си легнем и се целунахме, а след това започна да прави секс с мен\", споделя младежът.      На следващия ден обаче момчето се почувствало неудобно и депресирано, но учителката многократно го \"провокирала\" да правят секс в продължение на две години.   Малкият обаче признава, че \"да правиш секс с учител е мечта за всеки ученик\".  В момента Девора Лоу е подсъдима за съблазняване на непълнолетен и злоупотреба с доверие.", "date": "2018.04.16", "title": "53-годишна учителка злоупотребявала сексуално с 15-годишен ученик"}
{"url": "http://www.faktor.bg/bg/articles/bunt-v-shtatski-zatvor-7-dushi-sa-ubiti", "text": "Седем затворници са убити и 17 са ранени при безредици в щатския затвор Lee Correctional в Бишопвил в американския щат Южна Каролина, съобщава NBC News.  Бунтът е избухнал в неделя, а властите са успели да въведат ред едва в понеделник сутринта.  Затворът Lee Correctional е за около 1500 души, осъдени за тежки престъпления.", "date": "2018.04.16", "title": "Бунт в щатски затвор, 7 души са убити"}
{"url": "http://www.faktor.bg/bg/articles/ti-da-vidish-81-ot-roditelite-dovolni-ot-vliyanieto-na-uchilishteto-varhu-detsata-im", "text": "В момент, в който всички критикуват нивото на образованието у нас, агресията между учениците расте и българските деца оглавяват всевъзможно международни класации по неграмогност,  проучване установи, че общо 81% от родителите заявяват, че са доволни от влиянието на училището върху децата им. Проучването се казва  \"Степента на отчужденост на родителите от училищния живот на децата си\". Данните обяви Анастас Стефанов от Изследователския център \"Тренд\" по вруму ня форума \"Да върнем родителите в училище\", организиран от българския представител в Европейския парламент Асим Адемов.  Стефанов уточни, че в проучването през февруари са участвали 1000 родители на ученици между пети и седми клас, както и родители на ученици от осми до 12-и клас.  В най-голяма степен не са доволни родителите на учениците в София, което може да се отдаде на различни причини, но най-вече на \"негласния разказ за престижни и не толкова престижни училища\", а в малките населени места родителите нямат толкова голям избор и са доволни и от по-малкото в образованието, коментира социологът.", "date": "2018.04.16", "title": "Ти да видиш: 81% от родителите доволни от влиянието на училището върху децата им"}
{"url": "http://www.faktor.bg/bg/articles/antikoruptsionniyat-fond-vnese-signal-sreshtu-kmeta-na-pazardzhik", "text": "Антикорупционен фонд\" (АКФ) подаде сигнал в Комисията за противодействие на корупцията и за отнемане на незаконно придобитото имущество (КПКОНПИ) срещу кмета на Пазарджик Тодор Попов. В съобщение на организацията се казва, че повече от 9 години той е в нарушение на законовите изисквания за деклариране на потенциален конфликт на интереси. Според АКФ от публично достъпната информация на интернет страницата на общината се разбира, че Попов няма подадени декларации по Закона за предотвратяване и установяване на конфликт на интереси, въпреки че е бил длъжен като лице, което заема публична длъжност. Той трябвало да направи това в тримесечен срок от влизане на закона в сила, което става в първия ден на 2009 г. \"Задължение за подаване на декларация като лице, заемащо висша публична длъжност, г-н Тодор Попов има и по новоприетия Закон за противодействие на корупцията и за отнемане на незаконно придобитото имущество. Такава декларация също не е публикувана към настоящия момент\", обясняват от \"Антикорупционен фонд\". От изложените данни те твърдят, че Попов повече от 9 години е \"в нарушение на императивните законови изисквания за деклариране на потенциален конфликт на интереси\". От АКФ настояват антикорупционната комисия да провери налице ли са достатъчно основания за налагането на административнонаказателна санкция. Антикорупционният фонд припомня разследването на Би Ти Ви от 2015 г., в което беше показан имот на Попов, който беше оценен на 1.5 млн. лв. От организацията твърдят, че \"високият стандарт на живот на семейството\" е в несъответствие с доходите, които са декларирали. Тогава кметът на Пазарджик обясни, че е жертва на предизборната борба за предстоящите само няколко месеца след това местни избори.", "date": "2018.04.16", "title": "Антикорупционният фонд внесе сигнал срещу кмета на Пазарджик"}
{"url": "http://www.faktor.bg/bg/articles/polezno-12-neshta-koito-da-iztriete-ot-profila-si-vav-facebook", "text": "Скандалът около \"Кеймбридж Аналитика\" със злоупотреба с лични данни на потребителите на Facebook принуди много хора да преразгледат ролята, която социалната мрежа играе в живота им. Загрижени за неприкосновеността на личния си живот, някои дори изтриха своите профили. Ако искате да запазите профила си и да защитите по-добре информацията в него, ето 12 неща, които може би ще искате да изтриете: 1. Рожден ден Вашият рожден ден е част от важен пъзел, който включва и вашето име и адрес, с които хората могат по-лесно да получат достъп до вашата банкова сметка и лични данни. 2. Телефонен номер Най-добрият сценарий тук е придобиването на учтив почитател. В най-лошия случай? Преследвач, който ви притеснява непрекъснато. 3. Повечето от вашите „приятели“ Професорът по психология в Оксфорд Робин Дънбар смята, че хората могат да поддържат около 150 стабилни взаимоотношения. В много случаи истинските \"приятели\" са едва 4% от цялата ви листа. Отърваването от излишните приятели може да направи по-здравословно сърфирането ви в социалните медии. 4. Снимки на вашето дете/млад член на семейството 5. Къде вашето дете/член на семейството ходи на училище 6. Информация за местоположение Определянето на местонахождението става чрез Android или iPhone. През 2015 г. TechCrunch съобщи, че над 500 милиона потребители са посетили Facebook само от мобилния си телефон, което означава, че проследяването на локацията им никак не е трудно. 7. Някои публикации Това е класика. Facebook е социална медийна платформа и до известна степен вашите публикации трябва да бъдат добре обмисляни. Шефът ви може да има достъп до тях и следователно има достъп до всяка една от вашите актуализации на статуса и това включва онези, в които сте се оплакали от многото работа или сте изразили нетърпение да си тръгнете от работното място. Да, можете да зададете предпочитанията си, за да го изключите от определени актуализации, но нужно ли е да си усложнявате живота? 8. Прекратете маркирането на местоположението си Хората забравят факта, че маркирането на местоположението ви в къщи всъщност дава вашия адрес. 9. Кога и къде отивате на почивка Според финансовия уебсайт This is Money пътуващите, които са съобщили, че са на почивка, не могат да получат застрахователното си искане при обир, ако са публикували своите планове за почивка в социалните мрежи. 10. Състоянието на вашата връзка Ако искате да \"отпразнувате\" нова връзка, не го правете във Facebook. Ако нещата не се получат и се наложи от „Обвързан/а“ да преминете в „Необвързан/а“, това ще ви накара да се чувствате още по-зле. 11. Данни за кредитната ви карта Никога. Това никога не е добра идея. 12. Снимки на билетите ви за самолет Публикуването на снимка на билета ви често е начин да се похвалите за ваканцията си, но не бъдете глупави! Баркодът на билета е уникален и може да бъде използван за откриване на информацията, която сте предоставили на компанията за полети.", "date": "2018.04.16", "title": "Полезно: 12 неща, които да изтриете от профила си във Facebook"}
{"url": "http://www.faktor.bg/bg/articles/zapochva-aktsiya-skorost-po-patishtata-v-tsyalata-strana", "text": "Акция \"Скорост\" започва по пътищата в цялата страна. Операцията е под егидата на ТИСПОЛ - европейската мрежа на службите на пътна полиция. Целта е намаляване на катастрофите, предизвикани от бързото шофиране. Пътни полицаи и технически устройства ще има по магистралите, както и по първокласните и третокласни пътища. Операцията е планирана и не е свързана със зачестилите в последните дни тежки пътни инциденти. Според властите у нас има тенденция за увеличаване на шофирането с несъобразена скорост. Щом се стъмни, столичните пътни полицаи включват камерата. Дават толеранс от 20 км. Камерата се поставя на високоскоростните булеварди в столицата и всяка минута заснема по един нарушител. Всяка нощ е на различно място – на „Цариградско шосе”, Околовръстното или бул. „България”, където се организират и гонки. Скоро КАТ ще се снабди и с още камери, които ще следят за високи скорости и в кварталните улици.  „Досега нямаше възможност да разполагаме камерите заради колата, но тази камера на тротоара я качваме и осъществява контрол”, посочва служител на столичния КАТ. Когато шофьорите видят поставянето на камерата, веднага си съобщават, че на това място има техника. Скоро камерата ще снима и нарушения в бус лентите. Операцията ще приключи в неделя 22 април.", "date": "2018.04.16", "title": "Европейската мрежа на службите на пътна полиция започва акция \"Скорост\" по пътищата в цялата страна"}
{"url": "http://www.faktor.bg/bg/articles/obshtestvo/elektronnite-uchebnitsi-ot-i-do-vii-klas-sa-dostapni-na-sayta-na-mon", "text": "На сайта на Министерството на образованието вече са достъпни електронните учебници на одобрените печатни издания от I до VII клас. Съдържанието им е идентично с това на хартиеното издание.  Възможностите за достъп, който е безплатен, са различни - без регистрация, с регистрация, с персонален код, предоставен от издателството на всеки ученик, който ползва печатното издание на съответното издателство или с код, посочен след интернет адреса за достъп до съответния учебник.", "date": "2018.04.16", "title": "Електронните учебници от I до VII клас са достъпни на сайта на МОН"}
{"url": "http://www.faktor.bg/bg/articles/zhena-padno-tochno-pred-vhoda-na-18-etazhen-blok-v-edin-ot-nay-ozhivenite-rayoni-na-burgaski-kvartal", "text": "Жена е била открита мъртва пред блок в бургаския комплекс \"Славейков\" днес по обед. Съседи от блока, които през това време били на метри от входа на жилищната сграда, чули шум, след което видели окървавено тяло. Трупът паднал точно пред входа на блока, който се намира в един от най-оживените райони на квартала.  Все още не е ясна причина за смъртта ѝ - била бутната умишлено, става въпрос за самоубийство или инцидент. В момента тече оглед на следствието.  Според \"Флагман\" жената е 50-годишна, но не живее във въпросния блок № 47. Не е съвсем ясно и откъде е паднала жената, но по всяка вероятност това е станало от 7-ия или 8-ия етаж на 18-етажния блок.", "date": "2018.04.16", "title": "Жена падна пред входа на 18-етажен блок, докато съседи си приказват"}
{"url": "http://www.faktor.bg/bg/articles/protestite-nyama-da-sprat-sakrashteniyata-v-nap", "text": "Въпреки насрочения протест на служителите от \"Оперативен контрол\", от Националната агенция по приходите няма да се откажат от съкращаването на служителите в него, съобщи говорителят на данъчните Росен Бъчваров след срещата на част от засегнатите с изпълнителния директор на агенцията Галя Димитрова.  Всички съкратени ще получат полагаемото им се по закон обезщетение плюс изплащане на всички неизползвани отпуски досега. Служителите ще имат право да участват във външен конкурс за попълването на други звена в НАП.   Протестът обявен за днес, 17,30 часа, ще се състои въпреки проведената среща.   Съкращенията предвиждат звеното „Оперативни проверки” да бъде закрито, а договорите на всички близо 300 служители, работещи в него, да бъдат прекратени от 1 май.   Решението е в отговор на акцията на специализираната прокуратура в края на март, при която бяха арестувани 20 данъчни служители от същото звено по обвинение за участие в организирана престъпна група и изнудване на търговци.", "date": "2018.04.16", "title": "НАП няма да се откаже от прекратяване на договорите с над 300 служители, въпреки протестите"}
{"url": "http://www.faktor.bg/bg/articles/shofyorkata-ot-magistrala-trakiya-pred-sada-ne-moga-da-opisha-sazhalenieto-si-ne-ochakvam-da-me-razberat", "text": "Окръжният съд реши да остави в ареста Цвета Таскова, обвинена за трагедията на магистрала \"Тракия\", при която на 13 април загинаха шестима души и над 20 бяха ранени. Според съда 29-годишната Таскова не е проявила необходимата отговорност на пътя, а обвинението касае тежко престъпление с наказание над 5 години, мотивираха се магистратите.  Решението не е окончателно и може да се обжалва. В съда днес защитата й поиска на Таскова да бъде наложена по-лека мярка. \"Не мога да опиша съжалението си и не очаквам да ме разберат. Съжалявам, съжалявам\", заяви пред съда младата жена. Цвета Таскова изказа и съболезнования към близките на загиналите и пострадалите при тежката катастрофа.  Според защитата й причината за инцидента може да се намира в кормилната уредба на автомобила, за която все още няма експертиза. Ако това се окаже причина за инцидента, Цвета Таскова не подлежи на наказателна отговорност, заявиха от защитата й. В съда стана ясно още, че младата жена имала планове да работи в Гърция през лятото.", "date": "2018.04.16", "title": "Шофьорката от трагедията край Вакарел може да получи над 5 години"}
{"url": "http://www.faktor.bg/bg/articles/politika/hlyab-i-pasti/yuriy-felshtinski-otnemete-vizite-i-grazhdanstvoto-na-putinskiya-elit-tova-sa-istinskite-sanktsii-sreshtu-kremal", "text": "За съжаление, докато имаме за президент на САЩ Доналд Тръмп, нищо не застрашава Путин. В едно от неговите последни съобщения той вече каза, че трябва да предоставим икономическа помощ на Русия. Сега обсъждаме санкции срещу Русия, а гледната точка на Тръмп е, че трябва да предоставим икономическа помощ на Москва, защото Русия ни трябва, за да подобрим кризисната ситуация в Сирия. Това коментира пред Радио Свободат експертът и анализатор Юрий Фелштински, който от много години живее и работи в САЩ.  Първо, знае се, че сирийският конфликт се проточи. На второ място, анонсите на Тръмп в Туитър, разбира се, са трудни за разчитане, особено когато става дума за външна политика. Въпреки това, мисля, че сме само в началото на пътя, а не в неговата най-висока точка, ако имаме предвид конфликтната ситуация. Мисля, че всички наши проблеми, свързани с Путин, тепърва предстоят, не са останали зад гърба ни. Проблемът днес е, че ако Путин през 2000 година, казано условно, дойде на власт с помощта на олигарсите – като разчиташе, от една страна, на  службите за сигурност, а от друга - именно на олигарсите, след това постепенно всички олигарси във властта, ако изобщо са я имали - това е под въпрос – бяха елиминирани. които държат в джобовете си определена сума пари, всички имат втори паспорт или поне разрешително за постоянно пребиваване в чужбина, всички те са готови да духнат от Русия точно за 15 минути и се надяват, че ще могат да го направят. Всички те са си подготвили база на Запад, много семейства вече живеят на Запад, децата им се обучават на Запад и т.н.  В бъдещето на самата Русия, мисля, вярва единствено Путин, макар да имам дълбоки съмнения за това. Но с времето, за съжаление, Путин става абсолютно неадекватен. Този проблем се дължи отчасти и на факта, че в Русия няма истинска опозиция. Самият той отстранява около себе си всяка политическа алтернатива за евентуална конкурентна битка, на което за съжаление никой не се противопоставя. И тъй като никой не му противодейства, тъй като всички наши, в кавички и без кавички, олигарси се оказаха най-страхливите хора в света, Путин е абсолютно извън реалността, той не е в състояние да разбере в какъв тупик е поставил Русия и отчасти всички останали, създавайки огромни проблеми. Но фактът, че олигарсите, срещу които са наложени санкции, не мислят за никаква Русия - това е разбираемо.  Тези санкции са обявени, но те не водят до истинско наказание на хората, които попадат под тях. Да, акциите на Дерипаска падат, след като бяха наложени санкции срещу компанията му, но между нас казано, в нея има участие на акционери, които реално губят пари, а не Дерипаска. Дерипаска, както между другото почти всички руски олигарси, големи бизнесмени, отдавна предвидливо са сложили в банки акциите си, те знаят, че рано или късно тези фирми ще им бъдат отнети - или Путин ще им ги отнеме, или чрез санкции. И когато всичко това се случи за фирмите на тези бизнесмени, всички ще видят едно – огромните им дългове, че парите им вече отддавна са изнесени в чужбина, скрити в офшорки, прехвърлени в други офшорки, където са напълно защитени. Следователно начинът, по който бяха обявени санкциите за отнемането на техните пари, е много дълъг. Аз не мисля, че някой ден тези пари наистина ще им бъдат отнети от някого. Ако сте забелязали, списъкът със санкции започва с буквата  „и“, въпреки че знаем, че първата буква на азбуката е „а“, с която започват имената също на богати бизнесмени в Русия. Така че списъкът все още е далеч от действителните наказания на хората, които стоят около Путин. Големият въпрос е колко убедително стоят тези хора около Путин, доколко му влияят, но това е друга тема.  По принцип, аз разбира се, продължавам да имам свой начин, много по-прост и евтин, защото отнемането на пари от всеки един гражданин на Запад е твърде скъпо удоволствие. Ние живеем в правова държава, каквито са Съединените щати, и страните в Европа, особено Англия, затова продължава да стои сериозният въпрос дали може по съдебен път да бъдат отнети парите на тези руски олигарси. Защото без съд, вероятно, тези пари изобщо не могат да им бъдат отнети. Ето какво може обаче да се направи – това е бърз и евтин път, и е в прерогативите на всяка една страна – да бъдат анулирани визите на тези хора, да им бъде отнето предварително издаденото разрешение за постоянно пребиваване и дори да им бъде отнето полученото от тях чуждо гражданство, тъй като за всички тези хора националността е поставена на второ място, а понякога дори и на трето. Ето защо, аз бих избрал да вървя по този път. Нека руските настоящи и бивши олигарси, като се започне с буквата „а“, а не с буквата „б“ или „в“,  започвайки с Абрамович, като запазят всичко, което имат  в Англия, в Европа, в САЩ , тези хора да бъдат лишени от правото да посещават и пребивават в тези страни. Ето, това биха били за тея, според мен, реалните санкции.", "date": "2018.04.16", "title": "Юрий Фелштинский: Отнемете визите и гражданството на путинския елит, това са истинските санкции срещу Кремъл"}
