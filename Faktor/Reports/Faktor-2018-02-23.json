{"url": "http://www.faktor.bg/bg/articles/konstantin-prodanov-s-ostavkata-na-temenuzhka-petkova-ima-opaseniya-za-zabavyane-na-aets-belene", "text": "С оставката на енергийния министър Теменужка Петкова и в зависимост от нейния заместник има опасения за забавяне на проекта АЕЦ „Белене“. Това коментира зиеа „Фокус“ председателят на АБВ Константин Проданов. Той допълни, че министър Петкова се е отнасяла към реализацията на проекта прагматично.  „Допускам, че тя е била използвана, защото няма как тя доброволно и съзнателно да тръгне в тази посока и я използват като изкупителна жертва. В нашата държава е така и всичко го решава премиерът Борисов“, коментира Константин Проданов.  По отношение на финансирането за рестарта на проекта „АЕЦ Белене“ той каза, че вече е изградена площадка и са доставени два реактора, като към момента почти 4 млрд. лева са вложени в проекта.", "date": "2018.02.23", "title": "АБВ: С оставката на Теменужка Петкова има опасения за забавяне на АЕЦ „Белене“"}
{"url": "http://www.faktor.bg/bg/articles/georgi-harizanov-reaktsiyata-na-bsp-e-inspirirana-ot-vidni-spomoshtestvovateli-lovuvashti-s-neuspyal-cheshki-kupuvach", "text": "Не социолози и политолози, а мистериозната г-жа Гинка (Върбакова) трябваше да коментира днес сделката с ЧЕЗ, за да бъде пресечена сянката, която се появи върху министър Петкова, заяви пред БНТ политическият анализатор Георги Харизанов. Ако бях аз, щях да изляза и да кажа: мои партньори повярваха в мен, финнасираха ме и купувам третото електроразпределително дружество в България, посочи Харизанов. Според него, цялата истина ще разберем, когато сделката се върне в България и се разгледа от българските органи, да се види, че няма вмешателство, но тогава ще се сблъскаме с втория проблем - а той е проблемът с институциите, мълчанието на КЕВР. Ако там кажат, че всичко е наред, ако ДАНС каже, че всичко е наред - какво от това? Може да са независими ниституции, но те не се ползват с никакво доверие, категоричен е анализаторът. За оставката на енергийния министър Георги Харизанов коментира, че след като има съмнения за обвързаности и темата от бизнес тема става политическа, това е решението, което трябваше да вземе Теменужка Петкова.  На въпрос дали днешите събития в областта на енергетиката ще се превърнат в трус, Георги Харизанов отговори: \"В трус не, но в политически проблем го превръща опозицията. Реакцията на БСП е инспирирана от техни видни спомоществователи от предизборната кампания, които имат навика да ходят и да ловуват с неуспелия чешки купувач. Те знаят кой е. Мисля, че ще се разбере. Не мога да си го позволя сега да го обявя. Оттам идва тази изнервена реакция на г-жа Нинова - да се възползват близки до партията хора с интереси в енергийния бизнес\",.\"  Според социолога Кольо Колев, опозицията не може да бъде посочвана като инспиратор за подобни събития. За оставката на Теменужка Петкова той каза, че е пожарен ход на управляващите. Вече има политически трус, убеден е Колев. \"Самата сделка е изключително странна. Това напомня на прочутата сделка за Дипломатическия клуб в Бояна, когато едни младежи от Стара Загора за пет дена направиха една огромна за техните въможности инвестиция\", каза още социологът.  Според него, е възможно някой в Чехия да бърза да продева и да осребри чекове. Въпросът е, че всичко рефлектира върху българския министър-председател, който поиска оставката на енергийния министър. Възникват съмнения за купувача. Кольо Колев обвърза тази оставка с други събития като оставката на Делян Добрев, Истанбулската конвенция, Законът за банковата несъстоятелност, Пирин, които водят до общественото усещане, че управляващите се опитват да осребрят властта си. Опозицията е заинтересована да клати управлението, убеден е Колев. Харизанов заяви, че за разлика от ГЕРБ при БСП ясно се вижда осребряването на някои политици от участието им във властта.", "date": "2018.02.23", "title": "Георги Харизанов: Реакцията на БСП за ЧЕЗ е инспирирана от видни спомоществователи, ловуващи с неуспял чешки купувач"}
{"url": "http://www.faktor.bg/bg/articles/novini/balgariya/ankara-rusiya-i-iran-da-sprat-rezhima-na-asad", "text": "Турският външен министър Мевлют Чавушоглу призова Русия и Иран „да спрат“ сирийския режим да бомбардира държания от опозицията анклав Източна Гута, след като от неделя насам в разположената край Дамаск област бяха убити повече от 400 цивилни, пише Daily Sabah. „Русия и Иран трябва да спрат режима“, заяви Чавушоглу. Той допълни, че офанзива спрямо анклава „е в разрез“ със споразуменията, договорено от Анкара, Москва и Техеран по време на процеса в Астана.  Новата вълна бомбардировки срещу Източна Гута започнаха в петък преди гласуването на Съвета за сигурност на ООН за налагането на 30-дневно примирие в цялата страна.", "date": "2018.02.23", "title": "Анкара: Русия и Иран да спрат режима на Асад"}
{"url": "http://www.faktor.bg/bg/articles/novini/balgariya/merkel-yasno-e-che-shte-podkrepim-gartsiya-pri-turska-agresiya-v-egeysko-more", "text": "Германският канцлер Ангела Меркел е уверила гръцкия министър-председател Алексис Ципрас, че подкрепата на Берлин е „ясна“ по въпроса за евентуална турска агресия в Егейско море. Тя е заявила това в кулоарите на срещата на високо равнище на лидерите на ЕС в Брюксел, пише Ekathimerini. Според гръцки медии Меркел е заявила , че сътрудничеството между ЕС и Турция за справянето с нелегалната миграция е ефективно, но допълни, че е важно да няма напрежение в Егейско море По време на преговорите между Ципрас, Меркел, председателя на Европейската комисия Жан-Клод Юнкер и българския министър-председател Бойко Борисов, те са се разбрали, че турско-европейското сътрудничество при справянето с миграцията е ефективно, но трябва да се засили.  По време на срещата те са разбрали, че ЕС и Берлин ще предоставят подкрепа под формата на инфраструктура и човешки ресурси за засилването на граничния контрол, докато ЕК ускорява процеса за обработка на молбите за предоставяне на убежище.", "date": "2018.02.23", "title": "Меркел: Ясно е, че ще подкрепим Гърция при турска агресия в Егейско море"}
{"url": "http://www.faktor.bg/bg/articles/novini/svyat/d-r-nikolay-sharkov-reaktsiyata-ni-za-byudzheta-na-nzok-e-politicheski-korektna", "text": "Две дирекции в Здравната каса разполагат с различни данни за задълженията към чужди фондове. Това стана ясно след извънредно заседание на Надзорния съвет. В касата не знаят колко са общите и просрочените дългове. За да изясни въпроса Съветът е разпоредил спешна проверка. Финансовият министър пък поиска да не се подписва новия рамков договор до изясняване на финансовото състояние на касата.  От Българския лекарски съюз и Съюза на зъболекарите реагираха веднага. В студиото на \"Още от деня\" на БНТ председателят на Българския зъболекарски съюз д-р Николай Шарков каза, че реакцията им не е остра, а е политически коректна. \"Когато за един рамков договор си получил бюджет, гласуван в парламента, от 157 милиона лева за 2018 г., като тези пари означават здраве на устата на българските граждани, когато работиш, за да дадеш тези 157 милиона на гражданите, когато си завършил навреме преговорния процес и на 19 януари конгреса на Българския зъболекарски съюз е дал мандат на комисията по рамковото договаряне да подпише НРД с 90% съгласие и тогава как да отреагираш в един момент, когато се говори за пари в касата, които са задлъжнялост на НЗОК към други европейски каси\", заяви още той.", "date": "2018.02.23", "title": "Д-р Николай Шарков: Реакцията ни за бюджета на НЗОК е политически коректна"}
{"url": "http://www.faktor.bg/bg/articles/holandiya-prizna-armenskiya-genotsid-razgnevi-turtsiya", "text": "Холандският парламент гласува резолюция, с която призна масовото избиване на арменци по време на Първата световна война за геноцид. Турция се разгневи и реагира остро на резолюцията, като извика холандския шарже д'афер във външното министерство. Според арменците над 1 милион и половина са убити от османските турци през 1915-та година, а според Анкара броят на жертвите е много по-малък. Резолюцията на холандския парламент вероятно ще влоши и без това обтегнатите отношения между Холандия и Турция. Турция осъди холандския вот. В официалната позиция на Анкара се казва, че безоснователното гласуване на депутатите на една държава, която е стояла безучастна по време на геноцида в Сребреница, няма място нито в историята, нито в правния свят. Миналата година отношенията между Холандия и Турция се обтегнаха след отказа да бъдат допуснати турски представители за провеждане на предизборни митинги за референдума в за разширяване на президентските правомощия на Реджеп Ердоган, припомни БНТ.  В следствие,по-рано този месец Холандия официално изтегли посланика си от Турция. Над 20 страни, в това число Франция и Русия, както и папа Франциск, признават масовото избиване на арменци през 1915-та година за геноцид.", "date": "2018.02.23", "title": "Холандия призна арменския геноцид, разгневи Турция"}
{"url": "http://www.faktor.bg/bg/articles/novini/balgariya/boyko-borisov-za-balgariya-e-po-izgodno-da-se-uvelichi-vnoskata-v-byudzheta-na-es", "text": "За България е по-изгодно да се увеличи вноската в бюджета на ЕС. Това заяви в Брюксел премиерът Бойко Борисов. Той участва в неформалната среща на върха на европейския съюз, на която бъдещият бюджет е една от основните теми. Днес евролидерите обещаха и още финансова помощ за африканските страни от западноафриканския район Сахел за справяне с екстремистите и трафика на хора. Колкото и да се увеличи вноската на България в европейския бюджет, страната ни ще бъде нетен получател. Това означава, че България винаги ще получава много повече от европейския бюджет отколкото внася в него. Не такава обаче е позицията на други държави, които са нетни платци в европейския бюджет като например Холандия, Австрия и скандинавските държави. Техните лидери се обявиха днес категорично против увеличаването на вноските в евробюджета и поискаха други начини за запълване на дупката, която се отваря след напускането на Великобритания, а тя ще бъде от порядъка поне на 12-13 милиарда евро. Вариантите, които се обсъждат са или увеличаване на националните вноски, или съкращаване на някои разходи, които също биха засегнали България, когато говорим за кохезионна политика, или намирането на европейски източници като някакъв общоевропейски данък, например.", "date": "2018.02.23", "title": "Бойко Борисов: За България е по-изгодно да се увеличи вноската в бюджета на ЕС"}
{"url": "http://www.faktor.bg/bg/articles/tsvetanov-tsetso-lukanov-shte-bade-kmet-na-vsichki-zhiteli-na-brest", "text": "Цецо Луканов ще бъде кмет на всички жители на Брест. Той няма да дели хората на тези, които са го подкрепили или не са го подкрепили. Неслучайно обичам да казвам, че в една кампания не трябва да минаваме границата, за да запазим нормалните си отношения и след това. Това заяви зам.-председателят на ГЕРБ и председател на ПГ на партията Цветан Цветанов, който тази вечер участва в общоселско предизборно събрание в с. Брест (област Плевен). В рамките на събитието Цветанов изрази своята подкрепа за кандидата на ГЕРБ за кмет на с. Брест Цецо Луканов, който тази неделя ще участва в балотажа на частичните местни избори.  В предизборната среща участваха още народните представители от ГЕРБ-Плевен Владислав Николов  и Ралица Добрева, както и депутатът от „Обединените патриоти“ Калин Поповски. „Уважавам изключително много Цецо Луканов, защото той никога не е използвал квалификации и обидни думи по адрес на своите опоненти. Разбрах, че вчера е имало друга предизборна среща с по-емоционално говорене и приповдигнат тон. Дори е имало политически нападки. Един път завинаги в България да се научим да чуваме и другите мнения“, призова Цветан Цветанов и обеща, че както миналият път, така и сега, няма да каже лоша дума за политически опонент на ГЕРБ и Цецо Луканов на балотажа.  Цветанов благодари на всички жители на село Брест, които миналата неделя са упражнили конституционното си право да гласуват. „Само когато изразяваш своята гражданска позиция и си активен жител, след това може да изискваш за всичко, което си чул в кампанията“, напомни той. „Благодаря и на тези, които са гласували за нашите опоненти, че днес са тук също. Може би са дошли да чуят какво ще кажем и какво бихме могли да обещаем“, коментира председателят на ПГ на ГЕРБ. „Аз поех един ангажимент на предишната ни среща, че ще бъда тук на всеки три месеца, за да говорим за ангажиментите, които сме поели. Вие направихте така, че аз да съм тук не след три месеца, а след три седмици“, заяви Цветанов, като сподели увереността си, че в неделя ГЕРБ ще празнува крайната победа.  „Благодаря на всички, които повярваха в мен. Убеден съм, че с подкрепата на всички ви село Брест ще получи заслуженото място в община Гулянци“, каза на свой ред кандидатът на ГЕРБ за кмет на Брест Цецо Луканов. Той пое ангажимент към всички присъстващи като кмет да работи заедно с тях в името на едно по-добро бъдеще. „Ние сме убедени в победата в неделя, защото отправихме позитивни послания и даваме реални обещания. Цецо доказа, че с честност и воля може да бъде успешен кмет“, подчерта народният представител и областен координатор на ГЕРБ-Плевен Владислав Николов.", "date": "2018.02.23", "title": "Цветанов: Цецо Луканов ще бъде кмет на всички жители на Брест"}
{"url": "http://www.faktor.bg/bg/articles/novini/svyat/erdogan-sasht-pusnaha-mashina-za-lazhi-za-turskata-voenna-operatsiya-v-severozapadna-siriya", "text": "Турският президент Реджеп Тайип Ердоган остро критикува днес САЩ за \"разпространяване на фалшиви новини\" за цивилни жертви по време на турската военна операция в района на Африн /Северозападна Сирия/, като обвини съюзника от НАТО, че пуска в действие \"машина за лъжи\", предаде в.\"Хюриет дейли нюз\", цитиран от БТА. Вчера говорителят на министерството на отбраната на една от тези страни заяви безочливо, че \"цивилни умират в Африн и хора не могат да се върнат в домовете си заради насилие\". Вие сте безжалостни и неморални. Вие не изпитвате и най-малко неудобство от избиването на стотици деца, жени и цивилни всеки ден в Източна Гута, но изразявате раздразнението си от нашата борба срещу терористи. Вие разпространявате фалшиви новини, каза Ердоган днес в реч пред отговорни представители на управляващата Партия на справедливостта и развитието. Нашата армия обръща най-голямо внимание, така че да не пострада дори и един единствен цивилен. Ето защо нашата операция е продължителна. Тя щеше вече да е приключила, ако ние не се опитвахме да разграничим цивилни от терористи, посочи Ердоган. Той направи това изказване, след като говорителят на Пентагона Адриан Ранкин-Галъуей заяви на 21 февруари, че САЩ са обезпокоени от въздействията на операция Маслинова клонка върху цивилнто население в Африн. Говорителят каза, че американските власти \"ще направят всичко възможно в контактите си с турските си колеги за намаляване на напреженията и вредата за цивилните\". Ердоган произнесе речта си седмица, след като Турция и САЩ се договориха да установят \"съвместен механизъм\", целящ решаване на проблемите, произтичащи от различните приоритети в Сирия.  Турската армия обяви на 20 януари началото на операция \"Маслинова клонка\" в района на сирийския град Африн срещу сирийските кюрдски Сили за защита на народа /СЗН/ и Партията на демократичния съюз /ПДС/, които Анкара смята за терористични организации. Силите за защита на народа обаче са съюзници на САЩ в борбата срещу групировката \"Ислямска държава\" в Сирия. Турция отдавна критикува САЩ за подкрепата им СЗН и призовава Вашингтон да вземе обратно оръжията, предоставени на групировката./", "date": "2018.02.23", "title": "Ердоган: САЩ пуснаха \"машина за лъжи\" за турската военна операция в Сирия"}
{"url": "http://www.faktor.bg/bg/articles/maya-manolova-shte-nablyudavam-s-povisheno-vnimanie-razvitieto-na-sdelkata-za-chez", "text": "Като омбудсман и защитник на правата на българските граждани, обръщам специално внимание на действията на енергийните дружества в България, на които държавата е възложила извършването на услуги от обществен интерес. В този контекст следя и информацията за продажбата на ЧЕЗ. Това бе съобщено от омбудсмана на България Мая Манолова в официално писмо до медиите.  Безспорно в случая става въпрос за търговски отношения, но доставката на електроенергия засяга не само националната сигурност, но и пряко правата на българските потребители. Ще напомня, че за миналата година жалбите до омбудсмана от потребители на услуги съставляваха около 25% от всички оплаквания на гражданите, една четвърт, от които срещу енергоразпределителни дружества. Обявена е гореща телефонна линия – 02 8106948 и 0894777872 в институцията на омбудсмана, на която гражданите могат да се обаждат за нарушени права и проблеми с електроснабдяването. За мен и за всички граждани е важно сделката да бъде осъществена напълно прозрачно и с ясни гаранции, че няма да постави потребителите в по-неизгодна позиция. Важно е какви ангажименти ще поеме новият собственик, какъв е неговият капацитет за изпълнение на дейността, какви инвестиции ще направи и как ще подобри качеството на предоставяните услуги. Важно е също така продажбата да не доведе до ограничение или нарушение на конкуренцията в страната и да не засегне интересите на два милиона български граждани, които са клиенти на ЧЕЗ. В момента от ключово значение е контролът, който държавните органи следва да осъществят върху сделката. Очакването на гражданите е да се подходи отговорно, да се направят всички необходими проверки, за да се гарантира прозрачност и контрол. По този начин могат да се изяснят всички обстоятелства около икономическите субекти, прехвърлянето на собствеността и финансирането на сделката. Ще наблюдавам с повишено внимание развитието на сделката. Моят ангажимент е да защитавам потребителите и техните интереси да не бъдат неглижирани от институциите. Доставката на електроенергия е чувствителен въпрос и затова смяната на собствеността не бива да води до нарушения на правата на гражданите. Смятам, че са необходими законодателни промени, които да гарантират прозрачност, контрол и защита на обществения интерес и правата на гражданите при сделки от такъв мащаб.", "date": "2018.02.23", "title": "Мая Манолова: Ще наблюдавам с повишено внимание развитието на сделката за ЧЕЗ"}
{"url": "http://www.faktor.bg/bg/articles/obshtestvo/ulitsata/bashtata-na-ubitiya-na-patya-petyo-ne-vyarvam-v-pravosadieto-ni-no-ima-gospod", "text": "Бащата на 6-годишното момче, което бе убито от джип през пролетта на 2015 година, не вярва в правосъдието. Това каза той пред bTV, след като вчера стана ясно, че шофьорът, който блъсна детето му, може да бъде освободен от затвора предсрочно.   През април 2015-година 6-годишният Петьо от Панагюрище бе пометен от джип, зад волана на който бе бизнесменът Цветан Пъков. Детето карало колело, когато возилото го блъснало с скорост от почти 80 километра в час.   Шофьорът получи четиригодишна присъда. Вчера Софийският градски съд реши, че Пъков може да излезе от затвора близо половин година предсрочно. Зад решетките той имал примерно поведение, за което бил награждаван многократно. Пред съда бизнесменът казва, че съжалява за случилото се. Дали мъжът ще бъде пуснат на свобода, зависи от Апелативния съд, като прокуратурата протестира решението на градския съд пред втората инстанция.   Бащата на убитото на пътя дете - Петър Гевечанов, е категоричен, че не вярва на родното правосъдие. „Не, за секунда дори не съм повярвал! Той постоянно си е тук със семейството. Него го пускат, а нашето дете ще си гние в земята. Не съжалява със сигурност за това, което извърши”, каза той.   “Това са законите в България… 4 години. От 6 на 4 години му падна присъдата! Сега ще го пуснат по-рано. През останалото време си е бил по клубовете и дискотеките. Но има Господ, това е. Господ вижда и ще го накаже”, казва още бащата на убитото дете. В сряда съпругата на Гевечанов е родила син. И докато е още в болницата, майката научила, че мъжът, убил по-голямото й дете, може да излезе на свобода, без да е излежал присъдата си докрай. прегазено дете  Цветан Пъков  Петьо Панагюрище Коментирай 3", "date": "2018.02.23", "title": "Бащата на убития на пътя Петьо: Не вярвам в правосъдието ни, но има Господ"}
{"url": "http://www.faktor.bg/bg/articles/ikonomika/biznes/mvf-dve-balgarski-banki-imat-nuzhda-ot-po-golyam-kapitalov-bufer", "text": "Българската банкова система е устойчива, но лошите кредити остават значително над средното за ЕС, а две от банките, идентифицирани при  прегледа на качеството на активите и стрес тестовете, все още се нуждаят от по-големи капиталови буфери. Това се казва в изявление на Международния валутен фонд (МВФ) след приключване на годишния преглед с българските власти, оповестено в четвъртък. В него е посочено още, че \"сериозни нови инвестиции трябва бързо да бъдат финализирани за две банки, идентифицирани като нуждаещи се от по-големи капиталови буфери, докато отговарят на регулаторните капиталови изисквания\". Имена на банките не се посочват. През 2016 г., след приключването на прегледа на качеството на активите и стрес тестовете на българската банкова система, БНБ обяви, че две от проверените общо 22 банки – Първа инвестиционна банка и \"Инвестбанк\", се нуждаят от допълнителни капиталови буфери. МВФ приветства усилията за засилване на финансовия надзор и насърчава българските власти да обърнат внимание на рисковете, свързани с концентрацията и свързаните с тях лица, както и да въведат цялостна стратегия за намаляване на лошите кредити. По данни на Европейската комисия 12.1% от всички кредити у нас попадат в графата лоши или необслужвани при средно 4.6 ва сто за ЕС. Това поставя България на предните места по лоши кредитив ЕС. Само необслужваните потребителски заеми са за над 800 млн. лева към края на 2017 г.  Към тази сума трябва да се добавят и 1 млрд. лева необслужвани ипотеки. Преодоляване на неравенството в доходите, превръщането на икономическото възстановяване в устойчив растеж и демографската криза са предизвикателствата пред България, посочва МВФ. Основното предизвикателство пред българското правителство е превръщането на икономическото възстановяване в устойчив и приобщаващ растеж и сближаване с други страни от ЕС, отчитат от международната финансова институция. Доходът на глава от населението в България е само половината от средния за ЕС и неравенството в доходите е по-високо от средното за ЕС, посочва още МВФ. Икономиката на България се очаква да нарасне с 3.8% през 2018 г., което се дължи на силния износ, по-лесни финансови условия и нарастващо доверие. В средносрочен план се предвижда растежът да се забави до 2.75%, което отразява ограниченията на капацитета и неблагоприятните демографски показатели, отбелязва фондът. \"Държавният дълг е нисък, но условните пасиви и фискалният натиск, който оказват в дългосрочен план демографските предизвикателства, могат да създадат фискални рискове в дългосрочен план\", се казва в изявлението на МВФ. Това означава, че предвид застаряването и високата смъртност в България пенсионната система - и не само, е застрашена. И сега системните дефицити в НОИ и НЗОК, които общо надминават над 5 милиарда лева годишно, се покриват от бюджета. Продължаването на реформата в управлението и подобряването на ефективността на публичните институции на всички равнища остават ключови за повишаване на потенциала за растеж и за ограничаване на фискалните рискове, смята МВФ. Фондът одобрява плана на правителството за балансиран бюджет в средносрочен план, предвид необходимостта от публични инвестиции. (източник: Медиапул)", "date": "2018.02.23", "title": "МВФ: Две български банки имат нужда от по-голям капиталов буфер"}
{"url": "http://www.faktor.bg/bg/articles/vlastta-pritesnena-dava-na-dans-sdelkata-na-chez", "text": "Властта притеснена от сделката за ЧЕЗ. Нямахме никаква информация, това коментира пред медиите председателят на енергийната комисия в НС Делян Добрев. Заради важността на тази сделка най-вероятно и ДАНС ще я провери дали има нещо сиво в нея, коментира герберът. Вчера ресорната комисия изслуша министър Теменужка Петкова, а социалистите я питаха именно за сделката. Тя каза, че няма данни по темата. За Добрев новината, че фирмата Инерком купува ЧЕЗ била като фалшива новина. Той е притеснен от публикациите, че фирмата е с 90 000 лева активи и е на загуба от 19 000 лева за миналата година. Изведнъж тази фирма купува за 300 милиона евро бизнеса на ЧЕЗ, оборот от 2 милиарда лева, половината абонати приблизително в България, 1/3 от мрежата, опасявам се до колко този нов купувач, ако се стигне до прехвърляне активите на ЧЕЗ на тази фирма, ще има капацитет да управлява бизнеса, аргументира се Делян Добрев. Той се надява КЗК и КЕВР да направят подробна проверка на сделката. ЕРП-тата са последното звено в енергийната система, подчерта герберът. Добрев не знае дали има нещо вярно в информацията за семейни и роднински връзки между министър Петкова и фирмата купувач на ЧЕЗ.  Добрев е притеснен, че купувачът имал и фотоволтаици. Вицепремиерът Валери Симеонов на свой ред също е изненадан от сделката, съобщава news.bg. Не знае каква е фирмата и не я е чувал. Според него няма основание държавата да се меси в сделката между двама крупни субекта. Не може държавата да се меси в такива частни сделки, категоричен е той. По-важен бил въпросът защо държавата няма дял в дружествата и не може да влияе на такива сделки, посочи Симеонов.", "date": "2018.02.23", "title": "Властта притеснена: Дава на ДАНС сделката на ЧЕЗ"}
{"url": "http://www.faktor.bg/bg/articles/sport/vtora-ruska-sportistka-hvanata-s-doping-na-olimpiadata", "text": "В употреба на допинг е уличена руската състезателка по бобслей Надежда Соколова, съобщава \"Спотекспрес\" като се позовава на президента на Федерацията по бослей и скелетон на Русия Александър Зубков. Все още няма информация какъв точно препарат е открил в организмза на спортестката, която се класира на 12 място в състезанията за двойки. Междувременно Сергеева потвърдила, че в пробата и е открит мелдоний, но тя го евземала заради кардиологични проблеми. Сергеева е втората руска спортистка уличена в употребата на допинг на Зимните олимпийски игри. На 18 февруари в двете проби на състезателят по кърлинг Александър Крушелницки беше открито забраненото вещество мелдонии. Крушелницки беше отстранен от Олимпиадата, а медалът му беше отнет.", "date": "2018.02.23", "title": "Втора руска спортистка хваната с допинг на Олимпиадата"}
{"url": "http://www.faktor.bg/bg/articles/svetovna-premiera-na-balgarskiya-film-ga-na-berlinale", "text": "След почти 30-годишно отсъствие, червеният килим на Берлинале посреща български филм. Тази вечер е дългоочакваната световна премиера на „Áга“ с режисьор Милко Лазаров. Лентата е копродукция с БНТ и с нея завършва основната програма на 68-то издание на кинофестивала в Берлин. До началото на прожекцията и края на официалната част на „Берлинале“ остават няколко минути. Билетите бяха разпродадени много бързо. Реакцията на публиката все още не е ясна, но кинокритиците определиха филма като „подкупващ“ със своята честност, но изразиха съжаление, че не е част от официалната програма. Филмът „Ага“ беше селектиран за „Берлинале, малко преди да бъде изцяло завършен. Програмният директор на фестивала е изразил благодарността си, че филмът ще закрие фестивала.  Филмът е копродукция между България, Германия и Франция, с участието на ZDF/ARTE и Българската национална телевизия.", "date": "2018.02.23", "title": "Световна премиера на българския филм „Áга“ на Берлинале"}
{"url": "http://www.faktor.bg/bg/articles/balgariya-litva-i-rumaniya-sa-stranite-s-nay-niska-minimalna-zaplata-v-es", "text": "През януари 2018 г. България е имала най-ниската минимална заплата в Европейския съюз, съответно 261 евро, следвана от Литва с 400 евро и Румъния с 408 евро, според данни на Евростат, публикувани днес. Като цяло минималната заплата е под 500 евро в страните от източната част на ЕС и над 1000 евро в страните от северозападната част на съюза. Начело са Люксембург с 1999 евро месечно, Ирландия с 1614 евро, Холандия с 1578 евро, Белгия с 1563 евро и Германия и Франция с 1498 евро. Страните от ЕС, в които няма минимална заплата, са Дания, Италия, Кипър, Австрия, Финландия и Швеция. Евростат уточнява, че най-голямата минимална заплата в ЕС е близо осем пъти по-голяма от най-малката.", "date": "2018.02.23", "title": "Най-ниските минимални заплати в ЕС: България - 261 евро, Литва - 400, Румъния - 408"}
{"url": "http://www.faktor.bg/bg/articles/vasko-nachev-zhecho-stankov-shte-bade-sledvashtiyat-energien-ministar", "text": "Всеки, който много или малко познава нещата или ги следи по-отблизо, не е никак трудно да отгатне, че едно такова нещо предстои. За съжаление, то се случи няколко часа по-късно. Това каза енергийният експерт Васко Начев в интервю за предаването \"Хоризонт за вас\" на БНР по повод на оставката на енергийния министър Теменужка Петкова . Обясни също , че държавата има всички механизми, за да провери сделката.  Жечо Станков ще бъде следващият енергиен министър, смята Начев. Според мен не Гинка от Пазарджик събори Теменужка Петкова от поста министър. Това е само един формален повод, защото си спомняте, че това е може би трети или четвърти опит тя да бъде отстранена, защото тя работеше в три основни направления, където дразни много хора. Тя придаде нов облик на енергетиката като цяло. Другото, което е, г-жа Петкова работеше много усърдно да бъде реализиран интерконекторът Гърция - България. Това също не се харесва на много хора. Третото нещо, според мен, е, че тя много или малко беше пречка, искайки да има правила на играта при реализиране на проекта \"Белене\". Тези три причини са днес да имаме нейната оставка, беше категоричен експертът.  По думите му, държавата е знаела за сделката между ЧЕЗ и \"Инерком България\":  Аз ви уверявам, че всеки, който би трябвало да знае за тази сделка, той е знаел. Със сигурност зад тази сделка седи Българска банка за развитие, защото няма друга такава мощна банка, която да застане зад тази сделка или консорциум от няколко банки. Т.е. сделката от юридическа гледна точка е изпипана, както трябва и когато има две частни компании няма място за съмнение.", "date": "2018.02.23", "title": "Васко Начев: Жечо Станков ще бъде следващият енергиен министър"}
{"url": "http://www.faktor.bg/bg/articles/zavarshilite-profesionalno-obrazovanie-namirat-po-dobre-platena-rabota", "text": "Министерството на образованието съвместно с работодателите ще проведат мащабна информационна кампания, за да може повече деца да избират професионалните гимназии. Това каза образователният министър Красимир Вълчев в Добрич. По думите му последните данни показват, че завършилите професионално образование се реализират по-добре на пазара на труда. \"Позициите, които изискват професионално образование днес, са с по-високи доходи, отколкото други позиции, които предполагат висше образование в някои професионални направления. И тази разлика ще се увеличава заради очаквания още по-голям недостиг на пазара на труда. Реализацията вече в редица предприятия не е в онези цехове, които се нелицеприятни, мръсни, а много често става въпрос за реализация във високотехнологични предприятия, с добри условия на труд, както казах, с добро заплащане\", заяви образователният министър Красимир Вълчев.", "date": "2018.02.23", "title": "Завършилите професионални гимназии намират по-високоплатена работа от висшистите"}
{"url": "http://www.faktor.bg/bg/articles/dogovorat-za-prodazhbata-na-chez-e-bil-podpisan-dnes", "text": "След като от началото на деня темата с продажбата на българския бизнес на ЧЕЗ не слиза от политическата сцена и струваше оставката на енергийния министър Теменужка Петкова, в края на деня купувачът \"Инерком България\"ЕАД обяви официално подписването на сделката. Цената, на която се придобива бизнес за близо 2 млрд. лв., не се посочва. По неофициална информация на \"Капитал\" става дума за 320 млн. евро. Посочва се, че договорът е подписан днес, а процедурата, която привлякла множество международни участници, се провела съгласно законите на Чехия (каквато теза застъпи и енергийният министър Теменужка Петкова, когато по-рано обяви, че подава оставка - бел. ред.). Предстои сделката да бъде одобрена от българските регулаторни органи, едва след което ще бъде финализирана. Посочва се, че се чака одобрение само от Комисията за защита на конкуренцията. По-рано през деня Теменужка Петкова обяви, че сделката ще бъде проверена и от Комисията за финансов надзор (заради това, че обект на сделката са и публични компании - бел. ред.) и Комисията за енергийно и водно регулиране. Различни политици настояха с нея да се заеме и ДАНС. Дружествата, обект на сделката са: \"ЧЕЗ България\" ЕАД, \"ЧЕЗ Електро България\" АД, \"ЧЕЗ Разпределение България\" АД, \"ЧЕЗ Трейд България\" ЕАД, \"ЧЕЗ информационни и комуникационни технологии Българи\" ЕАД, \"Фри Енерджи Проджект Орешец\" ЕАД и \"Бара Груп\" ЕООД. \"Осъзнаваме обществената значимост на бизнеса, който ще придобием. Гордеем се, че сме сред малкото български компании, които инвестират в толкова мащабен проект в енергетиката\", обявява купувачът в съобщение до медиите. В него се допълва, че намерението му е за отговорно отношение към милионите клиенти на ЧЕЗ, служителите и партньорите. \"Ангажирани сме да работим прозрачно, изцяло в интерес на българските потребители, при спазване на законодателството и регулаторните изисквания. Това е голяма стъпка в развитието на нашата компания и ние се отнасяме много професионално и отговорно към нея\", казва Гинка Върбакова, собственик на дружествата от групата на \"Инерком\", цитирана в съобщението. Допълва, че продавачът на активите е направил задълбочено проучване на кандидата. От съобщението се разбира, че консултанти по сделката са адвокатска кантора Allen and Overy, Адвокатско съдружие \"Спасов и Братанов\", а финансов консултант Mane Capital. След като редица политици изразиха съмнения за това, че е възможно компания с оборот от 50 млн. лв. придобива бизнес за поти 2 млрд. лв. компанията - \"Инерком България\" сега уточнява, че е създадена през есента с цел участие в покупката, но че е част от по-голяма група компании, които се развиват повече от 10 години в областта на енергетиката, енергийната инфраструктура и строителството. Допълва се, че цялата информация за собствеността е прозрачна. \"Инерком\" развива фотоволтаични проекти с обща инсталирана мощност от 100 МВт. Те включват 6 действащи централи с капацитет от 23 МВт и проект за 80 МВт централа, която ще функционира изцяло на пазарен принцип, се посочва още в съобщението. По информация на \"Капитал\" Гинка и Славчо Върбакови от Пазарджик започват бизнес делата си с търговия преди 2003 г., когато следват строителния бум и изграждат няколко жилищни и офис сгради в Пазарджик. Към 2008 г., когато се приемат целите за дял на енергията от възобновяеми енергийни източници и държавата предлага гарантирано изкупуване на произведения от такива централи ток на висока цена, те се насочват към фотоволтаиците. От преди почти половин година \"Инерком\" ЕООД има договор за саниране на блок в Пазарджик за 1.6 млн. лв. В пазарджишки сайтове има информация, че общинските паркинги се държат от компания на Върбакови. В \"Капитал\" през 2000 г. е цитиран списък на компании, които са разследвани за фиктивен трафик към т.нар. импулсни телефони, в който фигурира ЕТ \"Славчо Върбаков\" - Пазарджик.", "date": "2018.02.23", "title": "Договорът за продажбата на ЧЕЗ е бил подписан днес"}
{"url": "http://www.faktor.bg/bg/articles/obshtestvo/zakon-i-red/na-chetvarto-myasto-sme-v-es-po-broy-ubiystva", "text": "България заема четвърта позиция в Европейския съюз по брой умишлени убийства, сочат последните данни Евростат. Пред нас по този показател са само трите балтийски републики – Литва, Латвия и Естония, а най-малко жертви на убийства са регистрирани в Австрия, Холандия и Испания. Според статистиката у нас през 2016 г. са извършени 79 убийства и 26 опита за убийства. Престъпленията с нанасяне на телесна повреда са 820. За същата година данните отчитат също 97 осъдителни присъди за извършени убийства в различни периоди, като за това са осъдени 100 лица. В същото време коефициентът на криминалната активност у нас е намалял значително за 5-годишен период – от 600 на 450 криминално проявени лица на 100 хил. души.", "date": "2018.02.23", "title": "На четвърто място сме в ЕС по брой убийства"}
{"url": "http://www.faktor.bg/bg/articles/nzok-izvanredno-zasedava-zaradi-prosrocheni-zadalzheniya", "text": "Извънредна среща в Здравната каса заради дълговете към европейски клиники.Причината е, че според финансовия министър има сериозни разминавания в информацията за парите. В изпратено от него писмо се казва, че пред депутатите управителят на касата Камен Плочев твърди, че има над 130 милиона лева просрочени задължения към европейски фондове. В официалните отчети на касата обаче, цифрата е съвсем различна. Едва около 7 милиона лева. От къде идва разликата от 126 милиона не е ясно. Затова Владислав Горанов предлага да се направи инспекция. Не било ясно защо въобще има просрочени задължения, след като парите можели да бъдат изплатени през януари. Заради тези проблеми министърът дори съветва да не се подписва важния Национален рамков договор с Лекарския и Зъболекарския съюз.", "date": "2018.02.23", "title": "НЗОК извънредно заседава заради просрочени задължения"}
{"url": "http://www.faktor.bg/bg/articles/bashtata-na-darzhanite-detsata-zalozhnitsi-lagal-politsiyata-che-hodyat-na-uchilishte", "text": "Бащата на трите деца, които с години били държани в плен от собствените си родители, лъгал полицията, че трите сестри посещават училище. Това казал мъжът на кварталния полицай в „Люлин”, след като общинските власти забелязали, че момичетата не са ходили нито на детска градина, нито на училище.  Това обясниха пред камерата на Нова ТВ експерти от общината, чието задължение е да връщат в класната стая изпаднали от образователната система деца. Последните им посещения на адреса на семейството били в края на октомври и началото на ноември. Тогава обаче никой не отворил врата на апартамента, между чийто стени трите сестри – на 13, 14 и 18 г., на практика са прекарали целия си живот. Съседите пък казали на общинарите, че не познават такива деца. Експертите от Община Люлин изразиха мнение, че отговорността за това децата да ходят на училище е изцяло на родителите, а близките им трябва да подават сигнали при съмнения за нещо нередно. В случая със сестрите, държани под ключ, помощ опитва да им окаже техният дядо. Той разказва зловещата история на семейството на дъщеря си пред камерата на „Съдебен спор”. Веднага след това мъжът изчезва. Намерен бе убит преди два дни. За престъплението са обвинени родителите на внучките му. \"Когато се вижда, че родителят е изпаднал в трудно положение, социалните трябва да влязат в дома и да се опитат да помогнат”, коментира казуса детският психолог Младен Владимиров, който категорично изрази несъгласие с това, че единствено семейството трябва да носи отговорността за тази драма. Той не скри възмущението си от факта, че телевизионен екип успява да разговаря с проблемното семейство от „Люлин”, а „хора с десетилетия експертиза не са могли”, намеквайки за безхаберието на Агенцията за закрила детето. „При човешките съдби два минуса не правят плюс, както е в математиката”, коментира още Владимиров. Депутатът от „Обединените патриоти” Милен Михов пък заяви, че партията му иска обществен дебат по темата за връщането на децата в училище. „Ако спираш децата си от образование, ги лишаваш от бъдещето им. Това е кражба на щастие”, заяви Михов.", "date": "2018.02.23", "title": "Бащата на децата заложници лъгал полицията, че ходят на училище"}
{"url": "http://www.faktor.bg/bg/articles/novini/balgariya/ministarat-na-energetikata-podade-ostavka-zaradi-prodazhbata-na-chez", "text": "Министърът на енергетиката Теменужка Петкова подава оставка. Новината съобщи самата тя в парламента. Причината е, че от години познава собственика на фирмата купувач на ЧЕЗ – \"Инерком груп\" Гинка Върбакова.  Петкова депозира оставката си, тъй като не иска по никакъв начин да се спекулира с темата и да се замесва името на премиера Бойко Борисов. \"Понеже не искам по никакъв повод да се коментират отношения, да има поводи за съмнения по отношение на сделката, да се намесва името на премиера. Това, което смятам, че трябва да се направи в такава ситуация, при най-малкото съмнение за проблеми, влияния или въздействия, достойната постъпка е човек да си подаде оставката\", заяви Теменужка Петкова  В отговор на въпрос кума ли е на Гинка Върбанова, която ръководи фирмата, закупила ЧЕЗ Теменужка Петкова обясни:  \"Много се говори по тази тема. Още миналата година имаше въпроси, когато в публичното пространство се завъртя, че такава фирма с тази дама участва в процедурата. Тогава казах, че познавам тези хора от последните 20 години, но не съм им кума\".  Петкова обясни, че българското правителство нямат никакво отношение към този процес, процедурата се провежда по чешкото законодателство. \"Смятам, че това изключва абсолютно всякакви хипотези, всякакви намеци за намеса на българската държава, на българското правителство във вземането на решението на чешката държава\", обясни Петкова и допълни, че ЧЕЗ не са искали мнението на българската държава по тази сделка. Това, че чешката компания е избрала определена компания, нe означава нищо. Има наши институции, които ще кажат своята дума - оттук нататък предстои одобрение от КЗК, КЕВР, КФН, успокои още министърът в оставка.  ДАНС също трябва да направи проверка на компанията, тъй като става въпрос за стратегическа инфраструктура и енергийна сигурност, допълни Петкова.", "date": "2018.02.23", "title": "Министърът на енергетиката подаде оставка заради продажбата на ЧЕЗ"}
{"url": "http://www.faktor.bg/bg/articles/veber-rumaniya-spava-balgariya-za-vlizaneto-y-v-shengen", "text": "Виновник за забавянето и приемането на България в Шенген е политическата ситуация в Румъния, а София е постигнала голяма напредък, но Букурещ има отстъпление в справянето с корупцията, което пречи и на двете държави да станат част от Шенген, коментира пред БНТ на Манфред Вебер, лидер на групата на ЕНП в ЕП. Необходим е напредък в Румъния, за да се приемат и двете страни в Шенген. Възможно е двете страни да се разделят, но това означава Шенгенска граница между тях и би било по-разумно, ако двете вървят заедно към Шенген, обясни Вебер. Според Вебер, проблем на Европа е, че е отдалечена от хората и това трябва да се промени, да се върне ЕС на хората. Който иска да поеме ЕК, да представи програми и хората да го изберат. Европа сега започва дискусията за финансите, а солидарността е най-важна. Трябва да има пари и за селско стопанство и за регионални проекти, както е и строителството на магистрали в България. В България е изградена много инфраструктура, привлича много чужденци, допълни Вебер.", "date": "2018.02.23", "title": "Вебер: Румъния спъва България за влизането й в Шенген"}
{"url": "http://www.faktor.bg/bg/articles/koalitsionniyat-savet-reshava-da-prieme-li-ostavkata-na-ministar-petkova", "text": "Решението дали да се приеме оставката на Теменужка Петкова ще се вземе на коалиционния съвет на ГЕРБ и ОП. Това съобщи зам.-председателят на ГЕРБ Цветан Цветанов. Заседанието на съвета ще се проведе, след като премиерът Бойко Борисов се върне в България. Той е в Брюксел, където участва в неформалното заседание на Европейския съвет. От своя страна министърът на финансите Владислав Горанов коментира, че за него е странно да се носи отговорност за действията или бездействията на твой приятел.", "date": "2018.02.23", "title": "Коалиционният съвет ще решава да приеме ли оставката на министър Петкова"}
{"url": "http://www.faktor.bg/bg/articles/karakachanov-otbelyaza-sas-salyuti-ruski-praznik", "text": "Лично по инициатива на вицепремиера и министър на отбраната Красимир Каракачанов бе произведен тържествения салют по време на честването на Деня на пазителя на Отечеството, който бе отбелязан и пред Паметника на съветската армия в София. За първи празникът, който никога не е бил български, бе отбелязан по подобен начин - български военни да изстрелват тържествения залп. А символиката, която военният министър е вложил в инициативата си е: българската и руската армии да се обединят в навечерието на 140-годишнината от Освобождението на родината ни, станало факт благодарение на руските войски. На 23 февруари Русия отбелязва Деня на защитника на Отечеството, като през тази година той съвпада и със 100-годишнината на Червената армия. С тази спорна инициатива на вицепремиера Каракачанов България отново се опитва да демонстрира неоснователно съобразяване с руските имперски интереси, независимо от наложените санкции на партньорите ни от ЕС и НАТО на режима в Кремъл.", "date": "2018.02.23", "title": "Каракачанов нареди със салюти да се чества руски празник"}
{"url": "http://www.faktor.bg/bg/articles/borisov-ot-bryuksel-poiskal-ostavkata-na-ministar-petkova", "text": "Премиерът Бойко Борисов, който днес председателства Съвета на Европа в Брюксел, е поискал лично оставката на министър Теменужка Петкова след гръмналия скандал с ЧЕЗ, в който бе намесено и неговото име.  \"Не искам да давам шанс на никой да си позволява да нарушава правилата в държавата. Няма как да забравя 20-годишно приятелство. Не искам да се намесва държавата в частни сделки\". Това заяви пред журналисти премиерът Бойко Борисов за оставката на енергийният министър Теменужка Петкова.  \"Госпожа Петкова е честен човек, като се върна ще се срещна с коалиционните партньори и да вземем решение кой да я замести\", посочи Борисов. \"Имаме КЗК, имаме КФН, имаме ДАНС, ако трябва да се проверяват произход и пари, нито енергийният министър, нито аз можем да повлияем на подобна сделка. Сделка между частни компании в Чехия, ние нямаме как да контролираме и да попречим. Години наред сме се борили да имаме независими регулатори. Преди дни една телевизия беше продадена за огромна сума, защо не попитате има ли нещо общо правителството там, попита министър-председателят. Той подчерта, че \"за стотици милиони се съдим и с ЧЕЗ и с ЕVN. Крайно съм бил недоволен от електроразпределителните дружества, давахме ги и на прокурор. Не искам да прозвучи, че някой е бил подценен. Шарл Мишел беше преценил да чуе за отделните региони неща. Показахме им всички инфраструктурни проекти и за дигитална инфраструктура. Холандският премиер ми каза - трябва да ни покажеш всички на части, явно наведнъж няма как, разкри Борисов. Премиерът коментира и отношенията с патриотите. \"Коалиционните ни партньори не са лесни, ние си ги знаем от години. Винаги съм се опитвал да ги успокоявам и да търсим баланс и разбирателство. Няма други варианти - това са патриотите и ние\", коментира от Брюксел премиерът Бойко Борисов политическата ситуация в България.", "date": "2018.02.23", "title": "Борисов: Приех оставката на Петкова, с коалиционните партньори ще решим кой да я замести"}
{"url": "http://www.faktor.bg/bg/articles/novini/svyat/srabnskiyat-ministar-na-otbranata-chestva-v-moskva-100-godishninata-na-chervenata-armiya", "text": "Министърът на отбраната на Сърбия Александър Вулин е в Москва за официалното честване в Кремъл на 100-годишнината на Червената армия и Деня на защитника на родината. \"Професията на военните винаги е била ценена в Русия, която често се е сблъсквала с атаки срещу своята независимост\", заяви на честването президента Владимир Путин, цитиран от белградския вестник \"Политика\". Междувременно министърът на отбраната на РФ Сергей Шойгу съобщи, че президентът Путин е одобрил дарение на стойност 2 милиона евро за обучението на сръбски пилоти на МиГ-29.  \"Политиката на военен неутралитет на Сърбия е високо ценена от Русия и нашият президент и главнокомандващ Александър Вучич се ползва с голямо уважение от руските власти и президента Владимир Путин\", изтъкна Вулин. \"Сърбия не може да защити националните си и държавни интереси без помощта на Москва и затова всеки, който говори, че трябва да се води антируска политика под натиска на Запада - говори против Сърбия, заяви от своя страна министърът на външните работи Ивица Дачич.", "date": "2018.02.23", "title": "Сръбският министър на отбраната чества в Москва 100-годишнината на Червената армия"}
{"url": "http://www.faktor.bg/bg/articles/novini/balgariya/radev-i-vuchich-zaedno-v-zapadnite-pokraynini-prez-april", "text": "Финансиране за български медии и подобряване на условията на живот на българското малцинство в Сърбия, са част от ангажиментите, които пое сръбският президент Александър Вучич. След разговори с българския си колега Румен Радев президентът на Сърбия се ангажира с проектно финансиране за повече български медии в двата български района - Босилеград и Димитровград. \"Отношението към българското малцинство е важен критерий за европерспективата на Сърбия. България подкрепя усилията на Сърбия за членството й в ЕС и приветства срокът, който страната си е поставила до 2025 година\", заяви българският държавен глава. След срещата стана ясно, че двамата президенти ще посетят двата региона през април, когато българският президент ще откликне на поканата за посещение на сръбския си колега. Там на място двамата ще се запознаят с условията и проблемите на българското малцинство.  Президентът Радев констатира част от тях - липсата на достатъчно инвестиции, ниска трудова заетост, не достатъчен достъп до здравни и социални услуги, достъп до обучение и медии на майчин език.  Вучич от своя страна уточни, че 1031 ученици учат български език в Сърбия.   \"Ние се надяваме, че ще се увеличи тази бройка. Населението се изселва от тези райони, но и от другата страна от страна на България, знаем че хората заминават за Европа, където изкарват повече. Това е проблем и за двете държави. Напълно сме готови да говорим за всичко, което ще даде възможност на българското национално малцинство да се чувства по-добре\". По отношение на финансирането на медиите на български език той бе категоричен, че чрез проектно финансиране държавата е готова да отделя повече пари, за да може българският език не само да присъства, но и да доминира сред това население.  \"Искаме едновременно да бъдат информирани и на майчиния си език. Ние сме готови да вложим и повече пари - да финансираме такива медии на езиците на националните малцинства, включително български език. Дори чрез проектно финансиране може и повече пари да се отделят. В Република Сърбия общините Димитровград и Босилеград отделяха много повече пари от държавата чрез проектното финансиране. Това ще бъде променено\", заяви Вучич. Българският държавен глава подчерта, че страната ни високо оценява последните промени в законодателството на Република Сърбия по отношение на националните малцинства. \"Трябват още усилия този прогрес в законодателството на Република Сърбия да достигне до местно ниво\", посочи Радев. Той изтъкна, че в бъдеще двете страни могат да постигнат съвместно споразумение за сътрудничество в областта на образованието и науката. Двамата президенти подчертаха необходимостта от развитие на свързаността като част от добросъседските отношения. Конкретните проекти, които са били обсъдени по време на срещата са довършването на магистралата от Ниш до българската граница, интерконектора и жп връзката Ниш- Босилеград. Радев изтъкна, че по отношение на свързаността е важно хората от двете страни на границата да имат възможността за един много по-интензивен обмен.  \"В тази връзка са важни граничните контролнопропускателни пунктове, както отварянето на нови, така и усъвършенстване на възможността за съществуващите в момента, за да има много по-голяма оперативност\", посочи Радев. Той констатира, че регионите от двете страни на границата са едни от най-бедните в Европа. Сръбският му колега отбеляза, че износът на Сърбия в България се увеличи с 53% през последната година, а на България в Сърбия с 28%. Президентът на Сърбия оцени всички български инвестиции след 2010 г. като изключително успешни. Важен въпрос за присъединяването на Сърбия към ЕС е решаването на проблема с Косово. Вучич подчерта, че искат да постигнат компромис, но дали ще успеят не зависи само от тях.  \"За всеки един компромис е необходимо съгласието и доброжалателността на поне две страни. Ако някой счита, че решението на Балканския полуостров е в това Сърбия да изгуби всичко, а всичко останало - останалите да спечелят и да се удовлетворени, а Сърбия да остане неудовлетворена и унижена, смятаме че тогава не може да има решение. Затова говоря за компромис\", настоя Вучич. По проблема с Косово и позицията на страната ни, българският държавен глава заяви: \"България високо оценява диалогът между Белград и Прищина. Този диалог няма алтернатива. Трябва да се търси мирно решение на всички проблеми. Разбира се България има важна позиция, когато Сърбия представи своите аргументи в своите преговори, нека тези аргументи бъдат внимателно анализирани\". В отговор на въпрос за диалога с Прищина, Вучич увери, че той ще бъде продължен.  \"Ще се опитваме да търсим компромис и ще дадем всичко от себе си не за да получим всичко, а и едната и другата страна да изгубят по нещо, но да бъдем все пак удовлетворени, за да стигнем все пак до общо решение. Вярвам в компромиса и се надявам да бъде постигнат. Ще кажа същото и на председателя на ЕК - Жан Клод Юнкер\".", "date": "2018.02.23", "title": "Радев и Вучич заедно в Западните покрайнини през април"}
{"url": "http://www.faktor.bg/bg/articles/ministar-neno-dimov-e-osvobodil-direktora-na-ekoagentsiyata", "text": "Със заповед на министъра на екологията Нено Димов преди ден е освободен изпълнителният директор на Изпълнителната агенция по околна среда и водите Камелия Радева, съобщи \"Дневник\", позовавайки се на информация от пресцентъра на екоагенцията. Засега причините не са ясни. От пресцентъра на МОСВ също потвърдиха за освобождаването на Радева. Тя е на този пост едва от пролетта на миналата година (20 май 2017 г.) На нейно място застава Валери Серафимов, който до момента оглавяваше дирекция \"Мониторинг и оценка на околната среда\" в същата агенция. До 2014 г. той е бил началник отдел \"Мониторинг на въздуха\" отново в ИАОС. Преди това Серафимов е работил като експерт в \"Кремиковци\". Изпълнителната агенция по околна среда и води е администрация към Министерството на околната среда и водите и осъществява ръководни, координиращи и информационни функиции по контрола и опазването на околната среда в страната.", "date": "2018.02.23", "title": "Министър Нено Димов е освободил директора на екоагенцията"}
{"url": "http://www.faktor.bg/bg/articles/gerb-kam-k-ninova-balgariya-ima-institutsii-nyama-nuzhda-vie-da-gi-prizovavate-da-si-svarshat-rabotata", "text": ". Нека да не се опитваме да правим политика от енергетиката. Нека да не омаловажаваме успехите на премиера Бойко Борисов на високите форуми. Това каза депутатът от ПГ на ГЕРБ Делян Добрев в декларация от името на групата, предадеа Агенция „Фокус“.  „Няма нужда да омаловажавате срещите на премиера Бойко Борисов, защото те не са просто някакви вечери, за които говорите. На въпросната вечеря с премиера на Белгия са присъствали 12 лидери от ЕС, не 28. Единственият лидер от Балканския полуостров е Бойко Борисов“, обърна се той към лидера на БСП Корнелия Нинова. „Вие трябва да се радвате за това или поне да не го омаловажавате по начина, по който го правите“, посочи депутатът от ГЕРБ. „Няма нужда да драматизираме и аз изразих опасения и зададох въпроси. В крайна сметка в България има институции, няма нужда вие да ги призовавате да си свършат работата“, коментира Делян Добрев. „Много добре знаете, че въпреки че ЧЕЗ са избрали за единствен, с който да преговарят българската „Инерком“, тази сделка ще мине щателна проверка от КЗК и КЕВР и не само. Няма нужда да ги призовавате, защото те ще си свършат работата“, изтъкна той. „Не виждам защо трябва да се драматизира с тема, която всички поставихме на дневен ред. Изобщо не възприемаме подхода ви да одържавяваме това или онова, защото сме го виждали в миналото и знаем докъде води. Знаем как преди 3-4 години имахме дефицит в енергетиката от 800 млн. лева“, каза още Делян Добрев.", "date": "2018.02.23", "title": "ГЕРБ към К. Нинова: България има институции, няма нужда вие да ги призовавате да си свършат работата"}
{"url": "http://www.faktor.bg/bg/articles/propast-razdelya-dvata-lagera-na-podkrepyashtite-reformata-v-evrozonata", "text": "Групата, оглавявана от Германия, продължава да се противопоставя на тандема Франция и Италия по въпроса за суверенните дългове, пише \"Файненшъл таймс\". Справянето със спешни ситуации със суверенни дългове се превръща в основна фронтова линия за реформата на еврозоната. Двата лагера са, както изглежда, на диаметрално противоположни позиции. Ако те не постигнат компромис, малко вероятно е дългоочакваната инициатива за укрепване на защитните механизми на блока да отиде достатъчно далеч, за да отпаднат съмненията за неговата уязвимост при бъдещи кризи. която настоява спасителните планове да вървят ръка за ръка с преструктуриране на съответните дългове, което налага загуби на частните притежатели на облигации на въпросните страни. Холандският министър на финансите Вопке Хукстра защити тази теза в интервю за в. \"Файненшъл таймс\", публикувано в сряда. \"Това е от основно значение, ако нещата се объркат\", каза той. В другия лагер са, на първа линия, правителствата на Франция и Италия. Те твърдят, че задължителното преструктуриране на дългове ще причини хаос на финансовите пазари, ще предизвика риск от разпадане на еврозоната и ще подхрани политическия екстремизъм срещу ЕС. По-рано този месец френският финансов министър Брюно льо Мер определи предложението за автоматични \"постригвания\" на частните инвеститори като Италия може би е още по-неспокойна от Франция заради вдъхновените от Германия предложения. Това надали е изненадващо предвид факта, че държавният дълг на Италия възлиза на колосалните 2.3 трилиона евро - сума, която се равнява на около 130% от брутния вътрешен продукт. Статистика на Европейската централна банка показва, че италианските банки все още имат сериозни инвестиции в държавния дълг на страната, въпреки че са намалили от 2014 г. своята експозиция до под 10% от общите си активи. В очите на Италия всяко предложение, водещо до загуби на частните притежатели на неин суверенен дълг, може да причини бъркотия в банковата й система, като извади на показ Дебатите между двата лагера може да изглеждат до известна степен теоретични при сегашната сравнително благоприятна финансова конюнктура в еврозоната. Понастоящем появяването на необходимост която и да било страна от клуба да поиска спасителен план изглежда малко вероятна. Само преди шест години обаче частните инвеститори в гръцки държавни облигации бяха принудени да приемат \"пострижки\" при онова, което се превърна в първото преструктуриране на дълг в еврозоната. Спасителният план за Гърция от 2012 г. включваше опит за използване на клаузи за колективно действане от английското общо право за налагане на \"пострижки\", уговорени със съгласието на квалифицирано мнозинство от кредиторите. Германия, Холандия и други северни страни кредитори са непоколебими, че дори да има нов спасителен план, целият процес трябва да бъде управляван по-добре.", "date": "2018.02.23", "title": "Пропаст разделя двата лагера на подкрепящите реформата в еврозоната"}
{"url": "http://www.faktor.bg/bg/articles/daritkova-instseniraha-skandala-s-nzok-blokirat-podpisvaneto-na-ramkoviya-dogovor", "text": "Националният рамков договор, който сега се гласува, е с постигнати параметри, които са най-добрите от години. Той ще даде шанс хората да получават по-добра здравна грижа, а работещите в системата да получат по-добро възнаграждение за труда си. И в този момент се инсценира този скандал и виждаме, че като краен резултат може да се блокира подписването на договора\". Това обясни председателят на здравната комисия в Народното събрание Даниела Дариткова в ефира на \"България он Еър\".  Славчо Велков от БСП обаче споделя обратното мнение, че не скандалът блокира подписването на рамковия договор, а призивът на финансовия министър Владислав Горанов да не бъде подписван.  \"На път е да се срине системата за здравеопазване\", контрира депутатът от БСП.  Според Даниела Дариткова обаче проекта за бюджет на НЗОК е внесен именно от управителя проф. Плочев и той е изчислен на базата на дадените параметри на изпълнение на бюджета за миналата година. \"Тогава е трябвало да има ясни данни колко са дължимите суми към чуждите здравни фондове\", обясни депутатът от ГЕРБ.  Дариткова обясни още, че в Народното събрание са били изненадани от писмото на проф. Плочев миналата седмица с искане на актуализация на бюджета, като е имало разлика в цифрите между дадените  в писмото и от надзорния съвет.", "date": "2018.02.23", "title": "Дариткова: Скандалът с НЗОК е инсцениран, блокира подписването на националния рамков договор"}
{"url": "http://www.faktor.bg/bg/articles/prof-kamen-plochev-e-priet-v-bolnitsa", "text": "Управителят на здравната каса проф. Камен Плочев е приет в кардиологията на Военномедицинска академия.  Това е причината за отсъствието му от заседанието на Надзорния съвет на НЗОК днес. Състоянието му е сериозно. Надзорният съвет на НЗОК заседава днес извънредно, за да разгледа въпросите, дискутирани на заседанието на Комисията по здравеопазване в сряда. Според финансовия министър има сериозни разминавания в информацията за дълговете към европейски клиники. В изпратено от него писмо се казва, че пред депутатите управителят на касата Камен Плочев твърди, че има над 130 милиона лева просрочени задължения към европейски фондове. В официалните отчети на касата обаче, цифрата е съвсем различна. Едва около 7 милиона лева. От къде идва разликата от 126 милиона не е ясно. Затова Владислав Горанов предложи да се направи инспекция.", "date": "2018.02.23", "title": "Управителят на НЗОК проф. Камен Плочев е приет в болница"}
{"url": "http://www.faktor.bg/bg/articles/pochina-direktorat-na-letishte-plovdiv-vladimir-shtarbanov", "text": "След тежко боледуване изпълнителният директор на „Летище Пловдив” Владимир Щърбанов напусна този свят на 57 години. Щърбанов е починал в сряда вечерта, покосен от онкологично заболяване, предава trafficnews.bg. Владимир Щърбанов заемаше ръководния пост 3 години, след като през 2015 беше избран от борда на директорите на Летище Пловдив за изпълнителен директор на мястото на Иван Карнабитов, който освободи поста по собствено желание. За временно заемащ ръководния пост е избран Спас Шуманов, досегашен председател на борда на директорите на \"Летище Пловдив\" ЕАД.", "date": "2018.02.23", "title": "Почина директорът на Летище Пловдив"}
{"url": "http://www.faktor.bg/bg/articles/apelativniyat-sad-potvardi-opravdatelnata-prisada-na-aleksey-petrov", "text": "Софийският апелативен съд е потвърдил оправдателната присъда на първа инстанция на Алексей Петров, Явор Джиджев и Теодор Дочев по дело за пране на пари и присвояване на над 3 млн. лв., съобщиха от пресцентъра на съда. В началото на миналата година Софийският градски съд оправдава тримата по предявените им обвинения, като след това прокуратурата протестира решението с мотива, че съдът от първата инстанция е направил превратно обсъждане на доказателствата, без в същото време да се оспорват приетите по делото фактически положения. Според апелативните съдии присъдата е постановена при изяснена фактическа обстановка, като фактите са приети от съда след подробен анализ на събраните доказателства, а материалният закон е приложен правилно. \"Софийски градски съд е провел пълно и задълбочено съдебно следствие, като е събрал всички относими доказателства\", се казва в мотивите на апелативния съд.", "date": "2018.02.23", "title": "Апелативният съд потвърди оправдателната присъда на Алексей Петров"}
{"url": "http://www.faktor.bg/bg/articles/vandali-potroshiha-desetki-koli-v-plovdiv", "text": "Среднощен погром над автомобили в Пловдив. По данни на пострадалите 40 леки коли са с огънати ламарини или нарязани гуми. Посегателството е станало тази нощ край строителния техникум близо до центъра на града, съобщава БНТ.  Погромът над паркираните автомобили започнал още в три часа, но едва на сутринта хората разбрали какво се е случило. Пострадалите коли били паркирани в няколко съседни улици.  Хората се надяват да бъдат открити вандалите и да им бъдат възстановени парите, които ще дадат за ремонти.  В полицията първоначално получили данни за 11 коли, но впоследствие се разбрало, че пострадалите автомобили са много повече.  Иззети са записите на камерите от търговски обекти в района.", "date": "2018.02.23", "title": "Погром над коли в Пловдив"}
{"url": "http://www.faktor.bg/bg/articles/politika/hlyab-i-pasti/21-diagnozi-za-zhivota-na-ruskiya-titanik", "text": "Руската реалност преобръща обичайното. Слабостта, компенсирана от непредсказуемост, създава илюзията за власт. Стабилността се поддържа от замъгляването на принципите и липсата на алтернатива. Агресивността прикрива несигурността. Нека да разгледаме това, на какво се държим днес и да помислим колко дълго може да се задържи положението, превръщайки уязвимостта и безнадеждността на курса в нейна национална специфика? Легитимността на властта. В традиционно настроените слоеве на обществото легитимността на властта се разрушава от усилията й да се десакрализира, а сред \"модернистката\" част от руснаците - от тяхното недоверие към възможността за промяна.  Новото президентство на В. Путин и неговата програма. Кремъл не измисли идея, която да обедини страната. \"Диктатурата закона\"? - Дискредитирана от беззаконие. \"Обсадената крепост\"? - Лишава от ресурсите на Запада. \"Изчистване\"? - Ще трябва да изградим защита срещу \"изочистените\". Бюрокрация вместо фаворизиране? - Означава консервация на гниенето.  Лоялността като принцип на съществуването на управляващата класа. Работи, докато лидерът гарантира благополучие. Веднага щом лидерът престане да играе тази роля, управляващата класа започва да търси нов обект на лоялност.  Силовиците. Специална класа, възникнала в резултат на сливането на репресивния апарат със собствеността. Притежаването на собственост лишава силовиците от желанието да защитят държавата. Не е ясно доколко те са готови да защитят лидера.  Корупцията. Вертикалът на властта, изграден върху корупция, не може да се бори с нея без риск от самоунищожение.  Революция. Следствие от отказа на управляващата класа от спешни реформи.  Загниване. Резултатът е съзнателна политика на властта, която се страхува от революция. И двете заплашват цялостта на страната. Либерализмът. Идеологията на малцинството, дискредитирана както от прокремълските либерали, така и от сътрудничеството на Запада с клептокрацията.  \"Проектът Собчак. \"Начин окончателно да се лиши либералното малцинство от масова подкрепа. Но \"проектът \"не би бил възможен без готовността на малцинството да стане обект на манипулация.  Интелектуалци. Страхът, който очовечава самодържавието, като изпраща общественото недоволство \"в свирката\". Граждански инициативи. Укрепват стабилността за сметка на опитите за решаване на проблемите, решения, от които държавата се отказва.  \"Факторът Навални\". Тест за способността на обществото да протестира и на готовността на властите към кръвопускане.  Западът. Опонент и донор едновременно. Улеснява оцеляването на самодържавието, създавайки образ на \"врага\" за мобилизиране на населението около властта, като едновременно и предоставя ресурси.  Войната. Начинът на оцеляване на руската система. Интеграцията на управляващата класа \"в Запада\" я принуждава да премине към изнудване с война, с цел да увеличи дивидентите си от диалога със Запада.  Враговете. Търсенето на \"врага\" е механизъм за самоутвърждаване на лидера и нацията. Доказателство за политическа невроза и не е ясно дали е възможно да бъде излекувана.  Санкциите. Опит на Запада да принуди субекта на санкции да се държи прилично. Но доколко са оправдани тези очаквания по отношение на една враждебна към Запада система ?! \"Парадоксът на Тръмп\". Най-прокремълският президент на Съединените щати, под заплахата от импийчмънт, е принуден да провежда най-антикремълска политика. \"Списъкът на Кремъл\". Официалният списък на руския елит, съставен от Белия дом, който се опитва да не влоши отношенията си с Кремъл. Оттук нататък цялата руска управляваща класа става неприемлива (включително прозападната част на елита), което унищожава механизма на неговото съществуване в доларовото пространство.  Нелюбов - чувството, което окръжаващият свят изпитва към Русия. Резултат от руската илюзия, че светът жадува нашите прегръдки и поучения как трябва да се живее.  Путин в Кремъл след март 2018 г. Заложник, който знае, че не може да излезе от лабиринта на Кремъл. Обществото също го знае и не знае какво да прави.  Страх от хаоса на безвластието. Най-солидната \"закопчалка\" на самодържавието, която неутрализира разрушителните тенденции. И ето екзистенциалният въпрос: ще дойде ли време, когато във възприятието на обществото хаосът, генериран от властта, ще започне да надделява над страха от безвластие? Може би новото президентство на Путин ще ни даде отговор. Няма да чакаме дълго.", "date": "2018.02.23", "title": "21 диагнози за  живота на руския \"Титаник\""}
{"url": "http://www.faktor.bg/bg/articles/novini/svyat/ukrainski-diplomat-pokanihme-prezidenta-radev-za-da-mu-obyasnim-zashto-sanktsiite-sreshtu-rusia-sa-vazhni", "text": "\"Украйна е поканила президента Румен Радев да посети страната, за да му бъдат изложени аргументите на Киев защо не трябва да бъдат сваляни санкциите срещу Русия\", съобщи за телевизия \"Европа\" в интервю за Георги Коритаров зам.-външният министър на Украйна Васил Боднар.  На посещение в Украйна са поканени и премиерът Бойко Борисов и министърът на външните работи Екатерина Захариева.  Боднар бе категоричен, че не са изпълнени условията за сваляне на санкциите срещу Русия, наложени й заради анексирането на Крим. \"Нашият президент покани българския президент да посети Украйна, където на президента на България ще бъдат разказани всички детайли за ситуацията в Украйна. Сега ние уточняваме датата и до колкото ми е известно той е приел тази покана. Затова ние подготвяме тази визита. Вчера аз имах консултации с моя български колега. Обсъдихме голям кръг от въпроси, включително и визитата на президента в Украйна. И аз мисля, че именно тази визита ще покаже до колко България е дружествена страна с Украйна. И ние можем да изложим нашите аргументи, касаещи санкциите\", каза украинският дипломат. \"Ние ще имаме форум, който ще бъде посветен на безопасността и нашият премиер покани господин Борисов да посети Украйна и да покаже лидерска роля на България в ЕС. Затова ние сме готови за сътрудничество, абсолютно с всички сили, конструктивни на България и с президента, и с правителството, и аз мисля, че имаме големи перспективи, ако имаме политическа воля за това\", коментира Боднар.", "date": "2018.02.23", "title": "Украински дипломат: Поканихме президента Радев, за да му обясним защо санкциите срещу Русия са важни"}
{"url": "http://www.faktor.bg/bg/articles/novini/svyat/obviniha-savetnik-na-tramp-v-prane-na-nad-20-miliona-dolara", "text": "Специалният прокурор Роберт Мълер, разследващ рускщата намеса в президентскитке избори в САЩ през 2016 година, предяви нови обвинения срещу бившия ръководител на предизборния щаб на Доналд Тръмп Пол Манафорт и неговия бизнес партньор Рик Гейтс. Те са обвинение в прането на над 20 милиона долара, съобщава The New York Times. Парите са били получени от Манафорт, докато е работел катко лобист и политически консултант на бившия украински президент Виктор Янукович. \"Манафорт и Гейтс са получили десетки милиони долари като заплащане за работата им в Украйна. От 2006 година до сега Манафорт и Гейтс са участвали в схема за укриване на доходи\", се казва в обвинителния акт. Манафорт не е платил данъци за получинет суми, които са били превеждани в сметки в офшорни зони, същите сметки са използвани за закупуването на недвижими имоти в САЩ.", "date": "2018.02.23", "title": "Обвиниха съветник на Тръмп в пране на над 20 милиона долара"}
{"url": "http://www.faktor.bg/bg/articles/zapochna-protsedura-po-otstranyavaneto-na-laura-kyoveshi", "text": "Управляващите в Румъния стартираха процедура по отстраняването на директора на Националната дирекция за борба с корупцията Лаура Кьовеши. Според правосъдния министър Тудорел Тоадер  Кьовеши, която е една от противоречивите личности в Румъния, е нарушила Конституцията и е навредила на имиджа на страната в чужбина. В доклад от 30 страници Тоадер обвини Кьовеши, че има авторитарно държание, че се е месила в разследванията, водени от нейни подчинени и че е критикувала проектозакони за правосъдието в интервюта за международни медии. По думите му, тези критики са засегнали по един необратим начин имиджа на Румъния.  Според румънските закони решението за съдбата на шефката на антикорупционната агенция трябва да вземе президентът дясноцентрист Клаус Йоханис. Той има обтегнати отношения с правителството и винаги е защитавал Кьовеши, която е на поста си от 2013 г., отбелязва Франс прес.", "date": "2018.02.23", "title": "Румъния стартира процедура по отстраняването на Лаура Кьовеши"}
{"url": "http://www.faktor.bg/bg/articles/novini/svyat/zhenite-v-sauditska-arabiya-veche-shte-mogat-da-se-razvezhdat-po-svoe-zhelanie", "text": "Министерството на правосъдието на Саудитска Арабия отмени закона, който задължава жените да остават със съпрузите си против собствената им воля, съобщава вестник Okaz. Жените вече ще могат да се развеждат или по договорка със съпруга си, или да подадат иск в съда. Мъжете няма да могат да принуждават жените да се върнат насила, ако са напуснали пределите на дома си. Ситуацията в Саудитска Арабаия, включетелно в областта на правата на жените се променя драматично откакто на власт е принц Мохаммед бен Салман, който пое курс за реформиране на кралството. Faktor припомня, че през последните месеци на саудитските жени беше разрешено да посещават футболни мачове и музикални концерти, да спортуват, да тренират в женски фитнес-центрове и да откриват собствен бизнес без разрешението на съпруга или друг роднина-мъж. От месец юни жените вече ще могат да получават книжки за управление на МПС, да работят като лични шофьори или шофьори на такси. Жените ще могат да работят като пътни инспектори, като следователи в правоохранителните органи на държавата.", "date": "2018.02.23", "title": "Жените в Саудитска Арабия вече ще могат да се развеждат по свое желание"}
{"url": "http://www.faktor.bg/bg/articles/koalitsionnite-partnyori-se-razbraha-za-po-chesti-sreshti-a-ne-razgovori-prez-mediite", "text": "В коалицията се разбраха да не се обиждат повече през медиите и да се виждат по-често. Грешка била, че отдавна не са си говорили. Това стана ясно след срещата между Цветан Цветанов, Волен Сидеров и Валери Симеонов. Пред журналисти лидерът на \"Атака\" и на ПГ на Обединение патриоти Волен Сидеров с неохота коментира, че нямало проблеми в коалицията. Той се поправи, че Цветанов не е бил комунист. \"Успя да ме убеди, но комсомолец е бил, аз също\", обърна го на шеги Сидеров. Цветан Цветанов призна, че е била грешка да се виждат рядко и трябвало по-често да си говорят в коалицията. Затова сега ще поправят този пропуск. Председателят на ПГ на ГЕРБ бе убеден, че от него обиди в медиите към партньорите няма да се чуят. Eдинствен Валери Симеонов се измъкна от медиите, с извинението, че бърза.", "date": "2018.02.23", "title": "Коалиционните партньори се разбраха за по-чести срещи, а не разговори през медиите"}
{"url": "http://www.faktor.bg/bg/articles/valeri-simenov-izklyucheno-e-volya-da-zameni-ataka", "text": "\"Изключено е \"Воля\" да замени \"Атака\" в управляващата коалиция. По-скоро няма да има коалиция\", отсече вицепремиерът, лидер на НФСБ и съпредседател на \"Обединени патриоти\" Валери Симеонов пред \"24 часа\". Повод за коментара му бе изявлението на Делян Добрев по Нова ТВ, че партията на Волен Сидеров може да бъде заменена с тази на Веселин Марешки, ако националистът продължи да се разминава в позициите си с останалата част от управляващото мнозинство. След продължилата около час среща в парламента между лидерите на парламентарните групи на управляващото мнозинство стана ясно, че между партньорите всичко е наред - просто трябвало да се виждат по-често, а не да си комуникират през медиите. Единствено вицепремиерът, военен министър и лидер на ВМРО Красимир Каракачанов не присъства на разговора, поради ангажименти извън столицата.", "date": "2018.02.23", "title": "Валери Сименов: Изключено е \"Воля\" да замени \"Атака\""}
{"url": "http://www.faktor.bg/bg/articles/ninova-ne-si-davame-darzhavata-na-ginka-ot-pazardzhik", "text": "Вчера гръмна новината за скандална сделка, с която ЧЕЗ продаде част от активите си на българска фирма, със скромен капитал и липса на опит в този бизнес, както обясни бившият енергиен министър и депутат от ГЕРБ  Делян Добрев. Това даде повод днес опозицията отново да атакува управляващите, обръщайки се директно към премиера, омбудсмана и президента на страната с апел да защитят гражданите и държавата.  \"Има ли представа Борисов кой купи ЧЕЗ? Ако няма, значи има паралелен министър-председател, ако има - пак лошо. Да дойде между две вечери в Европа и да ни обясни.\", призова от трибуната в парламента лидерът на БСП Корнелия Нинова. Тя се обърна и към омбудсмана на републиката - Мая Манолова,  да заеме позиция как ще защити правата на 2 милиона български потребители, призова Нинова. Нинова призова също президентът Румен Радев да изрази позиция по въпроса, понеже той е част от националната сигурност. \"Всички институции да застанем и да кажем: Не си даваме държавата на Гинка от Пазарджик. Вие, г-н Борисов, носите персонална отговорност\", заключи изявлението си Корнелия Нинова.", "date": "2018.02.23", "title": "Нинова: Не даваме държавата на Гинка от Пазарджик!"}
{"url": "http://www.faktor.bg/bg/articles/novini/svyat/the-washington-post-gotvachat-na-putin-e-koordiniral-s-kremal-operatsiyata-na-chvk-vagner-v-deyr-zor-obeshtal-podarak-na-asad", "text": "Руският бизнесмен Евгений Пригожин, свързан с координацията на действията на частната военна компания \"Вагнер\" в Сирия, е бил в тесен контакт с Кремъл и сирийските власти няколко дни и седмици преди и след удара на американската авиация в Дейр Зор, в резултат на който загинаха няколкостотин руснаци, пише The Washington Post, като се позовава на източници от американското разузнаване. В съобщения, прихванати в края на януари, Пригожин съобщава на високопоставен представител на сирийския режим, че \"е получил разрешение\" от неназован руски министър \"силите на \"Вагнер\" да се придвижат напред с бърза и силна инициатива в началото на февруари\". От съобщението става ясно, че руската страна очаква решението ръководството на армията на Асад. В съобщение от 30 януари бизнесменът съобщава, че \"има хубава изненада за президента на Сирия Башар Асад, който ще се случи между 6 и 9 февруари\". Според един от отчетите, министърът, отговарящ за администрацията на президента на Сирия Мохамед Фадаллах Аззам е предложил на Пригожин хонорар за работата му, съобща изданието. Отчетите на американското разузнаване също показват и увеличение в този период на честотата на разговори на Пригожин, наричан \"готвача на Путин\", с представители на администрацията на Путин, включително с ръководителя на кремълската администрация Антон Вайно и неговия заместник Владимир Островенко.  Разговорите са продължили до 5 февруари и са били подновени след атаката в нощта на 7 февреари. Съдържанието на тези разговори е неизвестно. Министърът на отбраната на САЩ Джеймс Матис и председателят на Централното командване на американските ВВС Джефри Харигън съобщиха междувременно, че коалицията и американското разузнаване са имали информация за мобилизацията на армията на Асад в района на дейр Зор няколко дни преди 7 февруари. В същото време те са предупредили руската страна, че в случай на настъпление от страна на силите на Асад, ще бъде даден отпор. По думите на Матис, \"руснаците заявиха, че не им е известно нищо за подготвящо се настъпление\" и увелири американците, че няма руснаци сред сирийските войски подготвящи операцията. Faktor пропомня, че в нощта на 7 срещу 8 февруари коалицията, ръководена от САЩ е нанесла удар срещу проправителствените сили в Сирия. По думите на Харигън, койлицията е дйствала в рамките на самоотбраната, отразявайки опит да бъдат атакувани позициите на \"Сирийските демократични сили\". В резултат на американската операция загинаха по различни данни между 100 и над 300 руски наемници от ЧВК \"Вагнер\". The Washington Post напомня, че спецпрокурорът Робърт Мълър обвини Евгений Пригожин във финансирането и ръководството на руска операция по време на президентските избори на САЩ през 2016 година. Припомня се и, че Пригожин има тесни вързки с руския президент Владимир Путин.", "date": "2018.02.23", "title": "The Washington Post: \"Готвачът на Путин\" е координирал с Кремъл операцията на ЧВК \"Вагнер\" в Дейр Зор, обещал \"подарък на Асад\""}
{"url": "http://www.faktor.bg/bg/articles/izvanredna-sreshta-na-obedineni-patrioti-shte-izglazhdat-razlichiyata", "text": "Лидерите на парламентарното мнозинство се събраха на извънредна среща в парламента, за да тушират напрежението в коалицията. Масло в огъня наляха вчерашните коментари на Сидеров, които прозвучаха като остра критика към депутатите на ГЕРБ.   В стаята на Обединените патриоти влязоха един след друг преди минути лидерът на ПГ на ГЕРБ Цветан Цветанов, на ПГ на ОП Волен Сидеров и лидерът на НФСБ Валери Симеонов, предава Канал 3.  \"Няма напрежение\", отсече Валери Симеонов в кулоарите на НС преди насрочената среща. На въпроса дали на коалиционния съвет в ОП са успели да тушират напрежението, отвърна с въпрос: \"Вас какво ви интересува тая работа? Отношенията в едно семейство са си работа на семейството\", отсече лидерът на НФСБ.  \"Нали виждате, че има правителство, има управление\", контрира внушенията за коалционните трусове вицепремиерът.  Симеонов не смята, че трябва да бъде сменен председателят на ПГ на ОП Волен Сидеров, чието избиране е подкрепил, въпреки, че лидът на \"Атака\" го нападна с думите, че ако му тежи вицепремиерският пост, той самият би могъл да го смени. На това Симеонов се засмя и отвърна, че няма проблем, само че решението за поста му не е на тях двамата, а на цялата коалиция.  Припомняме, че в последните дни се разразиха остри разногласия в управляващата коалиция по различни въпроси, което доведе до размяната на обидни реплики пред медиите между лидери на партиите влизащи в нея. Снощи Валери Симеонов каза в аванс, че се очаква \"в много скоро време коалиционният съвет да се събере за изясняване на ситуацията.\"", "date": "2018.02.23", "title": "Патриотите ще се сдобряват на извънредна среща в парламента"}
{"url": "http://www.faktor.bg/bg/articles/novini/svyat/holandskiyat-parlament-prizna-armenskiya-genotsid-pravitelstvoto-e-protiv", "text": "Парламентът на Холандия прие резолюция, с която хпризнава масовото убийство на арменци в Османската империя през 1915 година, съобщава Reuters. Преди гласуването министърът на външните работи на Холандия Сигрид Кааг призова \"да бъде проявена крайна предпазливост при използването на термина \"геноцид\" към събития със стогодишна давност. Тя предупреди, че правителството не подкрепя решение за признаването на \"геноцид над арменците\" и добави, че правителството предпочита \"да бъде предпазливо в отношенията с Турция, които са започнали да се подобряват\". През миналата година между Турция и Холандия имаше дипломатически конфликт, след като правителството забрани на турски министър да проведе агитация в подкрепа на конституционната реформа в Турция. Министерството на външните работи на Турция веднага осъди приетата резолюция и заяви, че \"Холандия още не е признала геноцида в Сребреница, а отношението на Турция към събитията от 1915 година се базира на историческите факти и правовите норми\". Анкара реагира крайно болезнено на темата за арменския геноцид и през 2015 година отзова посланика си във Виена, във Ватикан, а на следващата година и от Берлин заради такива декларации на парламентите.", "date": "2018.02.23", "title": "Холандският парламент призна арменския геноцид, правителството е против"}
{"url": "http://www.faktor.bg/bg/articles/delyan-dobrev-1-1", "text": "Информацията, че г-жа Върбакова и фирмата „Интерком“ са закупили една трета от мрежата в България на ЧЕЗ. Новината ми прозвуча като фалшива новина – една фирма от Пазарджик със задължения към държавата, да закупи една от най-големите фирми у нас. Това обясни в ефира на Нова ТВ депутатът от ГЕРБ Делян Добрев. Аз лично не зная да има опит с бизнеса на ЧЕЗ, защото ЕРП- тата са специфичен вид бизнес. Аз съм изненадан, че ЧЕЗ избира такъв куповач за който не знаем дали той има капацитета да управлява бизнеса на дружеството. Не зная от къде са тези 300 млн. евро, които са платени на ЕРП-то. Дали обаче държавата ще се съгласи на тази сделка, зависи от проверките на КЕРВ и КЗК, обясни бившият енергиен министър Запитан дали Славчо Върбаков и съпругата му имат връзка с министър Теменужка Петкова – Добрев каза, че не знае, но много му прилича на обвиненията, които бяха отправени към него – че кумът му работел в администрацията, където просто получава заплата, посочи Добрев.  Той коментира и проблема с цената на тока за бизнеса, която създаде напрежение сред работодателите. С конкретен законопроект ще се разшири енергийната борса и ще се определят правилата по които ще се продава електроенергията. Цялата енергия минава прозрачно през независимата енергийна борса. Затова не виждам да има проблеми на пазара за ток, отбеляза Добрев. На въпрос за вчерашния дебат по темата за оградата и обвиненията на опозицията, че има кражби, за които трябва да отговарят виновните лица, депутатът от ГЕРБ обясни: За опозицията каквото и да се направи ще е лошо. В този смисъл и решението да няма обществена поръчка при пробив на оградата също не се харесва на опозицията. За нея или ще  сме разграден двор, или няма да спазваме някакви правила за конкуренция. Не съм запознат с разследването на ДАНС, за която БСП говори, но прокуратурата разследва в момента и можем да коментираме има ли злоупотреби и кражби, когато завърши проверката на прокуратурата. Помолен да коментира острите думи на Волен Сидер по отношение на политици от  управляващата коалиция, Делян Добрев бе лаконичен: Ако има напрежение – то трябва да се обсъжда в рамките на Координационния съвет. Така звучи от думите на Сидеров. А има много по-важни теми – например участието на премиера Борисов с още 11 европейски лидери на официална вечеря в Брюксел.", "date": "2018.02.23", "title": "Делян Добрев: Как фирма без опит и с дългове купи част от ЧЕЗ?"}
{"url": "http://www.faktor.bg/bg/articles/novini/svyat/vse-poveche-grazhdani-na-es-napuskat-velikobritaniya", "text": "Все по-малко европейски граждани избират да се преместят във Великобритания, а в същото време все повече я напускат.  Изследване показва, че за първи път от 10 години, в страната е отчетен драстичен отлив на граждани на ЕС.  Смята се, че тенденцията се дължи най-вече на Брекзит и продължаващата несигурност за това дали ще могат да запазят работа си на Острова и след развода между Лондон и Брюксел.  Въпреки това, засега остава трайна тенденцията граждани от страни-членки да предпочитат Великобритания като дестинация за образование или по-доходоносна работа.", "date": "2018.02.23", "title": "Все повече граждани на ЕС напускат Великобритания"}
{"url": "http://www.faktor.bg/bg/articles/novini/balgariya/deputatite-obsazhdat-antikoruptsionniya-zakon-i-zakona-za-obshtestvenite-porachki", "text": "Две извънредни точки влизат днес в дневния ред на депутатите. Те ще обсъждат промени в антикорупционния закон и Закона за обществените поръчки, внесени от управляващите.  Вчера БСП поиска ГЕРБ да оттегли промените, които ще дадат възможност ремонтите на граничната ограда да се извършват без обществени поръчки. Според левицата целта е прикриване на корупционни схеми.  От ГЕРБ отхвърлиха твърденията и обясниха, че промените ще помогнат бързо да бъдат ремонтирани дупки в граничната ограда, а с обществени поръчки това може да отнеме няколко месеца.  В антикуропционния закон управляващите предлагат нови изисквания за общинските съветници, които по време на мандата не трябва да бъдат свързани с търговски дружества, с които съответната община има сключени договори.", "date": "2018.02.23", "title": "Депутатите обсъждат Антикорупционния закон и Закона за обществените поръчки"}
{"url": "http://www.faktor.bg/bg/articles/novini/svyat/otkriha-400-kg-kokain-v-ruskoto-posolstvo-v-buenos-ayres", "text": "Близо 400 кг кокаин са били открити в руското посолство в Буенос Айрес в края на 2016 г., което е предизвикало секретно разследване от аржентинската полиция и ареста на пет души, предаде ДПА.  Офицер от аржентинската полиция е бил арестуван при пристигане на летището в Буенос Айрес в сряда. Друг човек е задържан в Аржентина, още трима - в Русия, а полицията издирва и шести заподозрян, за когото се предполага, че е в Германия.  Руският посланик в Аржентина е информирал правителството на страната през декември 2016 г., че 389 кг кокаин е бил открит в училище, съставляващо част от посолството.  Дрогата била разпределена в 360 пакета в 12 куфара. Полицията заменила кокаина с брашно и маркирала с GPS тракери пакетите в куфарите, които след това наркотрафикантите изпратили в Русия. Куфарите били представени като багаж на заминаващ си от страната дипломат, което позволило да избягнат митнически контрол. Трима души, които дошли да приберат куфарите при пристигането им в Русия, били арестувани.  Смята се, че наркосхемата е била планирана от счетоводител в руското посолство и от аржентинския полицейски офицер, арестуван сега. Чрез подслушване на телефони полицията установила, че кокаинът бил предназначен за наркопазарите в Русия и Европа, съобщи БТА, цитирайки ДПА.", "date": "2018.02.23", "title": "Откриха 400 кг кокаин в руското посолство в Буенос Айрес"}
{"url": "http://www.faktor.bg/bg/articles/novini/balgariya/valentin-radev-migratsionniyat-natisk-po-granitsata-e-nulev", "text": "\"Отношението ни с Турция за охрана на общата граница е отлично. И то по оценка на Фронтекс, европейски депутати, които са били на границата ни, установяват с изненада, че има нулев натиск. 84 процента по-нисък спрямо миналата година. У нас има около 3000-4000 имигранти\", заяви пред БНТ министърът на вътрешните работи Валентин Радев. \"В Европарламента чух, че Румъния и България не трябва да бъдат разделяни по пътя към Шенген. Аз самият също съм на такова мнение. Две-три държави имат притеснения за членството ни в Шенген. Постоянно трябва да информираме, да ги успокояваме и убеждаваме. Те се притесняват от каналджийство. Сега ни е шансът. Натискът по границата е нулев. Дни наред никой не опитва да минава незаконно. Хващаме по 1-2 през дни с колегите от Сърбия. Затова ни бяха дадени и 160 млн. евро от Европейската комисия\", коментира още Радев. \"Цялата граница с Турция е с ограда, а сега текат дебати как да бъде поддържана. Където видим просека, ние го поправяме веднага. Това обаче не е наш ангажимент\", коментира министърът.  По думите му тези съоръжения са грижа на областните управители. Според него съществуващото видеонаблюдение се поддържа и работи.  \"Закупува се и автомобилна техника. Това е действителната охрана. Който премине, бързо го хващаме\", каза министърът. Радев съобщи, че има договорка с електроразпределителните дружества за информационна кампания срещу телефонните измами. Ще бъде публикувана информация във фактурите за ток за това да не бъдат давани пари на непознати, тъй като това не е практика в Министерството на вътрешните работи.", "date": "2018.02.23", "title": "Валентин Радев: Миграционният натиск по границата е нулев"}
{"url": "http://www.faktor.bg/bg/articles/seizmolozi-trusovete-v-asenovgrad-sa-polezni-osvobozhdavat-naprezhenieto-i-valnuvat-horata", "text": "„Ние харесваме трусове като този в Асеновград. Те вълнуват хората, но освобождават напрежението и нямат тежки последици\". Това обяви сеизмологът проф. Бойко Рангелов в ефира на Нова ТВ. През изминалото денонощие множество трусове разлюляха Пловдивско, като най-силният бе от 4,6 по Рихтер в четвъртък сутрин. Последваха около 30-ина вторични труса. Според професора те са в същото огнище, където през 2002 година е имало по-силно земетресение, нанесло материални щети. „Трус със сила 4,6 по Рихтер обаче не може да окаже влияние на други разломи\", увери проф. Рангелов. Той поясни, че по-често първото земетресение, което разлюлява земята, е най-силното. „В 20-30% от случаите има предшестващ трус, след който удря по-мощен\", обясни Рангелов. Според него в България през последния половин век са регистрирани по-малко земетресения, отколкото в останалите части на Европа.", "date": "2018.02.23", "title": "Сеизмолози: Трусове като в Асеновград са полезни - освобождават напрежението и вълнуват хората"}
{"url": "http://www.faktor.bg/bg/articles/novini/svyat/ruski-ultrasi-ubiha-politsay-v-ispaniya", "text": "Президентът на испанската Ла Лига Хавиер Тебас, призова в страната да не бъдат допускани повече руски ултраси, след катко един полицай загина при сблъсъци между руски и испански фенове тази нощ. \"Призовавам УЕФА и ФИФА да забранят на руските фенове да посещават чужди стадиони. Руските фенове не трябваше да идват в Билбао, заради тях един човек загина и ние ще направим всичко възможно виновникът да бъде наказан\", заяви Тебаса. \"Ние регулираме ситуацията във вътрешните ни турнири, а подобни истории се случват, когато пристигат такива варвари\", добавя той. Припомняме, че фенове на Атлетик Билбао и Спартак Москва се биха в Испания, при сблъсъците загина един полицай.", "date": "2018.02.23", "title": "Руски ултраси убиха полицай в Испания"}
{"url": "http://www.faktor.bg/bg/articles/novini/svyat/avstriya-sadi-ek-zaradi-razshiryavaneto-na-ungarskata-aets-paksh", "text": "встрия подаде иск в Съда на Европейския съюз срещу Европейската комисия заради решението й да одобри отпускането на субсидии на Унгария за изграждането на два нови блока в атомната електроцентрала \"Пакш\", предаде \"Ройтерс\". Искът бе подаден вчера от конституционната служба към австрийското министерство на правосъдието в Съда на ЕС, се казва в съобщение на ведомството. Позицията на Австрия срещу ядрената енергетика - която страната поддържа от години - беше повторена в коалиционното споразумение между лидера на консерваторите и канцлер Себастиан Курц и вицеканцлера и председател на Партията на свободата Хайнц-Кристиан Щрахе. Миналия месец правителството обяви, че ще внесе иск срещу разширяването на АЕЦ \"Пакш\". \"Трябва да започнем битката между Давид и Голиат в името на нашата природа и околна среда\", каза министърът по устойчивото развитие и туризма Елизабет Кьостингер. \"За ядрената енергетика няма място в Европа. Няма да отстъпим от тази линия дори сантиметър\", подчерта тя. Говорител на Европекомисията заяви, че тя ще защити решението си в Съда.", "date": "2018.02.23", "title": "Австрия съди ЕК заради разширяването на унгарската АЕЦ \"Пакш\""}
{"url": "http://www.faktor.bg/bg/articles/shvetsiya-se-gotvi-za-protivodeystviya-na-ruskiya-shpionazh-po-vreme-na-predstoyashtite-izbori", "text": "Русия може да се опита да повлияе на резултата от националните избори в Швеция през септември, ако властите в Москва почувстват, че стратегическите им интереси са застрашени, предупреди шведската служба за сигурност, цитирана от \"Ройтерс\". Като важни за Русия въпроси, ръководителят на контраразузнаването Даниел Стенлинг посочи членството в НАТО, за което се водят дебати в Швеция, и сигурността в района на Балтийско море. Според него и двата въпроса са важни за Русия. \"Руският шпионаж остава най-голямата заплаха за Швеция\", заяви той. \"Ние виждаме, че Русия има намерение да влияе на отделни въпроси, които са от стратегическо значение. Ако тези въпроси станат централни в предизборната кампания, можем да очакваме опити за руско влияние\", посочи Стенлинг. Той обаче отказа да коментира дали неговите служби имат вече данни за подобни опити. Русия, която е обвинявана, че се е опитвала да повлияе на резултатите от изборите в САЩ, Франция и Германия, многократно отрече твърденията за намеса на Запад.", "date": "2018.02.23", "title": "Швеция се готви за противодействие на руския шпионаж по време на предстоящите избори"}
{"url": "http://www.faktor.bg/bg/articles/novini/balgariya/3-8-po-rihter-lyulya-asenovgrad-i-tazi-nosht", "text": "Земетресението е станало около 1 ч и 15 мин. Епицентърът на труса е бил на 20 км дълбочина. Според Европейския средиземноморски сеизмологичен център земетресението е било регистрирано на дълбочина от 2 км, на около 3 км югозападно от Асеновград. Не се съобщава за пострадали и разрушения. Mестни жители съобщават, че земетресението е продължило няколко секунди и е било усетено и в Пловдив.", "date": "2018.02.23", "title": "3.8 по Рихтер люля Асеновград и тази нощ"}
{"url": "http://www.faktor.bg/bg/articles/novini/svyat/sreshta-na-varha-v-bryuksel-shte-se-obsazhda-badeshteto-na-institutsiite-i-byudzheta-na-es", "text": "Бъдещето на европейските институции, тяхното управление и многогодишната финансова рамка са основните теми на неформалната европейска среща на върха днес в Брюксел, на която ще бъде и премиерът Бойко Борисов. Официално темата брекзит не е на дневен ред. Но няма как да бъде избегната, защото европейските лидери ще обсъждат ръководните институции и бюджета след излизането на Великобритания, когато Съюзът несъмнено ще е различен. Държавните и правителствени ръководители ще обсъдят размера на бъдещия евробюджет и приоритетите в него. После евродепутатите ще могат да приемат или отхвърлят техните предложения. Другата важна тема днес е как ще изглежда бъдещият европарламент. Броят на държавите-членки намалява, логично е да намалее и броят на депутатите. И тъй като това са въпроси, които ще вълнуват Европа след раздялата й с Великобритания, днес в Брюксел се срещат 27 държавни и правителствени ръководители, колкото ще бъдат и страните-членки след брекзит.", "date": "2018.02.23", "title": "Среща на върха в Брюксел- ще се обсъжда бъдещето на институциите и бюджета на ЕС"}
{"url": "http://www.faktor.bg/bg/articles/novini/balgariya/srabskiyat-prezident-pristiga-na-ofitsialno-poseshtenie-u-nas", "text": "Президентът на Сърбия Александър Вучич пристига на официално посещение у нас по покана на държавния глава Румен Радев. Сред темите на разговор между двамата ще бъдат европейската интеграция на Сърбия, перспективите пред региона на Западните Балкани в контекста на Българското председателство на Съвета на Европейския съюз, двустранните отношения между България и Сърбия и по-специално свързаността по общата ни граница. Вучич ще има среща и с вицепремиера и външен министър Екатерина Захариева.", "date": "2018.02.23", "title": "Сръбският президент пристига на официално посещение у нас"}
{"url": "http://www.faktor.bg/bg/articles/novini/balgariya/sluzhitelite-v-zatvorite-otnovo-izlizat-na-protest", "text": "С искания за 20% увеличение на основното възнаграждение, изравняване на средствата за специфични условия на труд за служителите от сектор „Сигурност\" и откриване на нови щатни бройки на пореден протест излизат служителите в затворите. Над 3000 хиляди души ще изразят недоволството си от лошите условия на труд в местата за лишаване от свобода. Те ще излязат пред административните сгради днес.  Недоволството е само ден преди Националния протест на 24 февруари, който ще бъде под надслов \" Европа и за нас\".", "date": "2018.02.23", "title": "Служителите в затворите отново излизат на протест"}
{"url": "http://www.faktor.bg/bg/articles/novini/svyat/protesti-v-rumaniya-zaradi-shefkata-na-antikoruptsionnata-agentsiya", "text": "Протести в Букурещ и други румънски градове, след като правосъдният министър заяви, че започва процедура по отстраняването на шефката на антикорупционната агенция Лаура Кодруца Кьовеши.  Според министър Тудосе, тя се е опитала да се намеси в в разследванията, водени от нейни подчинени, че е критикувала проектозакони за правосъдието в интервюта за международни медии.  По думите му, това е нанесло непоправими щети на образа на Румъния. Става дума най-вече за спорния законопроект за съдебна реформа. Според протестиращите обаче, именно Тудосе и управляващите са тези, които вредят на страната.  Решение дали да бъде отстранена шефката на антикорупционната агенция трябва да бъде взето от президента Клаус Йоханис. Той обаче е твърд противник на управляващите социалдемократи и подкрепя работата на агенцията.", "date": "2018.02.23", "title": "Протести в Румъния заради шефката на антикорупционната агенция"}
