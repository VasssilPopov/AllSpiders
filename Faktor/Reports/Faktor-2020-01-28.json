{"url": "https://faktor.bg/bg/articles/kiev-podkrepi-varshava", "text": "краинският президент Володимир Зеленский подкрепи Полша в твърдението ѝ, че и бившият СССР е отговорен за започването на Втората световна война. Москва има принципна позиция, че тази теза е груб опит за пренаписване на историята и омаловажаване водещата роля на Червената армия в разгрома на нацистка Германия. Кремъл веднага реагира с критика, като говорителят Дмитрий Песков каза, че Зеленский се солидаризирал с крайно грешната полска позиция, която е \"крайно оскърбителна за милиони граждани на Русия и Общността на независимите държави, чиито родители и роднини са отдали живота си за освобождението на Европа и Полша, а и едва ли се съчетава с вярата и убежденията на милиони украинци, които също са се сражавали с фашистите\". Зеленский каза на брифинг след срещата си полския президент Анджей Дуда, че до войната и Холокоста е довел \"сговор на тоталитарни режими\". Той призова страните по света \"да не мълчат за това какво се е случило през 1939 г.\" и да се обединят, за да не допускат то да се повтори. Полша стана първата страна, която \"почувства на гърба си сговора на тоталитарни режими\", който доведе до избухването на Втората световна война и \"позволи на нацистите да пуснат смъртоносната машина на Холокоста\", каза Зеленский. \"Само сплотеността на света може да даде отпор на каквато и да е агресия и да защити човечеството от нови страдания.\" Според него всички държави трябва кажат \"не\" на тоталитарните идеологии, на репресиите, ксенофобията и всякакви прояви на ненавист и нетърпимост. Той допълни, че Киев и Варшава са успели да понижат градуса на емоциите относно миналото и вече ще акцентиратвърху това, което ги обединява.", "date": "2020.01.28", "title": "Коментар на Зеленски за Втората световна война вбеси Кремъл"}
{"url": "https://faktor.bg/bg/articles/prokuraturata-delo-sreshtu-shefa-na-vvs-e-s-danni-za-prestaplenie-na-r-radev", "text": "Прокуратурата е установила данни за висока степен на вероятност за съпричастност към престъпна дейност на президента. Това съобщиха от пресцентъра на Прокуратура на Република България. В разследване срещу командира на Военно-въздушните сили ген. майор Цанко Стойков има данни за престъпление, извършено от президента Румен Радев. То не е извършено в качеството му на държавен глава, но като такъв има имунитет. Затова главният прокурор Иван Гешев е искал тълкуване дали може да бъде разследван президента, тъй като при проверка за назначаването на Десислава Радева като пиар на ВВС, когато Радев е бил командир, се оказало, че има укрити документи, съобщават от прокуратурата. Предвид призива на президента към главния прокурор на Република България да обясни мотивите си за отправеното питане към Конституционния съд за задължително тълкуване на чл. 103 от Конституцията, високия обществен и медиен интерес, Прокуратурата на Република България предоставя следната информация: В хода на образувано и водено от Специализираната прокуратура наказателно производство, наблюдаващите прокурори на 22 януари 2020 г. са извършили цялостен анализ на доказателствената съвкупност, включително и на приобщени по делото веществени доказателствени средства (събрани чрез използването на специални разузнавателни средства експлоатирани от ДАНС, спрямо командира на ВВС генерал-майор Ц.Ст.). При така извършения анализ са констатирани данни и доказателства „за висока степен на вероятност за съпричастност към престъпна дейност, предмет на разследване, на лице, заемащо висша държавна длъжност – президент на Република България, като установените евентуални престъпни действия не са свързани пряко с изпълнение на службата му“. Анализът на проведените телефонни разговори разкрива, че същите са по повод вероятно извършвана проверка от КПКОНПИ по отношение на г-жа Д.Р. Наблюдаващите прокурори считат, че може да се приеме във висока степен на достоверност предположението, че пълното извършване на тази проверка на КПКОНПИ е била осуетена поради укриване на документи. С постановление от 23 януари 2020 г. наказателното производство е спряно, тъй като съгласно Конституцията на Република България държавният глава се ползва с имунитет, изразяващ се в неотговорност за действията, извършени при изпълнение на служебни функции, със изключение на държавна измяна и нарушение на Конституцията (чл. 103, ал. 1 от КРБ) и неприкосновеност за задържане и за възбуждане на наказателно преследване (чл. 103, ал. 4 от КРБ). Наблюдаващите прокурори са приели, че това би било единственото правилно процесуално решение при липса на трайна практика на КС и ВКС, като всяко друго такова може да бъде предприето, респективно осъществено в нарушение на забраната за наказателно преследване срещу президента. Във връзка с горното, Прокуратурата на Република България публикува постановление за спиране на наказателно производство от 23 януари 2020 г., от което е заличена информацията нямаща отношение към посочената причината за спиране на наказателно производство, ведно с част от ВДС (аудио-файлове). Предоставената информация се разпространява след разрешение на наблюдаващите прокурори по реда на чл. 198 от НПК. Прокуратурата на Република България заявява, че всички поставени на вниманието на обществеността въпроси, са подробно изяснени в отправеното от главния прокурор на Република България искане за задължително тълкуване на чл.103 от Конституцията и така публикуваните материали от досъдебното производство.", "date": "2020.01.28", "title": "Прокуратурата: Установени са данни за висока степен на съпричастност на президента към престъпна дейност"}
{"url": "https://faktor.bg/bg/articles/pri-tvard-brexit-balgariya-shte-plashta-mita-varhu-iznos-za-eur23-6-mln", "text": "Български стоки, изнасяни към Великобритания, на обща стойност 23.6 млн. евро ще бъдат обмитени, при Brexit без търговско споразумение между Лондон и ЕС, сочи анализ на Bloomberg. Осем други страни – Гърция, Финландия, Люксембург, Малта, Кипър, Латвия, Хърватия и Естония – ще бъдат по-леко засегнати от нас, показват данните. Ако до края на тази година ЕС и Великобритания не успеят да се споразумеят за свободна търговия занапред, то Великобритания би обмитила над 500 вида стоки от ЕС за общо 47.3 млрд. евро. През 2018 г. страните членки на Блока са изнесли към Кралството стоки за общо 301.2 млрд. евро. Така от мита са застрашени 16% от всички европейски продукти, изпращани към Великобритания. Най-голяма щета при евентуален „твърд Brexit\" ще понесе Германия, тъй като мита ще бъдат наложени на нейни експортни стоки към Великобритания за 18.8 млрд. евро. Страната, която е на второ място по очакван удар върху износа е Белгия. Тя се очаква да плаща митнически такси върху стоки за 7.3 млрд. евро. На трето място е Испания с очаквани мита върху стоки за 4.7 млрд. евро. При анализ на това какви видове продукти ще бъдат обмитени при липса на търговско споразумение между Лондон и Брюксел се вижда, че продукцията на автомобилната промишленост ще бъде основният „генератор“ на приходи от мита за Великобритания – 38.2 млрд. евро. На второ място са текстилните продукти и облеклото (3.3 млрд. евро), а на трето място е свинското месо (2.1 млрд. евро).", "date": "2020.01.28", "title": "При „твърд Brexit“ България ще плаща мита върху износ за €23.6 млн."}
{"url": "https://faktor.bg/bg/articles/vnesoha-obvitelniya-akt-sreshtu-netanyahu-v-sada", "text": "Обвинителният акт срещу израелския премиер Бенямин Нетаняху беше официално внесен в съда, съобщи израелското министерство на правосъдието, цитирано от ДПА и БТА. Това става само часове след като Нетаняху оттегли искането си да му бъде предоставен съдебен имунитет. Сега, когато обвинителният акт е официално внесен в Ерусалимския окръжен съд, срещу министър-председателя вероятно скоро ще започне дело по обвинения в измама, злоупотреба с доверие и корупция по три отделни точки.  Не е ясно обаче дали процесът ще започне преди предсрочните избори на 2 март. По-рано днес Нетаняху оттегли искането си за имунитет срещу съдебно преследване. По закон той не е длъжен да подаде оставка като министър-председател.  Според текста на обвинителния акт, публикуван от Министерството на правосъдието през ноември, Нетаняху е обвинен в измама и злоупотреба с доверие по Случай 1000 и Случай 2000 и в корупция, измама и злоупотреба с доверие по Случай 4000.  Първият случай, известен като Случай 1000, е свързан с получаване на подаръци, включително пури, шампанско и бижута от милиардери, сред тях е австралийският крал на хазарта Джеймс Паркър, в замяна на услуги. При Случай 2000 Нетаняху е обвиняван в тайно споразумение с топ израелския вестник Yedioth Ahronoth с цел да се навреди на конкуренцията на медийния пазар в замяна на положително отразяване на управлението на министър-председателя. Третият и най-скандален случай е Случай 4000. Той е свързан с регулаторни промени за стотици милиони долара в полза на телекомуникационната компания Bezeq в замяна на положително отразяване на Нетаняху в новинарския сайт Walla News, субсидиран от компанията.", "date": "2020.01.28", "title": "Внесоха обвителния акт срещу Нетаняху в съда"}
{"url": "https://faktor.bg/bg/articles/ungarskite-granichari-spryaha-nelegalni-migranti-sas-strelba", "text": "Голяма група мигранти успяла да преодолее огражденията близо до сръбско-унгарския ГКПП „Хоргош-Рьоске”, съобщи БГНЕС. Унгарските граничари са произвели предупредителни изстрели. Според унгарската полиция две групи мигранти са се опитали да влязат на територията на Унгария край граничния пункт \"Хоргош-Рьоске 2\" около 5:30 часа тази сутрин. Около 60 мигранти са пробили оградата в момент, когато преминаването на „Хоргос 2” е било затворено. Дежурните унгарски служители са произвели няколко предупредителни изстрела във въздуха, които попречило на мигрантите да влязат незаконно в Унгария. Унгарската полиция е задържала четирима души. В момента преминаването през Хоргош-Рьоске е преустановено.", "date": "2020.01.28", "title": "Унгарските граничари спряха нелегални мигранти със стрелба"}
{"url": "https://faktor.bg/bg/articles/prokuraturata-razprostrani-srs-s-prezidenta", "text": "Прокуратурата разпространи запис от приложени специални разузнавателни средства (СРС) срещу командира на Военновъздушните сили (ВВС) Цанко Стойков, в който той разговаря с президента Румен Радев. Записът е направен от ДАНС, а разследването е за престъпен сговор (чл. 321, ал. 6 от Наказателния кодекс). На записа Стойков обяснява как от КПКОНПИ са проверявали документи, свързани с Десислава Радева. Той предлага на държавния глава да скрие това, което може да компрометира първата дама и самия него.  \"Аз съм дал указания каквото може да не пращаме (на КПКОНПИ б. ред.) - какви заповеди са издавани, какви договори са сключвани... става въпрос за назначението на Деси, какви договори е имала, какви жилища е ползвала, кой ги е плащал...\", рапортува Цанко Стойков пред Радев, който се интересува живо от кого са писмата, които е получил началникът на ВВС. \"Това са абсолютни простотии, знам ги отдавна\", констатира президентът. \"Всичко като отговор ще гледаме да го изчистим\", успокоява го Стойков, но държавният глава настоява да види какво ще се прати на КПКОНПИ предварително, за да може и неговият юридически екип да погледне документите. \"Ма за какво ще даваме обяснение, ненужната информация въобще няма да я даваме\", казва още шефът на ВВС.  От прокуратурата съобщиха, че това е разследването, за което днес главният прокурор Иван Гешев каза, че е станало повод за отправеното питане до Конституционния съд относно границите на имунитета на държавния глава. Делото е на специализирната прокуратура и на 23 януари 2020 г. е спряно заради наказателната неприкосновеност на държавния глава (виж по-долу постановлението за спиране). Шефът на ВВС и президентът обсъждат проверката на антикорупционната комисия срещу съпругата на държавния глава – Десислава Радева, която миналата година приключи със заключение, че няма конфликт на интереси. След това пък президентът подкани главния прокурор да обясни мотивите си за отправеното искане и от прокуратурата обясниха, че във връзка с призива, публикуват част от веществените доказателствени средства по разследването, както и постановлението, с което то е спряно заради имунитета на Радев. „Анализът на проведените телефонни разговори разкрива, че същите са по повод вероятно извършвана проверка от КПКОНПИ по отношение на г-жа Десислава Радева. Наблюдаващите прокурори считат, че може да се приеме във висока степен на достоверност предположението, че пълното извършване на тази проверка на КПКОНПИ е била осуетена поради укриване на документи“, посочват от прокуратурата. В съобщението на прокуратурата се заявява, че при този анализ са констатирани данни и доказателства „за висока степен на вероятност за съпричастност към престъпна дейност, предмет на разследване, на лице, заемащо висша държавна длъжност – президент на Република България, като установените евентуални престъпни действия не са свързани пряко с изпълнение на службата му“.", "date": "2020.01.28", "title": "Прокуратурата разпространи скандални СРС-та с президента и шефа на ВВС - договарят укриване на документи (видео)"}
{"url": "https://faktor.bg/bg/articles/novini-svyat-severna-makedoniya-sas-speshni-merki-sreshtu-silnoto-zamarsyavane", "text": "Правителството на Северна Македония заяви, че въвежда спешни мерки в столицата Скопие и западния град Тетово с цел да защити хората от изключително високите нива на замърсяване на въздуха, предаде АП, цитирана от БТА. Властите заявиха, че нивата на токсичните частици във въздуха са 11 пъти над безопасните нива в два последователни дни, което създава риск за здравето. Правителството препоръча на бременните жени и хората на възраст над 60 години да бъде позволено да не работят, строителните компании да намалят работата на открито, а спортните и други прояви на открито да бъдат забранени в дни с голямо замърсяване. Правителството заяви, че ще намали използването на служебните коли наполовина и нареди на здравното и социалното министерства да осигурят подслон за бездомните хора и да се увеличат услугите на бърза помощ и визитите по домовете на хората с хронични заболявания. Мерките влизат в сила от днес. Северна Македония е една от най-замърсените европейски страни от години. Здравните власти оценяват, че над 3 000 души умират всяка година в резултат на замърсяването на въздуха, което предимно се дължи на масовото използване на печки на дърва по време на студените зими, каране на стари коли и практиката боклукът да се изгаря. Десетки екологични групи през последните месеци проведоха протести, настоявайки правителството да предприеме действия, за да намали силното замърсяване.", "date": "2020.01.28", "title": "Северна Македония със спешни мерки срещу силното замърсяване"}
{"url": "https://faktor.bg/bg/articles/novini-balgariya-e-zaharieva-za-shpionskiya-skandal-balgariya-i-rusiya-po-skoro-imat-obshti-interesi-i-nyama-da-ima-eskalatsiya", "text": "\"Въпреки че има данни за извършено престъпление, експулсираните руски граждани имат дипломатически имунитет и срещу тях не може да бъде проведено наказателно преследване на територията на България\", заяви пред бТВ министърът на външните работи Екатерина Захариева. По думите на министър Захариева, е \"неприятно\" след като в последните години е имало възходяща градация в отношенията между София и Москва. \"Не мога да разпространявам информация без разрешение на наблюдаващия прокурор\", отговори на въпрос дали единият от руските шпиони е събирал данните на починали българи, за да ги използват за фалшива самоличност на руски агенти. \"Със сигурност ще има реакция на Москва, най-вероятно ще обявят за персона нон грата съответния брой наши служители\", прогнозира тя. Захариева коментира, че България и Русия \"по-скоро имат общи интереси и няма да има ескалация\". \"Но такива неща са недопустими, българските власти защитават националния интерес и интересите на българските граждани. Естествено и задължително е да се действа по този начин\", заяви министър Захариева.", "date": "2020.01.28", "title": "Е. Захариева за шпионския скандал: България и Русия по-скоро имат общи интереси и няма да има ескалация"}
{"url": "https://faktor.bg/bg/articles/novini-svyat-gratskite-fermeri-otnovo-zaplashvat-s-patni-blokadi", "text": "Гръцките фермери отново са в стачна готовност и паркират трактори край централната магистрала. Земеделците притискат правителството за отстъпки и се заканват за блокади на пътища. Фермерите започнаха да поставят селскостопанска техника в близост до централната магистрала Солун - Атина. Стотици трактори в близост до пътя има вече в районите на Лариса, Кардица, Трикала. Националният фермерски съюз реши да стартира протести от събота 1-ви февруари  в Солун, където ще се проведе международната селскостопанска изложба „Агротика“. До панаирното градче няма да се допускат трактори, предупредиха от полицията, а фермерите подготвят масови протестни демонстрации. В същото време лидерите на фермерите в областите, които още не са започвали да изкарват трактори до пътища, изразяват пълна готовност за стачни действия. Исканията са отново за по-ниски цени на дизеловото гориво, подкрепа на цените на земеделските продукти, намаляване на данъците в аграрния сектор и по-високи пенсии. Земеделците се заканват, че при липса на споразумение с правителството, ще се достигне за пореден път до пътни блокади. Водят се активни преговори с министерството на аграрното развитие.", "date": "2020.01.28", "title": "Гръцките фермери отново заплашват с пътни блокади"}
{"url": "https://faktor.bg/bg/articles/amerikanets-rakovodi-ot-rusiya-osnovana-v-sasht-neonatsistka-grupirovka", "text": "Основателят на базирана в Съединените щати неонацистка групировка, която бе атакувана наскоро от Федералното бюро за разследване, реално се управлява от Русия.  Това сочи разследване на Би Би Си, посочва \"Дневник\". Според информацията в медията 46-годишният Риналдо Назаро оглавява \"основаната на расова принадлежност действаща с насилие екстремистка група\", която \"цели да ускори свалянето на правителството на Съединените щати, да подстрекава към гражданска война и да създаде бяла етнодържава\". Миналата седмица ФБР арестува членове на организацията, обвинени, че са заговорничели, за да убият двойка антифашисти и децата им. Основаната през 2018 г. група набира последователи онлайн, осъществява контакт с приложения за криптирана комуникация и насърчава членовете си да преминат през паравоенно обучение. Самоличността на ръководителя бе неизвестна дълго време, но изображения и видеозаписи показват, че групата The Base (\"Базата\") се ръководи именно от 46-годишния Назаро. Миналата година той е бил в списък с гости на изложение, свързано със сигурността и организирано от руското правителство, съсредоточило се върху \"демонстрацията на резултатите на държавната политика и постижения\". Клип, публикуван през март миналата година, показва Назаро в Русия с тениска с изображението на руския президент Владимир Путин и надпис \"Русия, абсолютна власт\", разказва Би Би Си. Медията обяснява, че той е открит в имот в скъп квартал в центъра на Санкт Петербург, купен на името на съпругата му - рускиня - през юли 2018 г. Това е същият месец, в който групировката е създадена. Преди да се премести в Русия според документи, разгледани от Би Би Си, Назоро е управлявал компания, регистрирана в Ню Йорк и предлагаща достъп до \"мрежа от професионалисти в областта на сигурността\" с експертиза в разузнаването, контратероризма и психологическите операции, чийто екип е работил и с правителствени сили при изпращане на контингенти в Ирак и Афганистан. Бракът му с рускиня в Манхатън е през 2012 г., четири години след като тя напуска родината си. Автобиографията ѝ сочи, че тя известно време е била служител на банка. През 2018 г. - когато съпругът ѝ започва да популяризира групировката онлайн под псевдонима Norman Spear (\"Норманско копие\"), двамата се местят заедно с децата си в Русия. Под псевдонима той публикува изображения и клипове на забранената британска терористична групировка \"Национално действие\", хвали \"Ал Кайда\" и говори за партизанска война. Същият псевдоним е използван от мистериозно движение, обявило се за \"бяла родина\", по северозападното крайбрежие на САЩ. Когато организацията Base Global купува апартамент в щата Вашингтон (и дава като тогавашен свой адрес апартамент, свързан с Назаро), го прави именно в района, където въпросното движение иска да създаде \"бялата родина\". В подкаст от декември 2017 г. се говори за плана му, обхващащ четири щата, да \"постигне независимост, осъществявайки крайната цел за независима национална държава в тихоокеанския северозапад (на САЩ), етнодържава\". Идеята е бялото население на САЩ да бъде преместено там. Риналдо Назаро определено не е публична фигура - няма видимо онлайн присъствие в социалните мрежи, нищо не е публикувано от негово име, никоя местна или национална медия не му е правила портрет. Името му се появява единствено в официални документи - от покупка на имоти или регистрация на компании, разказва в. \"Гардиън\" в осъществено отделно от Би Би Си разследване, също определило Назаро като лидер на групировката. Там се споменават спекулациите, че той всъщност е агент на Централното разузнавателно управление на САЩ, внедрен в групировката.", "date": "2020.01.28", "title": "Американец путинист ръководи от Русия основана в САЩ неонацистка групировка"}
{"url": "https://faktor.bg/bg/articles/balgari-li-ruskite-shpioni-sa-ni-po-mili", "text": "Днес (27.01.2020 г. - б.ред.) бе разпространен доклад на Центъра за изследване на демокрацията за механизмите на руското влияние у нас след 2014 г., изработен с множество изследователи и специалисти. Той е поредният повод да се убедим в целенасочената агресия на Путинова Русия срещу България през последните години. В последно време имаме толкова много доказателства за руските опити за влияние в политика (проруски партии в и извън парламента) и икономиката („Белене”, , за използване на българската територия за подготовка и извършване на мокри поръчки в съседни на страната ни държави (Черна гора), както и в самата страна (случая с отравянето на Гебрев), за пренаписване на историята (изложбата на руското посолство за „освобождението” на България през 1944 г. при окупирането ѝ от съветската армия). Доказателствата са толкова явни, че спокойно вече може да не говори за хибридни атаки на Путиновия режим, а за целенасочена политика на Москва за ерозиране и разбиване на политическата, икономическата и обществената инфраструктура. Последният случай от миналата седмица с разкриването на двамата руски разузнавачи под дипломатическо прикритие в посолството на  и изгонването им от България е показателен пример за кръговете от лица, които откровено заемат руска позиция и медийните канали, чрез които се опитват да отправят своите „внушения”. Най-напред, след като прокуратурата излезе със съобщение, че е предала данните на МВнР, руската агенция ТАСС излезе със съобщение, че изгонването на руските разузнавачи „дипломати” било „пърформанс с цел създаване на шум” и си позволи коментара, че „София изглежда глупаво”. В информацията, позоваваща се на анонимни източници от руска страна, изобщо не се споменава, че  ,  тъй като неотдавна беше изгонен още един кадър на руското военно разузнаване, прикрит като дипломат в посолството на Руската федерация в София. За да подкрепи „тезата” си ТАСС цитира не кой да е, а освободеният след корупционен скандал през 2008 г. министър на вътрешните работи Румен Петков, понастоящем лидер на вегетиращата извънпарламентарна партия „АБВ”. Петков е известен с любовта си към Москва още в началото на 90-те години на миналия век, когато изгря звездата на политическата му кариера като кмет от БСП на Плевен покрай един от силните хора на руснаците в България тогава – Андрей Луканов. Та Румен Петков коментира с характерната за него изцепка изгонване на руските „дипломати” разузнавачи така пред ТАСС: „Повдигнатите обвинения са нелепи и парадоксални. Интересът към изборното законодателство в държавата е абсолютно нормална практика за дипломата, това му е работата.” И още: „Абсолютно нормално е руски дипломат да се интересува от енергийните проекти на България и перспективите им, сътрудничеството между страните ни е основно в тази област.”  Ако някога на руснаците се наложи да си търсят адвокат в София, то Румен Петков отдавна се е доказал и е на разположение. Друга залязваща политическа фигура, която е потърсена да коментира изгонването на руските „дипломати” е Ивайло Калфин, бивш министър на външните работи в тройната коалиция в правителството на Виденов, а селд това и за кратко социален министър във втория кабинет на Борисов, когато в началото и АБВ подкрепяше кабинета. Калфин също като Румен Петков е един от социалистите, които се отцепиха от БСП към неуспешния партиен проект на бившия президент Георги Първанов АБВ и през последните години все е неуспешен кандидат за нещо – за евродепутат, за президент, за депутат. В качественото си на член на Националния съвет на АБВ той е потърсен от телевизия „Европа” за интервю, включващо най-различни въпроси, но първите са за дипломатическия скандал с изгонването на руските разузнавачи. Калфин заявява пред телевизията: „Нормалният път – даже да не се, не е задължително и  Нашето министерство в обичайна процедура може да се свърже с руското посолство и да помоли тези двама депутати, дипломати да напуснат. А тук очевидно, че се търсеше публичност, и то публичност от страна на главния прокурор, а не толкова на външното министерство, на което е работата.” И още:„... Но работата на всеки един дипломат е да събира информация и да информира държавата си за процесите в /…/ страна и съответно да защитава интересите на собствената си държава. Границата се прекрачва и тя е тънка тогава, когато се допусне влизането в класифицирана информация. Това не става чак толкова честно и е странно, че единствено Русия излиза, че тяхната дипломатическа служба е особено активна към българските процеси. Сигурен съм, че има и други, но това е част от нормалната работа на едно посолство.” Според Калфин излиза, че това, което са правили руските разузнавачи „дипломати”, е нормално и безобидно. И за този „шум” пак прокуратурата виновна... Общественото БНР потърси за коментар не кой да е експерт, а 80-годишният бивш кадър на Държавна сигурност Тодор Бояджиев, дългогодишен офицер в Първо главно управление на ДС – най-близката до съветския КГБ структура и изцяло подчинена на неговите интереси по време на комунистическия режим (е, БНР не припомня тези факти за „експерта” по разузнаване). Бояджиев не е известен със смели оперативни разработки или веробки, а с това, че е преводач на Ким Филби, когото руснаците след дълги години държане в СССР изпращат няколко пъти на море в НРБ. Той завъшва школа в КГБ и е изпратен като резидент на ПГУ в САЩ, период за който негови бивши колеги го обвиняват за разкриването и ареста на разузнавача Пеню Костадинов от ФБР.  След краха на комунизма е депутат от БСП и по-малко известен с присъствието си в приватизационния фонд „АКБ-Форес Социален” АД на олигарха Николай Банев, който от известно време е в ареста. Бояджиев заявява пред националното радио, че „държавите гонят чужди дипломати не когато ги разкрият като шпиони, а когато моментът изисква да се вдигне шум“. За защитата на българските интереси – нито дума. За подкрепа на българските държавни институции – също. Все пак Бояджиев, който беше произведен като генерал в бурната 1990 г., когато по време на кабинета Луканов беше назначен за главен секретар на МВР, признава, че „преди 30 години нямахме руско разузнаване в България, защото те получаваха всичко, което ги интересуваше, без шпионаж“. И не коментира серията от разкрития за руския шпионаж в България, а как САЩ слушали мобилния телефон на германския канцлер Меркел... Да се чуди човек тези лица ли са най-важните събеседници и специалисти по темата или изваждането им в този момент е медийната мъгла, на която Кремъл разчита в България? Ако е второто, значи нивото на руската поддръжка много е паднало.", "date": "2020.01.28", "title": "Българи ли? Руските шпиони са ни по-мили"}
{"url": "https://faktor.bg/bg/articles/stoycho-stoychev-po-dve-linii-prokuraturata-bi-mogla-da-se-interesuva-za-imuniteta-na-prezidenta", "text": "Политологът доц. Стойчо Стойчевв и социологът Андрей Райчев коментираха в сутрешния блок на БНТ питането на главния прокурор Иван Гешев до Конституционния съд за имунитета на президента. „Две са линиите, по които Прокуратурата би могла да се интересува по този казус – едната е изборът на самолети по време на служебното правителство, което Радев назначи, и руските дипломати, които бяха обвинени в шпионаж“, заяви Стойчев. „Не вярвам Прокуратурата просто ей така да пита“, поясни той и обясни, че причините ще се разберат, когато главният прокурор сам ги съобщи. От думите на Андрей Райчев става ясно само едно - никой не е недосегаем. „КС сега наистина много внимателно трябва да гледа казуса, защото президентът наистина е недосегаем“, каза той. „България влиза в нов етап – да има силна Прокуратура и да няма недосегаем човек. Пример е задържането на министър и по непонятни причини той дори още лежи в ареста“, заяви Райчев. На въпрос дали питането на Гешев е в резултат на забавянето на подписването на указа за назначаването му от президента Румен Радев, политологът отговори, че няма причина за такова нещо. Относно това как ще приключи всичко това, Стойчо Стойчевв заяви, че случващото се е „горещ картоф“. „От всичко това ще последва една полемика“, смята той. Точно обратното обаче каза социологът. Според него няма нищо горещо в цялата работа. *** Припомняме, че през годините Радев бе упрекван, че е лобирал за купуването на самолети \"Грипен\". Преди две години и половина бившият депутат от ГЕРБ Антон Тодоров показа по Би Ти Ви документ, според който през 2014 г. Радев е подготвил опорни точки на тогавашния премиер Пламен Орешарски за срещата му със \"Сааб\".\"", "date": "2020.01.28", "title": "Стойчо Стойчев: Прокуратурата се интересува от имунитета на президента по две линии - \"Грипен\" и руския шпионаж"}
{"url": "https://faktor.bg/bg/articles/klyuchovo-zasedanie-na-sos-za-vodata-ot-sofiya-kam-pernik", "text": "Столичният общинския съвет решава дали да позволи водопреносната мрежа на София да бъде използвана за пренос на вода от язовир \"Белмекен\"/ \"Бели Искър\" към Перник. Кабинетът предложи изграждането на водопровод между столицата и миньорския град през Мало Бучино като антикризисна мярка. Проектът е на стойност 25 милиона лева. Освен тях държавата ще трябва да заплати и дължимите такси за пренос на водата по софийската инфраструктура. Кметът Йорданка Фандъкова успокои столичани, че помощта за Перник няма да ги ощети. И настоя водоснабдяването на София да бъде подсигурено чрез монтиране на спирателен механизъм по новия водопровод и чрез отпускане на средства за ремонт на стената на язовир \"Бели искър\".", "date": "2020.01.28", "title": "Ключово заседание на СОС за водата от София към Перник"}
{"url": "https://faktor.bg/bg/articles/politseyska-blokada-vav-vrachanskoto-selo-malorad", "text": "Врачанското село Малорад осъмна под блокада. Полиция и жандармерия са блокирали входовете и изходите на селото. Към момента МВР и прокуратурата не дават повече подробности.  Акцията е част от мерките на прокуратурата за борба с битовата престъпност.  Има арестувани. Очаквайте подробности.", "date": "2020.01.28", "title": "Врачанското село Малорад осъмна под блокада"}
{"url": "https://faktor.bg/bg/articles/borisov-vlizame-v-chakalnyata-na-evrozonata-s-dneshniya-kurs-tsenite-nyama-da-se-vdigat", "text": "Забелязвам странно поведение във всички нас. Говорим \"къде е държавата\", а когато държавата излезе да изпълни своите функции, изведнъж става голям проблем, заяви премиерът Бойко Борисов по време на годишната среща на бизнеса с правителството в отговор на въпрос дали държавата е изоставила малкия и среден бизнес и дали не завива към държавен капитализъм. \"Холдингът за ВиК е просто оперативно решение. Можем да дебатираме към кое сме завили – към това, че искаме сивият сектор да излезе на светло, или не\", посочи премиерът. Защо Гърция и Турция имаха по-добър туристически сезон миналата година? Защото имат по-добри готвачи, по-добри сервитьори. Искате да няма наредба Н-18, да не ви дават бележки в ресторантите, да си купувате \"на черно\" доматите и краставиците? Добре, ще оттегля наредбата, но утре ще напишете, че държавата не си изпълнява функциите. Искаме в ресторантите да се дават бележки. Искаме търговците публично да говорят кое им пречи - че хващаме оборотите по този начин и затова вече не сме с малкия и среден бизнес? Гърците си плащат за магистралите, а ние не можем да въведем тол системата, защото си казваме – без пари ни е хубаво. В Сърбия можем да си платим, в Гърция, в Македония, но тук не може – държавата ни е длъжна. Въпрос на избор – в единия случай се отчита голям сив сектор, в другия случай налагаме правила и да може да имаме повече пари за пенсии, а в същото време получавам въпрос, че изоставяме малкия бизнес, заяви министър-председателят. Европа ни каза, че ще получим повече пари за ВиК сектора само ако окрупнеем. Тръбите са на 70 години. Откъде да почнем – специалистите казват, че трябват 12 млрд. Отношението към водата? Кой пести вода в България като ресурс, който имаме? По селата чешмите текат, за да не замръзват, коментира Борисов. За чакалнята на Еврозоната има един голям въпрос – в едно семейство трябва и двамата да знаят какви са доходите и каво се харчи. Ако искате да сте в сърцето на Европа, направете така, че вашите финанси да са сигурни. Затова в края на април да влезем в чакалнята. Това означава, че повече няма да падат банки и че ще участваме във вземането на решения. Няма да се повишават цените – ще влизаме с този курс, който е днес, подчерта Борисов. Той коментира и ситуацията с китайския коронавирус. Много бързо може да възникне катаклизъм и виждате какви тежки здравни и икономически последствия може да има това. Възложил съм на външно министерство да си приберем студентите, за да не стане нещо лошо. Ще пратим самолет да ги приберем, колкото и да струва, съобщи министър-председателят.", "date": "2020.01.28", "title": "Борисов: Влизаме в чакалнята на еврозоната с днешния курс, цените няма да се вдигат"}
{"url": "https://faktor.bg/bg/articles/petrolat-otnovo-poevtinya-zaradi-kitayskiya-koronavirus", "text": "Петролните фючърси поевтиняват с нови около 3% по време на търговията днес, тъй като разширяващата се епидемия с китайския коронавирус и поставянето под карантина на все повече градове в голямата азиатска държава задълбочават опасенията за намаляване на потреблението на важната енергийна суровина. Китайската национална здравна комисия предупреди, че се засилва възможността новият коронавирус да се разпространи и инфекциите могат да продължат да нарастват, пише iconomist.bg. Засега над 3000 души в Китай са заразени, а повече от 80 са починали. Заразният смъртоносен вирус вече се разпространи извън пределите на Китай в Япония, Южна Корея, Тайвaн, Тайланд, Виетнам, Сингапур, Нела, Франция, Австралия, Канада и Съединените щати, предава. Опасенията, че една още по-мащабна епидемия ще причина намаляване на търсенето на петрол, провокира спад на фючърсите на петрола Брент с доставка през март с 2,9% към 58,68 долара за барел, а аналогичните фючърси на американския лек суров петрол - с 3,04% към 52,15 долара за барел. По този начин петролните фючърси вече се търгуват в най-ниски нива от октомври 2019-а година и след като през миналата седмица те поевтиняха съответно с 6,4% и със 7,5%. Днешното поредно рязко поевтиняване е факт, въпреки че енергийният министър на Саудитска Арабия принц Абдулазиз бин Салман Ал Сауд се опита да успокои пазарите, заявявайки, че наблюдават внимателно развитието в Китай и е уверен, че разпространението на новия вирус ще бъде ограничено.", "date": "2020.01.28", "title": "Петролът отново поевтиня заради китайския коронавирус"}
{"url": "https://faktor.bg/bg/articles/paulu-koelyu-iztri-rakopisa-na-kniga-podgotvyana-v-saavtorstvo-s-kobi-brayant", "text": "Бразилският писател Паулу Коелю е изтрил ръкописа на детска книга, която писал в съавторство с Коби Брайънт. Това съобщи самият Коелю, цитиран от БТА. Двамата са започнали да обсъждат проекта през 2016 г., когато Брайънт се е отказал от състезателна дейност. С писането са се заели преди няколко месеца. Часове след съобщението за смъртта на  баскетболната легенда в неделя писателят обяви, че е изтрил ръкописа, защото не иска да го довърши без баскетболиста. \"Изтрих го, защото няма никакъв смисъл да го публикувам без него, Това няма да ме спре един ден да напиша какво съм научил от Кобе, и че той беше по-голям от живота. Детската книга обаче вече е безсмислена\", обясни бразилецът. Решението на Паулу Коелю разочарова много от феновете на баскетболиста. Идеята на книгата е била да бъдат вдъхновени децата в неравностойно положение да преодоляват трудностите с помощта на спорта.", "date": "2020.01.28", "title": "Паулу Коелю изтри ръкописа на книга, подготвяна в съавторство с Коби Брайънт"}
{"url": "https://faktor.bg/bg/articles/hertsoginya-keyt-snima-otseleli-zhertvi-aushvits", "text": "По повод 75-ата годишнина от освобождаването на нацисткия концлагер Аушвиц британската херцогиня Кейт засне някои от оцелелите жертви и техните семейства в двореца Кенсингтън, предава пресата на Острова. Снимките ще бъдат представени в специална изложба със 75 фотографии. Кейт е патрон на Кралската фотографска общност, но не не е минала професионално обучение за този занаят.", "date": "2020.01.28", "title": "Херцогиня Кейт снима оцелели от Аушвиц"}
{"url": "https://faktor.bg/bg/articles/temenuzhka-petkova-sasht-sa-strategicheski-partnyor-za-balgariya-v-oblastta-na-energetikata", "text": "Съединените американски щати са стратегически партньор за България в областта на енергетиката. Това каза министърът на енергетиката Теменужка Петкова на среща със заместник-помощника на президента на САЩ и заместник-директор по международната икономическа политика г-н Томас Строч, съобщиха от пресцентъра на Министерството на енергетиката. Договореност за продължаване на сътрудничеството между двете страни бе постигнато през ноември миналата година по време на срещата между министър-председателя Бойко Борисов и президента Доналд Тръмп.  „България работи активно за реализацията на приоритетите на правителството в енергийния сектор и по-специално за гарантиране на енергийната сигурност“, заяви министър Петкова. По нейните думи сътрудничеството между България и САЩ ще допринесе за укрепване на енергийната сигурност на страната и за диверсификация на енергийните източници и маршрути. Страната ни оценява подкрепата на американските партньори за изпълнение на приоритетни инфраструктурни проекти като междусистемната газова връзка Гърция-България и терминала за втечнен природен газ при Александруполис.  Българският енергиен министър заяви също, че до края на тази година ще бъде диверсифицирано 50% от потреблението на природен газ в страната. Тя постави акцент и върху напредъка по изграждането на интерконектора с Гърция като енергийна инфраструктура от стратегическо значение за сигурността на доставките в Югоизточна Европа. Като неразделна част от Южния газов коридор, чрез междусистемната газова връзка страната и Европа ще имат достъп до алтернативни доставки от Каспийския регион и възможност за внос на втечнен природен газ от LNG терминалите, включително от САЩ, което ще гарантира диверсификация на източниците и маршрутите. \"В момента използваният у нас природен газ е 99% руски. Разнообразяването на доставките с 50% може да се случи само, след като е готова газовата връзка с Гърция, която по план трябва да влезе в експлоатация до края на тази година. По нея в страната ни ще влизат американски и азербайджански газ\", посочи министър Петкова.  В края на миналата година енергийни експерти от САЩ посетиха площадката на АЕЦ “Белене“, където се запознаха с техническите параметри на проекта. В контекста на стратегическия диалог между двете страни през следващите месеци предстоят посещения на американски експерти у нас в областта на природния газ и ядрената енергетика. В областта на ядрената енергетика бе обсъден и процесът за лицензиране на американско ядрено гориво като гарант за постигане на диверсификация на доставките от страна на България.", "date": "2020.01.28", "title": "Теменужка Петкова: Ще намалим с 50% руския газ за България, САЩ са стратегически наш партньор в енергетиката"}
{"url": "https://faktor.bg/bg/articles/sinditsite-na-ktb-se-hvalyat-che-sa-sabrali-1-mlrd-lv-na-faliralata-banka", "text": "Синдиците на фалиралата КТБ се похвалиха, че по сметките ѝ към 31 декември са събрани 1 млрд. лева, при общо 5 млрд. лв. изгубени при фалита на банката. Резултатът е вследствие усилията на синдиците за попълване на масата на несъстоятелността чрез събиране на предоставените от КТБ АД кредити, осребряването на активи и обявяване недействителността на извършени прихващания, се казва в съобщение до медиите, съобщава \"Дневник\". Синдиците посочват също, че срещу голяма част от длъжниците на банката се водят по няколко съдебни дела по различни разпоредби от Закона за банковата несъстоятелност и Търговския закон. Припомнят, че хиляди вложители са получили част от парите си в банката след като през май 2019 г. са им били разпределени събраните дотогава 570 млн. лв. Оттогава изплатените суми са общо 502.5 млн. лв., което представлява 88.16% от разпределяната сума. Сумата е разпределена между кредиторите, включени в първата частична сметка за разпределение, която съдържа над 7 хил. институции, фирми и граждани. Повечето от тях са държали по сметките си суми над гарантирания размер от 100 хил. евро или са били с депозити, сключени при преференциални условия, което ги лиши от правото да получат парите си от Фонда за гарантиране на влоговете в банките. Синдиците съобщават, че активно се работи и по изготвянето на втора частична сметка за разпределение на събраните парични средства от масата на несъстоятелностт,а като се очаква скоро тя да бъде обявена в Търговския регистър.", "date": "2020.01.28", "title": "Синдиците на КТБ се хвалят, че са събрали 1 млрд. лв. на фалиралата банка"}
{"url": "https://faktor.bg/bg/articles/ikonomika-biznes-georgi-angelov-bnb-i-mf-tvardo-sa-zayavili-che-vlizame-v-chakalnyata-na-evrozonata-pri-tozi-kurs-na-leva", "text": "Ние имаме твърда заявка от БНБ и Министерство на финансите, че ние влизаме в чакалнята с този курс на лева към еврото. Имам подкрепа на експертите, че това е правилната политика. Това коментира в студиото на Нова ТВ икономистът Георги Ангелов. Ние запазваме Валутния Борд и  запазваме курса на лева при влизането в чакалнята на еврозоната. Това е решено още 2003 година, това беше изпробвано от прибалтийските страни, допълни той.  Икономистът посочи, че за разлика от Литва, Латвия и Естония България има излишък по текущата сметка, тоест изнасяме повече, отколкото внасяме... Валутните резерви са високи – до 25 млрд. евро… Освен това много е трудно да бъде променен курса на лева, защото трябва да има единодушно решение от страна на всички страни в ЕС и ЕЦБ. Това прави и трудно нашето влизане в чакалнята на еврозоната, посочи той. Ангелов смята, че не може да очакваме обезценяване на лева при предложените промени в Закона за БНБ. И посочи, че много често при плаващите курсове има поскъпване на местните валути, респективно лева.", "date": "2020.01.28", "title": "Георги Ангелов: БНБ и МФ твърдо са заявили, че влизаме в чакалнята на еврозоната при този курс на лева"}
{"url": "https://faktor.bg/bg/articles/rumen-petkov-1-12", "text": "Липсата на конкретика в искането на главния прокурор до Конституционния съд го прави недопустимо и ерозира държавността. Това каза лидерът на АБВ Румен Петков във връзка с внесеното искане за тълкуване на имунитета на президента в Конституционния съд от страна на главния прокурор Иван Гешев, предаде репортер на Агенция „Фокус“. Румен Петков коментира искането на главния прокурор Иван Гешев за тълкуване от страна на Конституционния съд кога може да се иска имунитет на президента: „Първо да кажат от посолството на САЩ, Великобритания и Канада. Ние демократите така сме научени. Те като кажат , „Добре“ и ние викаме „Добре“. „Не знам дали началото на мандата на гл. прокурор това е най-силният акт. Очевидно е, че настъпиха няколко последствия. Първо беше избутана съвършено настрани законодателната идея на Менда Стоянова за промяна в Закона за БНБ. Никой не я забеляза. Сега коментираме идеята на Гешев Конституционният съд да каже: „да“ или „не“. Това е много зле, защото по същество нейната законодателна идея може да срине валутния борд, финансовата система, финансовата стабилност на страната“, посочи лидерът на АБВ. „Второ – няма как в общественото съзнание и то вече битува - абе щом Гешев пита, щом главният прокурор пита, значи този нещо е направил. Т.е. ерозирането на авторитета на Радев няма как да не се реализира. Това са два видими вече ефекта“, коментира още Румен Петков. „Трябва все пак без да сме юристи да си даваме сметка, че не всяко нарушение на Конституцията е престъпление. Нарушение на Конституцията, ако забавиш да публикуваш в „Държавен вестник“ в уречения срок законодателен акт, но това не е престъпление. Както не всяко престъпление е нарушение на Конституцията. Например да откраднеш парфюм от летище не е непременно нарушение на Конституцията“, каза Петков. „Хубаво е в такива случаи да има по-голяма конкретика. Мисля си, че липсата на такава конкретика прави недопустимо искането на главния прокурор Гешев. Липсата на конкретика ерозира държавността“, коментира още лидерът на АБВ.", "date": "2020.01.28", "title": "Румен Петков с прозрение: Искането на главния прокурор за президента до КС ерозира държавността"}
{"url": "https://faktor.bg/bg/articles/imot-vze-glavata-na-ministar-v-zagreb", "text": "Хърватският премиер Андрей Пленкович днес е уволнил здравния министър Милан Куюнджич, написа местното издание Индекс. Министър-председателят в Загреб днес е обявил решението си да отстрани от длъжност своя подчинен. \"Когато целият свят се бори срещу епидемията, предизвикана от коронавируса, господин Куюнджич бе фокусиран върху въпроси, нямащи нищо общо с ресора на неговото ведомство\", е казал той. Куюнджич е бил обвинен в злоупотреба с имоти. Според публикации той е продал сграда на министерството на здравеопазването на по-ниска от пазарната цена. Бившият министър е заявил, че е станал жертва на лобисти.", "date": "2020.01.28", "title": "Имот взе главата на хърватски министър"}
{"url": "https://faktor.bg/bg/articles/izsledvaniyata-za-otkaza-ot-evrozonata-sa-manipulativni-te-sa-testove-za-deevropeizatsiya-na-balgariya", "text": "Агенция \"Тренд\" излезе със социологическо проучване на нагласите на българите спрямо влизането на страната ни в Еврозоната. Според резултатите, които бяха изнесени, 50% от българите не искат и да чуят в страната ни левът да бъде заменен от еврото. Като една от основните причини за скептицизма е нагласата за по-скъпи цени. Политологът доц. Момчил Дойчев обаче не е съгласен с подобни проучвания и ги определя като манипулативни, целящи едеевропеизацията на страната ни.   \"Подобни изследвания са изключително манипулативни и не бива да се вземат на сериозно като научен продукт. Проруските медии от години внушават, че приемането на еврото ще доведе до двойно повишаване на цените. Но ако това хипотеттично стане (въпреки че е в сферата на манипулациите) причината не е в европейската, а българската валутна и социална система. Всъщност тества се постепенна деевропеизация на България чрез нaтрапване на серия неинформирани референдуми - първи очевидно ще е насочен към това да спрем интеграцията си в еврозоната и да останем европейци второ качество, които си искат социалистическата мизерия\", коментира доц. Момчил Дойчев на страницата си във Фейсбук.", "date": "2020.01.28", "title": "Изследванията за \"отказа\" от еврозоната са манипулативни тестове за деевропеизацията на България"}
{"url": "https://faktor.bg/bg/articles/novini-svyat-the-new-york-times-sdelkata-na-veka-na-tramp-izrael-poluchava-dolinata-na-reka-yordan-a-palestina-50-mlrd-dolara", "text": "Според плана на президента Доналд Трамп за мир в Близкия Изток, наричан \"сделката на века\", Израел ще получи суверенитет над по-голямата част от долината на река Йордан, съобщава вестник The New York Times. Проектът, разработен под наблудението на зетя и старши съветник на Тръмп Джаред Къшнър, включва карта с евентуални нови граници на Израел и палестинска автономия на основата на демилитаризация и признаване на Израел като еврейска държава. Планът предвижда 50 милиарда долара икономическа помощ за палестинската администрация, независимо, че ръководствата на ООП, ФАТАХ и ХАМАС вече заявиха категорично, че \"сделката\" не ги устройва. Те призоваха и посланиците на арабските и мюсюлманските страни да бойкотират церемонията, на която ще бъде обявена официално \"сделката на века\".", "date": "2020.01.28", "title": "NYT: Сделката на Тръмп - Израел получава долината на река Йордан, а Палестина 50 млрд. долара"}
{"url": "https://faktor.bg/bg/articles/gazprom-shte-zapazi-nivata-na-iznos-na-priroden-gaz-za-evropa", "text": "Руският газов монополист \"Газпром\" ще запази износа на природен газ за страните извън ОНД на нивото от предишните години. Изказвайки се на 13-тата Европейска газова конференция, ръководителят на компанията Елена Бурмистрова, отговарящ за износа, отбеляза, че през 2019 година \"износът на \"Газпром\" за страните извън ОНД възлезе на 199,3 милиарда куб.м. газ\". Тези данни включват и доставените на Китай 382 милиона куб.м. газ, предаде БТА. 13-тата годишна Европейска газова конференция се провежда между 27 и 29 януари във Виена, като се предвижда да бъде едно от най-важното събития за световната газова индустрия от много години насам. Представители на европейските газови гиганти, като руският \"Газпром\", австрийската OMV и френската Total участват в тридневните дискусии във виенския хотел \"Мариот\". Очаква се наред с постигнатото в края на 2019-а година газово споразумение между Русия и Украйна, участващите на конференцията водещи фигури да определят европейската газова стратегия, която изглежда ще включва все по-голяма зависимост от втечнения природен газ, изграждането на взаимоотношения между газовата индустрия и Европейската комисия и нови методи за финансиране. В понеделник руската компания заяви, че вече е доставила първият си милиард кубически метра газ по тръбопровода \"Турски поток\". Този газопровод беше официално открит на церемония на 8-ми януари с участието на президента на Турция Реджеп Ердоган и на неговия руски колега Владимир Путин. Миналия месец пък вече бившият руски премиер Дмитрий Медведев обяви, че са били решени проблемите по отношение на транзита на руски газ за Европа през Украйна, както и взаимните претенции на двете държави. На 30 декември 2019 г. Русия и Украйна подписаха пакет от документи, гарантиращи транзита на руски газ през Украйна от 1 януари тази година. Според договора \"Газпром\" ще достави за Европа през Украйна поне 65 милиарда кубически метра природен газ през 2020-а година и 40 милиард кубически метра годишно през всяка една от следващите четири години.", "date": "2020.01.28", "title": "\"Газпром\" ще запази нивата на износ на природен газ за Европа"}
{"url": "https://faktor.bg/bg/articles/elena-yoncheva-stana-obraztsov-evrodeputat-sled-kato-korneliya-ninova-ya-skastri-pred-vsichki", "text": "След като в края на миналата година в телевизионно интервю Корнелия Нинова изрази разочарованието си от работата на Елена Йончева в Европарламента, журналистката се е стреснала и е затънала до шия в задачи. В официалния сайт на БСП дори са направили кратък бюлетин на седмичните срещи на евродепутатката, която се бори с корупцията в ЕС. Това очевидно е и причината Корнелия Нинова да не отваря повече дума за избраницата в ЕП.  През изминалите дни Елена Йончева, евродепутат от Групата на социалистите и демократите в Европейския парламент, отново призова eвропейските институции да превърнат борбата с корупцията в свой основен приоритет. Йончева е член на новата антикорупционна интергрупа в Европейския парламент, която наскоро започна активна дейност. Групата вече проведе няколко срещи и насочва своите усилия към укрепване на дейността на новосъздадената Европейска прокуратура и сътрудничеството й с ОЛАФ, подобряване на независимостта на медиите и гарантиране на сигурността на разследващите журналисти. На 3 март тази година интергрупата планира среща и с европейския главен прокурор Лаура Кьовеши. Паралелно с това, Йончева работи активно по темата и в Комисията по граждански свободи, правосъдие и вътрешни работи. Вчера, 27.01.2020 г., на редовното заседание на Комисията, тя настоя Хърватското председателство да обърне по-голямо внимание на борбата с корупцията. По-късно днес Елена Йончева продължава дискусиите по тема за борбата с корупцията и в дебат с новия комисар по вътрешни работи, шведката Илва Йохансон. Миналата седмица Йончева постави въпроса за приоритизирането на борбата с корупцията и пред комисаря по правосъдие Дедие Рейндерс. Тогава евродепутатът посочи, че от години проблемът с корупцията не получава нужното внимание от институциите в Брюксел - липсва цялостна антикорупционна стратегия на ЕС, а наличните инструменти са недостатъчни. В отговор Рейндерс пое ангажимент новата Европейска комисия да обърне специално внимание на темата за борбата с корупцията.", "date": "2020.01.28", "title": "Елена Йончева се засили и стана образцов евродепутат, след като Корнелия Нинова я скастри"}
{"url": "https://faktor.bg/bg/articles/novini-svyat-prouchvane-71-ot-rusnatsite-smyatat-che-rusiya-e-velika-darzhava", "text": "71% от руснаците смятат, че Русия е \"велика държава\", сочат резултатите от проучване на независимата социологическа агенция \"Левада-център\".  Според политолога Александър Пожалов, мнозинството от хората оценяват не реалната страна на нещата, а \"съществуващата в главите им информационна картина\". В тази интерпретация, международните санкции също са потвърждение на това \"величие\" и желанието на Запада да лиши Русия от този статут. 13% от руснаците смятат, че Русия и Белаорус трябва да създадат обща държава с еднинно ръководство, 10% са убедени, че Белорус трябва да влезе в състава на Русия.", "date": "2020.01.28", "title": "Проучване: 71% от руснаците смятат, че Русия е \"велика държава\""}
{"url": "https://faktor.bg/bg/articles/noviyat-orkestar-na-vladimir-putin", "text": "На 15 януари руснаците разбраха, че повече никога няма да имат възможност да гласуват за Владимир Путин. Разбраха обаче, че в обозримо бъдеще ще продължат да съжителстват с него. В годишното си обръщение за състоянието на нацията Владимир Путин обеща да напусне президентството през 2024 г., когато изтича настоящият му мандат. И в същото време очерта поредица от широки конституционни реформи, които вероятно ще влязат в сила до края на тази година: Русия ще си остане президентска република, но следващите президенти ще имат лимит от два мандата. Парламентът ще има право да назначава министрите в правителството, включително министър-председателя. (В момента те се посочват от президента и се одобряват от парламента.) Промените предвиждат и предоставяне на допълнителни правомощия на Държавния съвет, който сега има статут на неособено влиятелен консултативен съвет, което кара мнозина да смятат, че самият Путин вижда себе си след 2024 г. като негов председател. В резултат на тези промени след четири години Владимир Путин ще може да слезе от сцената и да се фокусира върху управлението на света, докато неговите сътрудници ще се фокусират върху управлението на Русия. Защо могъщият президент на Русия избра този път? През 2018 г. президентът на Китай Си Дзинпин промени конституцията на страната си, за да може без ограничение да остане на власт. Путин лесно би могъл да стори същото, ала реши да не го прави. Моментът, избран от Путин, повдига и други въпроси: защо той предлага тези конституционни промени сега, четири години преди края на своя мандат, по начин, който прилича повече на дворцов преврат, отколкото на политическа реформа? Времето и същината на предложените конституционни промени показват, че Путин съзнава, че режимът му е в криза, и се съмнява в жизнеността на установената от него система на личен режим, когато той престане да я ръководи. Той чудесно разбира, че възхваляваната от неговите апологети политическа стабилност в действителност е политическа стагнация и че обществената подкрепа за режима намалява. Напълно възможно е протестите миналото лято в Москва и нарастващата апатия на неговите привърженици да са накарали президента да предложи тези реформи и да поиска промените да бъдат легитимирани чрез общонародно гласуване. Няма да бъде изненадващо, ако референдумът съвпадне с предсрочни парламентарни избори тази есен и така още тази година бъде поставено началото на прехода във властта. Разглеждайки решенията на Владимир Путин, човек не може да избяга от усещането, че той е преследван от образа на склеротичното и немощно ръководство на Съветския съюз от края на неговото съществуване. Този период доведе до висока престъпност, икономически упадък и хаос. Руснаците продължават да се страхуват от това, ето защо Путин не може да допусне народът му да има усещане за връщане към времето на един застинал и застаряващ елит. Владимир Путин с основание смята, че всяко отваряне на темата за негов възможен наследник ще представлява екзистенциална заплаха за властта му. Противно на плана на Борис Елцин за прехода във властта – известен като \"Операция Наследник\" – играта на Путин най-добре може да бъде описана като \"Операция без наследник\". Следващият президент на Русия няма да бъде следващият лидер на Русия, така че обществото може да престане да се интересува кой ще бъде той. Изборът на Михаил Мишустин за министър-председател е показателен как Путин смята да пренареди своя оркестър: Мишустин, който встъпи в длъжност веднага след обявените от Путин промени, има образа на ефикасен ръководител и способен бюрократ, но неговото основно качество е, че никой не би могъл да си го представи като следващия Путин. Стана ясно и че по този начин Кремъл иска да модернизира управлението и да повиши ефективността. Ала модернизацията не означава озападняване. Дигитализираната бюрокрация няма да доведе до по-голяма политическа конкуренция, нито до по-голямо върховенство на закона. Кремъл иска да запази почти пълния си контрол, а в същото време се надява да успее да внесе известна динамика в икономиката. Повечето коментатори смятат, че Путин ще остане на власт и след напускането на Кремъл, и отричат възможността предложените промени да доведат до каквато и да било либерализация. Може и да имат право. Малко вероятно е Русия да промени курса си във външната политика. Съпротивата срещу Запада е в сърцевината на представата на Путин за руския суверенитет. Ала дългосрочните последици от предложените промени вътре в страната е трудно да бъдат прогнозирани. Изненадващите промени често водят до изненадващи последици. Като ограничава правомощията на президента, увеличава правата на парламента и превръща сам себе си във върховен център на властта извън Кремъл, Владимир Путин внася институционална конкуренция, каквато досега не съществуваше. Възможно е по този начин той да задейства принципа на \"пушката на Чехов\". Големият руски писател съветва младите драматурзи, че ако в първо действие на стената виси пушка, в следващото тя задължително трябва да гръмне. Щом управляващите започнат козметични промени само с цел да предотвратят реалните промени, няма гаранции, че промените няма наистина да настъпят.", "date": "2020.01.28", "title": "Новият оркестър на Владимир Путин"}
{"url": "https://faktor.bg/bg/articles/milen-keremedchiev-palestintsite-se-chuvstvat-izostaveni", "text": "\"Съветникът в Белия дом и зет на президента Джаред Кушнер направи представяне в Бахрейн на близкоизточния мирен план на Доналд Тръмп, от което се видя, че държавният глава спазва тенденцията си за преминаване от политически към икономически теми. Т.е. преместване на фокуса от реалния проблем, който е заселването на палестинските територии от Израел и продължаването на окупацията на тези територии\". Това заяви пред БНР Милен Керемедчиев, международен анализатор и бивш зам.-министър на външните работи. Керемедчиев посочи, че прехвърлянето в икономическата сфера се очаква с „наливането на 50 млрд. долара в четири държави, които са ангажирани с палестинския проблем. Над 50% от тях ще отидат за палестинците, а останалите ще бъдат поделени между Египет, Ливан, Йордания и палестинските територии“. „С две думи идеята е с повишаване на жизнения стандарт на населението в региона – очаква се разкриването нови над 1 млн. работни места, да се тушира политическото напрежение между Израел и Палестина“, заяви бившият зам. външен министър на България. И подчерта, че за обявяването на плана Тръмп покани във Вашингтон и премиера Бенямин Нетаняху и основния му политически съперник Бени Ганц, но не и представители на Палестинската власт. Керемедчиев изтъкна още скорошното отпадане на забраната за израелски граждани да посещават арабските държави региона, което в продължение на десетилетия бе много строго правило. „Това означава, че оттук нататък отношенията между Израел и Саудитска Арабия и страните от Персийския залив вече влизат в своята официална част – т.е. ще има официални делегации“, които ще осъществяват визити в съответните страни, посочи международният анализатор и допълни: „Така че при всички положения в момента палестинците се чувстват изоставени, защото най-големите спонсори на палестинските движения – страни от Персийския залив, все повече се обръщат към Израел“.", "date": "2020.01.28", "title": "Милен Керемедчиев: Палестинците се чувстват изоставени"}
{"url": "https://faktor.bg/bg/articles/kak-balgariya-prodade-na-moskva-80-dka-kraymorski-teren-za-lagera-raduga-po-10-lv-kv-m", "text": "Санаторно–оздравителният комплекс \"Камчия\" край Варна, който Русия може да превърне в \"културно-хуманитарна площадка\" за прокарване на интересите си в Европа, е изграден върху терен, придобит в една от най-скандалните сделки с държавни имоти по Северното Черноморие. Това показва справка, изготвена от варненската Областна администрация през февруари 2010 година. Според съдържанието на документа \"СОК Камчия\" ЕАД, чийто едноличен собственик е Департаментът по имуществото на град Москва, е придобило през 2008 г. близо 80 дка в землището на с. Близнаци, община Аврен, на цена 9.72 лв. на кв.м. Цената е такава независимо от факта, че теренът се намира в непосредствена близост до устието на р. Камчия и граничи с един от най-големите и красиви плажове по Северното Черноморие. Справка с цените на сходни парцели по същото време показва, че те са се продавали по няколкостотин евро на кв.м. Така теренът, придобит от Департамента по имуществото на правителството на Москва, се оказва част от разпродадените през периода 2005–2008 г. общо 873 215 кв.м държавни гори с променен статут. Част от тях са преминали в частни ръце на цени под 2 лв. за кв.м. Каналите и технологията, по които правителството на Москва е участвало в една от най-антипазарните сделки с държавно имущество у нас, стават явни след справка в архива на Търговския регистър. Дружеството \"СОК Камчия\" е основано през 2007 г. Година по-късно в борда на директорите му влиза Станка Шопова. До 1989 г. тя е председател на Централния комитет на някогашната комунистическа младежка организация ДКМС и един от най-близките сътрудници на комунистическия диктатор Тодор Живков. От 2011 до 2018 г. Шопова е председател на борда на директорите на \"СОК Камчия\". Като управител и мажоритарен собственик на компанията \"Агенция Русия днес\" през същата година Шопова купува и терен в землището на Близнаци, този път от 21 дка. Цената е малко под 14 лв. на кв.м. Договорът за изграждането на комплекса \"СОК Камчия\" бе подписан от бившия министър на социалната политика Емилия Масларова през септември 2008 г. и одобрен от правителството на Сергей Станишев. За да улесни реализирането на руската инвестиция, с негово решение държавата отпуска 7.7 млн. лв. за изграждането на 10.5 км магистрален водопровод към комплекса. Детският лагер \"Радуга\", изграден от \"СОК Камчия\", беше открит точно на 9 септември 2010 г., а високопоставени български и руски гости, присъстващи на церемонията, се поздравяваха с \"Честит празник\". Специално за пищната церемония по откриването на лагера в Камчия пристигна тогавашният кмет на Москва Юрий Лужков, а негов домакин бе наскоро встъпилият в първия си мандат като министър–председател Бойко Борисов. Според обявените тогава данни инвестираните средства в оздравителния лагер \"Радуга\" към момента на откриването му бяха оценени на около 40 млн. евро, а базата му имаше капацитет да посрещне наведнъж около 1000 деца. Освен ученици в част от базата трябваше да бъдат настанявани и ветерани от Втората световна война. Само няколко месеца след откриването на комплекса обаче многократно обвинявания в корупция Лужков беше отстранен от поста, след като загуби доверието на Владимир Путин. Прогнозната стойност на комплекса след окончателното му завършване през 2012 г. трябваше да достигне 120 млн. евро. През 2016 г. обачетой изненадващо беше предложен за продажба на търг от Департамента по конкурентна политика на градските власти на Москва за около 66.5 млн. евро (6.05 млрд. рубли по тогавашния курс). В документацята за търга бе описано, че за продажба са обявени сгради, \"обособени като отделно курортно градче за целогодишен туризъм с капацитет за настаняване на до 2000 гости едновременно. Около 600 стаи за настаняване с обща площ от над 101 хил. кв.м са разпределени в хотелския комплекс \"Лонгоз\", детски здравен лагер \"Радуга\" и \"Черноморский\". Офертата включваше също център за лечение и диагностика \"Здравец\", вилно селище \"Пирин\", учебен комплекс с планетариум и др. Аукционът по продажба на 100% от акциите на едноличното акционерно дружество \"СОК Камчия\" беше насрочен за 19 април 2016 г., но търгът неочаквано бе отменен. Само няколко дни след крайната дата, до която трябваше да бъдат събирани оферти за проваления търг, Съветът за електронни медии (СЕМ) обяви със свое решение, че е регистрирал \"СОК Камчия\" като телевизионен оператор, който възнамерява да разпространява по кабел 18-часова политематична програма, озаглавена \"Тв \"Камчия\". Като изпълнителен директор на телевизионния канал бе посочена отново Станка Шопова. Година по-късно – през юни 2017 г., \"СОК Камчия\" се оказа сред основните спонсори на организиран от община Варна безплатен концерт на \"любимата група на Путин\" \"Любе\" във Варна. Членовете на групата често се рекламират със снимки в компанията на руския президент. Те са известни с многобройните си участия в открито пропагандни и политически акции на Русия в чужбина и споделената носталгия по комунизма в бившия СССР. Те подкрепиха анексирането на Крим и открито споделят антилибералните си и хомофобски позиции. В контекста на обобщените факти около създаването и цялата досегашна дейност на центъра \"Радуга\" край Варна намерението на Русия да го превърне в \"културно-хуманитарна площадка\" за прокарване на интересите си в Европа звучи съвсем логично. Идеята беше подхвърлена от руски сенатори в края на декември м.г., след като руският външен министър Сергей Лавров обяви, че Съветът за национална сигурност на Русия ще обсъди \"в присъствието на президента Владимир Путин\" прехвърлянето на собствеността на почивния комплекс, тъй като ситуацията около него \"деградирала\" и имало дори проблеми със собствеността му. Според мерките за справяне с тях, изготвени от руското МВнР, кметството на Москва може да прехвърли на правителствотото собствеността върху базата в курорта \"Камчия\", а издръжката му да се поеме от държавния бюджет на Русия. \"През юни са определени и срокове, но бюрократичната машина работи бавно\", допълни Лавров. \"Под председателството на президента ще стимулираме такова решение и се надявам то да се изпълни бързо, защото ние смятаме, че ситуацията много бързо деградира\", заяви още той в изказването си в Съвета на федерацията. През това време \"СОК Камчия\" трупа дългове към община Аврен, на чиято територия се намира. Към 30 октомври м.г. неплатените данък сгради и такса смет са около 700 хил. лв. След като компанията е платила 217 хил. лв. в началото на т.г., останалата част от дълга е била разсрочена, съобщи Емануил Манолов, кмет на Аврен. С колко още е нараснал този дълг до момента обаче не е ясно. (източник: Дневник.бг)", "date": "2020.01.28", "title": "Как Москва се сдоби с 80 дка от българското Черноморско крайбрежие на цена от 10 лв./кв.м"}
{"url": "https://faktor.bg/bg/articles/ikonomika-shest-banki-ot-evrozonata-ne-otgovaryat-na-kapitalovite-iziskvaniya-na-etsb", "text": "Шест банки от еврозоната изостават от капиталовите изисквания на Европейската централна банка и с оглед на това са предупредени да попълнят финансовите си баланси или ще се окажат изправени пред по-строг контрол, съобщава Ройтерс. Годишният банков преглед на ЕЦБ идва във времена, когато много кредитори се мъчат да правят пари в среда на свръх ниски лихвени проценти, високи разходи за техните клонове и на фона на поредица от скандали, свързани с прането на пари. Най-висшият банков надзорен орган в еврозоната запази както задължителните капиталови изисквания, така и своите необвързващи \"бъдещи насоки\" непроменени спрямо предходната година в осреднени нива съответно от 2,1% и от 1,5%. Шест банки от региона на единната валута изостават от капиталовите насоки в сравнение само с една банкова институция през миналата година, като те ще трябва да повишат коефициента си на собствен капитал от първи ред (CET1), ако искат да избегнат нови ограничения от европейския надзорен орган. \"Шест от 109 банки, участвали в последното оценяване, показаха нива на CET1 под насоките, според Стълб 2 (паричния анализ)\", посочва ЕЦБ. \"За онези банки, които не предприеха задоволителни мерки през последното тримесечие на 2019 година, бяха поискани коригиращи действия в точно определен срок\". Шефът на Единния банков надзор на ЕЦБ Андреа Енрия заяви, че \"като цяло е доволен\" от резултатите, но подчерта опасенията относно бизнес моделите на банките, вътрешното управление и оперативните рискове, вероятно отправяйки препратка към последните случаи на пране на пари в Латвия до Малта. ЕЦБ публикува за пръв път списък, в който подробно се уточнява капиталовото изискване за всяка една от оценяваните банка, с изключение на малка част от кредитните институции, които или отказаха съгласие, или все още не са прегледани напълно. Лизинговото поделение на \"Фолксваген\" (Volkswagen) е едно от по-видните, които отсъстват от този списък на ЕЦБ, както и дъщерните дружества в еврозоната на някои инвестиционни банки, които едва наскоро напуснаха Лондон поради Брекзит.", "date": "2020.01.28", "title": "Шест банки от еврозоната не отговарят на капиталовите изисквания на ЕЦБ"}
{"url": "https://faktor.bg/bg/articles/sled-pitaneto-na-geshev-do-ks-ot-prezidentstvoto-poiskali-razgovor-na-chetiri-ochi", "text": "След като информацията за питането на главния прокурор до Конституционния съд за \"недосегаемостта\" на Румен Радев стана публично достояние, от администрацията на държавния глава са направили опит да поканят за среща Иван Гешев в президенството, съобщава \"24 часа\".  Главният секретар на президента Димитър Стоянов на няколко пъти е търсил връзка с Гешев, но такава не е осъществена. От президентството останали силно изненадани, че Иван Гешев отклонил поканата на Румен Радев за среща на \"четири очи\".", "date": "2020.01.28", "title": "От президентството поискали разговор \"на четири очи\" с Гешев след питането му до КС"}
{"url": "https://faktor.bg/bg/articles/ofitsialno-stari-opakovki-ot-pestitsidi-otrovili-reka-maritsa", "text": "Водите на река Пишманка са били замърсени с два вида пестициди. Те най-вероятно са попаднали във водата с мленките от завода за преработка на отпадъци \"Екоинвест\", където се преработват и опаковки от пестициди. Това стана ясно по време на преконференцията за щетите от екокатастрофа в река Марица при областния управител Дани Каназирева. Няма опасност за питейната вода, категорична е Каназирева.", "date": "2020.01.28", "title": "Официално: Стари опаковки от пестициди отровили река Марица"}
{"url": "https://faktor.bg/bg/articles/taksimetrovite-prevozvachi-poiskaha-parvonachalnata-taksa-da-skochi-troyno", "text": "Таксиметровите превозвачи искат трикратно увеличение на първоначалната такса за извършваната от тях услуга. Това обявиха по време на пресконференция в Националния пресклуб на БТА представителите на Национален таксиметров синдикат /НТС/, Национален съюз на превозвачите (НСП), Браншова камара на таксиметровите водачи и превозвачи (БКТВП) и Съюз \"Такси\". Исканото увеличение е заложено в промяна на Наредба 34 и вече е внесено в Министерството на транспорта, откъдето се очаква отговор в срок от седем дни. Искането бе формулирано от председателя на Националния таксиметров синдикат Райна Петрова и се касае за обвързването на първоначалната такса, която се начислява при наемането на един таксиметров автомобил с минималната цена за таксиметров превоз на пътници на съответната община, която от своя страна се определя от съответния общински съвет. Според Петрова така тази цена, ще е една и съща за съответното населено място, ще е предвидима за потребителите на услугата и ще е достатъчна като размер за преодоляването на нерентабилността на късия курс. Така за София минималната цена за таксиметров превоз е 0.77 лв. Ако бъде прието исканото увеличение първоначалната такса за този вид услуга ще стане 2.31 лв. Сред основните аргументи за исканото увеличение са дългите години, в които не е имало актуализация на тарифите и цените. От браншовите организации посочват, че приходите им остават стационарни вече осма поредна година, тъй като цената на таксиметровия превоз не се е променяла от 2012 г. Според данните представени от организациите, тогава минималната работна заплата е била 270 лв. докато сега е 610 лв. Многократно са се увеличили разходите им за издръжка на коли, данъци и застраховки, посочват от бранша. Красимир Цветков, също представител на Националния таксиметров синдикат каза, че според проучване сред потребителите 70 на сто от оплакванията на гражданите са заради отказ на шофьора да извърши кратък курс. По думите му кратките курсове, които извършва един превозвач на ден в различните времеви диапазони са между 25 и 50 на сто. Очакванията са с въвеждането на исканото увеличение, да бъде преодоляна възможността за отказ от късия курс, посочи Райна Петрова, председател на Националния транспортен синдикат.", "date": "2020.01.28", "title": "Таксиметровите превозвачи поискаха трикратно увеличение на първоначалната такса"}
{"url": "https://faktor.bg/bg/articles/ekspert-1-5", "text": "Необходимо ли е да се доизяснява чл. 103 от Конституцията, свързан с имунитета на президента и вицепрезидента? Може ли да се смята, че президентът е свръхзащитен? „Нито един професионалист не намира текста на чл. 103 от Конституцията за неясен, нито пък той е породил противоречива практика на Конституционния съд. Тоест за хората, занимаващи се професионално с конституционно право или публично право, никога този текст не е пораждал въпроси, които да налагат едно тълкувателно решение на Конституционния съд.“ Това каза в предаването „Преди всички“ на БНР преподавателят по конституционно право Атанас Славов, който определи хода на главния прокурор Иван Гешев като изненадващ.  Главният прокурор отправи към Конституционния съд искане за задължително тълкуване на конституционната разпоредба, свързана с търсене на наказателна отговорност от държавния глава „Стигам до извода, четейки тълкувателното искане, че се преследват други цели, а не изясняване на съдържанието на един като цяло ясен конституционен текст“, коментира Атанас Славов.  \"Аз прозирам в искането на главния прокурор политически мотиви. Те за мен са пределно ясни. Те по същество са отговор на започнатия от президента процес за иницииране на промени в Конституцията. Това е може би \"връщане на жеста\", меко казано, с върнатото първо предложение за назначаване на Гешев, така че Гешев да не изглежда публично слабият човек в целия този процес, който е протекъл.\" За Славов големият проблем е в това, че в искането на главния прокурор \"много ясно прозира опитът за внушения, че президентът има за какво да бъде държан отговорен и само заради защитата, която Конституцията му дава, прокуратурата не е започнала някакви производства\". В конституционния  текст е разписана класическа за институцията на държавния глава форма на неотговорност, отбеляза Анаса Славов.  „Нека припомним, че самата институция на президента възниква като републикански аналог на институцията на монарха, на краля. В монархическата конституция, дори Търновската, лицето на краля е свещено и неприкосновено. Макар българският цар да е избран от Велико народно събрание и да е квази републикански цар, все пак традицията е, че държавният глава не носи юридическа отговорност или само при много редки хипотези може такава отговорност да бъде повдигана – най-често тя е политическа, а не юридическа“, поясни преподавателят по конституционно право. Чл. 103 е пределно ясен, смята юристът. „Ако има съмнение, че държавният глава е нарушил Конституцията, упражнявайки правомощията си или е извършил държавна измяна, може да бъде привлечен към една особена политическа отговорност през парламента и Конституционния съд и да бъде отстранен от длъжност. В тази процедура главният прокурор няма абсолютно никаква роля“, поясни Атанас Славов. „Стандартът на тази отговорност, която се търси по конституционен ред, е политически стандарт. Не е необходимо да е извършено непременно тежко престъпление. Органът, който може да започне процедурата срещу президента, е парламентът – една четвърт от народните представители. Главният прокурор няма място в този етап на осъществяване на тази политическа отговорност на държавния глава“, допълни юристът.   В искането си главният прокурор тълкува като нарушение на Конституцията всяко неспазване на закона, което е твърде свободно тълкуване, излизащо извън замисъла на конституционния текст, смята Славов. „Ако всяко нарушаване на закона беше нарушение на Конституцията, то конституционният законодател щеше така и да го напише.“ Според Атанас Славов само малка част от нарушенията на законите биха били класифицирани като нарушение на Конституцията и това касае закони, развиващи по същество конституционна материя.", "date": "2020.01.28", "title": "Експерт: Институцията на президента е аналог на институцията на монарха, лицето на краля е свещено"}
{"url": "https://faktor.bg/bg/articles/rabotnitsi-postradaha-ot-voltova-daga-pri-intsident-vav-vets-samoranovo", "text": "Двама работници са пострадали от волтова дъга при инцидент във ВЕЦ \"Самораново\", съобщи за БТА директорът на инспекцията по труда в Кюстендил Валентин Златински. Инцидентът е станал тази сутрин, преди 9.00 часа. Работниците - на 43 и 48 години - са пострадали при извършване на ремонтни работи във централата, намираща се на река Отовица над дупнишкото село Самораново.  Пострадалите са били приети в частната болница в Дупница, но след това са транспортирани за \"Пирогов\". На мястото на инцидента са представители на Инспекцията по труда в Кюстендил и от полицията в Дупница.", "date": "2020.01.28", "title": "Работници пострадаха от волтова дъга при инцидент във ВЕЦ \"Самораново\""}
{"url": "https://faktor.bg/bg/articles/otkriha-orazhiya-boepripasi-i-snimka-na-hitler-v-doma-na-mazha-samoubil-se-v-dans", "text": "Оръжия и боеприпаси са открити в дома на мъжа, който в понеделник се самоуби в сградата на ДАНС, съобщават от прокуратурата. По случая се води досъдебно производство за склоняване към самоубийство. В понеделник мъж влезе в сградата на ДАНС и непосредствено преди да премине през металдетекторна врата за охрана и контрол на достъпа, се прострелва в главата със самоделно огнестрелно оръжие – писалка, тип „оса”, съобщават още от прокуратурата. Същият бил призован за даване на обяснения по образувана прокурорска преписка. Материалите по делото са докладвани на дежурен прокурор, като по-късно вечерта е извършено претърсване и изземване в дома на мъжа. Откритите оръжия и боеприпаси са иззети като веществени доказателства.", "date": "2020.01.28", "title": "Откриха оръжия, боеприпаси и снимка на Хитлер в дома на мъжа, самоубил се в ДАНС"}
{"url": "https://faktor.bg/bg/articles/rasate-za-samoubiliya-se-emil-krumov", "text": "Вчера 27. 01. 2020 г. в медийното пространство беше разпространена информация, че мъж се е самоубил в сградата на ДАНС. Същият бил член на Управителния съвет на Български Национален Съюз. Така започва декларация на бившия лидер Български национален съюз Боян Расате във връзка със случая със самоубилия се в сградата на ДАНС Емил Крумов.  Още вчера пред Faktor. Расате коментира, че самоубилият се човек в ДАНС отговаря на описанието на член на неговата партия, но не бил сигурни дали е той. Описа го като самотен и нестабилен човек, а причината да сложи край на живота си можели да бъдат различни - от проблеми с Луков марш, до това, че навън вали дъжд. Вижте останалата част от декларацията на Боян Расате: \"...Случилото се по-късно беше определено като „трагичен инцидент”. Няколко часа след това беше спусната допълнителна информация, че лицето било „сериозно въоръжено”. Полицаите намерили у него пистолет със заличени номера и два пълнителя. В тази връзка Главното водачество на Български Национален Съюз счита, че около смъртта на Емил Крумов има твърде много неясноти, които будят тревога и съмнение. Емил Крумов, жител на град Перник, е наш дългогодишен член. Той е кротък, спокоен и добър. Никога не е участвал в безредици, не е арестуван и не е агресивен по характер. НИКОГА НЕ Е ПРИТЕЖАВАЛ ОГНЕСТРЕЛНО ОРЪЖИЕ, а още по-малко е показвал признаци, че иска да сложи край на живота си. Категорично се противопоставяме на внушението, което беше представено в медиите, че Емил Крумов „вероятно е планирал нападение над служители на ДАНС”?! Категорично не вярваме, че Емил Крумов е бил въоръжен и още по-малко, че е влязъл въоръжен в района на ДАНС! Не намираме никаква логика и отговор на въпроса „Защо му е да носи със себе си писалка със сачма при положение, че е въоръжен с пистолет с два пълнителя”?! Няма логика и в „намерението му” да извърши покушение срещу служители на ДАНС, но вместо това да застреля себе си, при това не с пистолета си, а с писалка?! В тази връзка изказваме съмнение, че обстоятелствата около смъртта на нашия член Емил Крумов са точно такива, каквито ни бяха представени! Главното водачество на БНС иска среща с ръководството на ДАНС, на която да ни бъдат дадени неопровержими доказателства, в това число и записи от камерите за видеонаблюдение, които да изяснят въпросите около смъртта на Емил Крумов. До предоставянето на такива доказателства ще считаме, че смъртта на Емил Крумов не е „трагичен инцидент”, и още по-малко случаен акт на умопомрачен, който е решил да сложи край на живота си! До предоставянето на такива доказателства ще считаме, че Емил Крумов е починал при съмнителни обстоятелства, които не изключват той да е бил убит в сградата на ДАНС. Освен това смятаме, че сме в правото си да уведомим както международните медии, така и международните правозащитни организации, занимаващи се с правата на човека, за да сме сигурни, че обстоятелствата около смъртта на Крумов няма да бъдат потулени, а ще бъдат надлежно разследвани и публично оповестени.", "date": "2020.01.28", "title": "Расате ще поиска международно разследване на застрелялия се в ДАНС Емил Крумов"}
{"url": "https://faktor.bg/bg/articles/predi-78-godini-rusnatsite-potapyat-balgarskiya-titanik-natovaren-s-balgarski-evrei", "text": "24 февруари е датата, на която през 1942 г. се е случила най-голямата морска трагедия в българската история – потъването на кораба „Струма“ По време на Втората световна война България, проявявайки хитрост и мъдрост,  успява да спаси своите съграждани от еврейски произход. Има известни кръгове (значителна част от тях, близки до властта в периода 1944-1989 г.), които се опитват да омаловажат това, но техните манипулации не могат да променят факта, че българските евреи останаха с нас, а не отидоха в лагерите на смъртта. Всъщност, въпросните кръгове с въпросните исторически манипулации всъщност се подиграват именно с участта на тези евреи, които не можаха да бъдат спасени. Малко известно е обаче, че България дава спасение и на много други евреи от Европа, които бягат от преследванията. На тях им се дават транзитни визи, а за немалко се организира и транспортиране. Именно това е правил корабът „Струма“, който  за да не попадне във вниманието на германците, плава под панамски флаг. Корабът потегля от пристанището в Кюстенджа със 769 пътници и екипаж на борда. Но по пътя си претърпява множество аварии, които го забавят. В крайна сметка стига до Истанбул, където обаче се получават противоречия с местните власти, които не позволяват „Струма“ да продължи пътя си и не дават възможност той да бъде ремонтиран. Капитанът, който носи отговорност за пътниците, неколкократно обяснява, че е належащо да се вземат мерки, тъй като ситуацията с пътниците на борда е тревожна, но неговите апели са оставени без отговор. В крайна сметка „Струма“ не получава разрешение да продължи и е върнат обратно. Беззащитният кораб е забелязан от съветската подводница Щ-213, чийто капитан заповядва атака въпреки че държавата му не се намира в състояние на война нито с Панама, под чийто флаг плава „Струма“, нито с България. 24 февруари 1942 година се оказва фатална за 768 от 769-те пътници и екипаж на борда. Бягащите евреи и българският екипаж завинаги остават на дъното на Черно море, а екипажът на подводницата е похвален за ... проявена храброст (при потопяването на беззащитен кораб). След 1944 г. съдбата на „Струма“ заедно с много други факти (и личности) беше зачеркната от историята, а днес много от глашатаите на онова време, надянали нови одежди, се опитват да омаловажат достойнството на българския народ, приписвайки му несъществуващи грехове. За кораба започна да се говори отново след 1991 г., когато беше открит паметник в град Ашдод.", "date": "2020.01.28", "title": "Преди 78 години руснаците потапят българския \"Титаник\", натоварен с български евреи"}
{"url": "https://faktor.bg/bg/articles/georgi-koritarov-v-ravnosmetkata-za-upravlenieto-si-rumen-radev-dorazvi-ideite-na-profesorite-ot-sdruzhenie-edinenie", "text": "„Президентът, може да се каже, че направи опит за равносметка на своята работа. По-скоро обаче трябва да говорим за един голям и повтарящ се от началото на политическия преход проблем - за разбирането каква е работата на държавния глава. Той, според българската конституция, се намира в много противоречива ситуация. От една страна – конституционният регламент да бъде обект на пряк избор, а от друга, че основният периметър на правомощия влиза в противоречие с огромния електорален и политически потенциал на избора на кандидата. Това противоречие е заложено още с приемането на основния закон. От самото начало на президентската институция свикнахме едно от основните правомощия на държавния глава да бъде правото на обръщение, на политическа оценка и на рекапитулация на това, което се случва в държавата. Този подход стана характерен още при д-р Желю Желев, беше разгърнат особено ярко при Петър Стоянов и при Георги Първанов, който дори се самонатовари с етикета „социален президент“ – нещо, което дори не се вписва и в конституционната хипотеза за институцията. Румен Радев е продължител на тази конституционно предопределена президентска практика“, Това заяви пред Faktor.bg водещият на предаването \"Свободна зона\" Георги Коритаров по повод пресконференцията на Румен Радев за третата година от мандата му.   „Бих потърсил две други направления, които са особено важни и са обект на сериозен анализ. Първото е констатацията на Румен Радев, че институциите в България непрекъснато губят обществено доверие, че се изчерпва и изхабяват и трябва смяна на модела. Веднага възниква въпросът –  се иска неговата промяна, не се ли говори за нещо, което доразвива или припокрива констатациите на сдружение „Единение“? Според него демокрацията вече не ни носи резултати, особено в българския вариант, а изборите, макар  и манипулирани, не променят нищо. Има едно единствено легитимно, категорично и натоварено с политика и експертиза направление за промяна на модела. Това е идея за нова конституция на Република България. Това е законът, който трябва да съдържа в себе си нов тип обществени, междуинституционални отношения, политически модел и държавно устройство. Защо никой не иска да заговори на глас за необходимостта от нова конституция? Питането на главния прокурор Иван Гешев до Конституционния съд не се отнася толкова до конкретното досъдебно производство срещу Румен Радев, а за да се разтълкува конституционно питане. Държавният глава, според конституционния текст в чл. 103, може да бъде отстраняван при хипотези на нарушаване на конституцията или при държавна измяна. 30 години обаче не забелязваме пълното противоречие между конституцията и Наказателния кодекс. В конституцията има понятие „държавна измяна“, като възможно най-тежко престъпление за отстраняване на държавния глава, докато Наказателния кодекс никъде не е разгърнато като понятие и смисъл. Това показва само прибързаността при приемането на конституцията през 1991 г. Не става само въпрос за това. Питането на Иван Гешев до Конституционния съд е едно от най-силните до момента доказателства, че проблемите на българските недоразумения и кризи имат конституционен корен. От тази гледна точка,  които и без друго наблюдаваме да се възпроизвеждат, откакто се избира с пряк вот държавен глава“, коментира журналистът.  „Представлява ли, например, хипотеза за потенциална държавна измяна, ако се докаже, че разработването на кандидатурата на определен кандидат-президент и неговият избор са функция на чужда на българската държава друг политически субект и интереси? В случая с избора на Румен Радев има много повече аргументи в тази посока, отколкото съмненията на САЩ за руска намеса при избора на Доналд Тръмп. Да припомня, че Руският институт за стратегически изследвания финансира социологическо проучване през 2016 г. за президентските избори. То беше категорично определено като руска логистика при обработването на обществените настроения и използването им в бъдещата президентска кампания. Базисният проблем обаче се корени в основния закон на страната. Ако има политическа воля и искреност, темата трябва да бъде поставена категорично“, допълни Георги Коритаров.  „Учудвам се не толкова на Румен Радев, на главния прокурор или на институциите, а на пълната липса на морал и на рефлекси в БСП. Това е партията, която е родителят на конституцията, тъй като имаше най-голямо мнозинство във Великото народно събрание. Това е и партията, която подкрепи Румен Радев като кандидат за държавен глава. Когато той прави консултации за промени в конституцията, БСП казва „от немай къде – ще отидем“, но от друга страна заявява, че няма позиция. Това вече е  Ако юридическият проблем е в конституцията, то основният политически е в природата на социалистическата партия. Тя е обречена на невъзможно да се променя, защото има идейно-ценностен дефект. Скъсвайки пъпната си връв, или поне правейки опити по документи, с БКП, социалистите се отказаха и от базисни ценности старата си партия, сред които с гордост трябва да са и на демократични партии. Например – ценността да се признава ролята на Царство България за съдбата на евреите по време на Втората световна война. Това е една тема, по която БСП мълчи оглушително. Това е партия, която се отказа от морала на своите предшественици. Тук не говоря за отказа от терористичния морал, а за чисто човешкия. Защото дори и партии като комунистическите са се докосвали до общочовешки морал, макар и в рамките на борбата, там където се е водила истински, срещу национал-социализма или фашизма. Отказвайки се от тази ценност, БСП доказва, че никога не се е борила против това. Не Корнелия Нинова, ако ще да възкръсне римски император и да се превъплъти в лидер на тази партия, няма да има никакъв шанс за промяна. Проблемът на „Позитано“ 20 не е лидерски, а идеологически и в момента е нерешим“, казва още политическият анализатор.", "date": "2020.01.28", "title": "Георги Коритаров: При Радев има много повече аргументи за руска намеса, отколкото съмненията на САЩ в Тръмп"}
{"url": "https://faktor.bg/bg/articles/rumen-radev-1-26", "text": "Оставям на вас да прецените защо точно в този момент главният прокурор внася искане в КС, свързано с имунитета на държавния глава. Това каза президентът Румен Радев по време на пресконференция за третата година от мандата си и в отговор на въпрос за внесеното искане от главния прокурор Иван Гешев Конституционния съд да тълкува дали може да се разследва държавен глава, предаде Агенция „Фокус“. Президентът обясни, че неговият мотив за конституционни промени не е насочен срещу прокуратурата. „Моят мотив винаги е бил за повишаване на независимостта и ефективността на съдебната власт. Оставам на вас да прецените защо точно в този момент гл. прокурор внася искане за разглеждане на имунитета на държавния глава. Аз нямам никакви идеи за конкретни причини. Така че главният прокурор трябва да обясни своите мотиви пред обществото. Във всеки момент очаквам Конституционния съд, който откри дело, да се ръководи от заложените в създаването на Конституцията принципи и ще следя за хода на това дело“, каза още Радев. „От главния прокурор очаквам старание и в реалната борба с корупцията там, където тя има най-голяма хранителна среда. Много ясно заявих и при встъпването на длъжност на новия главен прокурор, че неговата основна задача е да убеди обществото, че брани закона и обществения интерес, а не управляващите, не определени бизнесмени. Заявил съм, че ще имам среща с всички институции“, каза още Радев и допълни, че му предстои конструктивен диалог с главния прокурор. “", "date": "2020.01.28", "title": "Румен  Радев: Главният прокурор да обясни  пред обществотото мотивите си за искането за имунитета на президента"}
{"url": "https://faktor.bg/bg/articles/netanyahu-ottegli-iskaneto-si-za-imunitet-sreshtu-sadebno-presledvane", "text": "Израелският премиер Бенямин Нетаняху заяви днес, че се отказва от искането си за парламентарен имунитет срещу обвиненията в корупция, предаде АФП. Съобщението идва само часове преди срещата му в Белия дом с президента Доналд Тръмп за разкриване на дългоочаквания мирен план на САЩ. „Информирах председателя на Кнесета, че оттеглям искането си за имунитет“, написа Нетаняху във Фейсбук и допълни: „Няма да оставя политическите си опоненти да използват този въпрос, за да притесняват историческата стъпка, която ръководя“. Израелският парламент трябваше да гласува днес сутринта за създаването на комисия за дебат и вземане на евентуално решение за искането за имунитет. Противниците на Нетаняху вече си осигуриха мнозинство в Кнесета, с което може да откажат имунитета на премиера. Решението му отваря пътя на главния прокурор да продължи напред и да насрочи дата за процес по обвиненията срещу Нетаняху в подкупи, измама и нарушаване на доверието.", "date": "2020.01.28", "title": "Нетаняху оттегли искането си за имунитет срещу съдебно преследване"}
{"url": "https://faktor.bg/bg/articles/yaponiya-predupredi-za-ikonomicheski-riskove-ot-kitayskata-virusna-epidemiya", "text": "Японският министър на икономиката Ясутоши Нишимура предупреди във вторник, че корпоративните печалби и промишленото производство могат да понесат удар от избухналата вирусна епидемия в Китай, която вече засегна негативно световните капиталови пазари и доведе до отслабване на бизнес нагласите. Азиатските фондови борси останаха и във вторник под натиск от продажби с оглед на увеличаващия се брой на смъртните случи (над 100) от китайския коронавирус, растящият брой на заразените (над 4500) и разпространението на коронавируса зад граница. Това засилва инвеститорските притеснения относно представянето на втората по сила световна икономика, която е важен двигател на глобалния растеж. \"Съществуват опасения относно въздействието върху глобалната икономика от разпространението на заразата в Китай, транспортните прекъсвания, отмяната на групови пътувания от Китай и удължаването на неработните дни около Лунната нова година\", заяви Нишимура на пресконференция след редовно заседание на японския кабинет, предаде Ройтерс. \"Ако сериозната ситуацията продължи по-дълго време, ние сме обезпокоени, че това може да навреди на японския износ, на производството и на корпоративните печалби чрез негативното въздействие на вирусната епидемия върху китайското потребление и производство\", предупреди той. Китай е втората по големина експортна дестинация за Япония и огромен пазар за японските търговци на дребно. В същото време китайците съставляват 30% от всички туристи, посещаващи Япония, като през миналата година те са изхарчили близо 40% от общата сума, оставена от чуждестранните туристи, показва индустриално проучване. Вирусната епидемия в Китай може да засегне японските универсални магазини, търговци на дребно и хотелите, които разчитат на тласък при продажбите от притока на китайски туристи, посещаващи страната по време на ваканцията за Лунната нова година. Стана ясно, че японският автомобилен производител Honda Motor, който разполага с три завода в град Ухан на провинция Хубей  (епицентър на огнището на коронавируса), планира да евакуира част от своя персонал. Друга японска компания, Aeon, пък ще затвори своите търговски центрове в града до четвъртък. Икономистите от SMBC Nikko Securities оценяват, че ако забраната, която Китай наложи на задграничните групови пътувания, продължи още шест месеца, това може да навреди на икономическия растеж на Япония с 0,05 на сто. Някои обаче очакват потенциалните щети да се окажат много по-лоши. Хидео Кумано, главен икономист от изследователския институт Dai-ichi, заяви, че спадът на китайските туристи може да навреди на растежа на БВП на Япония с до 0,2%. \"Най-голямото притеснение е, че има риск отрицателното въздействие от вирусната епидемия в Китай да продължи и да засегне японската икономиката по време на Олимпийските игри в Токио през лятото\", когато се очаква огромен брой китайски туристи да посетят Япония, допълни той и предупреди: \"Ако броят на посетителите намалее, а не се увеличи, ударът върху японската потребителска индустрия ще бъде доста голям\". Япония ще бъде домакин на лятната олимпиада 2020 година през юли и август.", "date": "2020.01.28", "title": "Япония предупреди за икономически рискове от китайската вирусна епидемия"}
{"url": "https://faktor.bg/bg/articles/navalni-promenite-na-putin-v-konstitutsiyata-sa-absolyutno-nezakonni", "text": "Това, че конструкцията на промените на Путин в Конституцията е абсолютно незаконна и нелегитимна вече написаха и коментираха всички специалисти по конституционно право. Това заяви руският опозиционен лидер Алексей Навални. Тeзи промени ще бъдат отменени, когато дойдем на власт, смята той. Путин всъщност увеличава пълномощията си, в това е цялата работа. Пред Федералното събрание той заяви, че президентските пълномощия ще бъдат намалени. На практика се увеличават, твърди Навални.   Ние унищожихме Медведев като публичен политик и Путин го изпрати в оставка, смята Навални. \"Бившият премиер беше като гира на крака, с него не можеш да спечелиш избори, нито да променяш Конституцията\", заяви още той. Медведев се превърна в една от най-мразените фигури в страната след появата на филма \"Он вам не Димон\" на Фонда за борба с корупцията на Алексей Навални, който е гледан от 37 милиона потребители.  В разследването на Фонда се доказа, че Медведев е главата на многоетажна корупционна схема, в която са замесени негови близки приятели, сътрудници, роднини, съученици, като обект на корупция са били дори благотворителните фондове. Медведев побърза да заяви, че данните са \"компот\" от развалени плодове, но никой не му повярва.", "date": "2020.01.28", "title": "Алексей Навални: Промените на Путин в Конституцията са абсолютно незаконни, ще ги отменим (ВИДЕО)"}
{"url": "https://faktor.bg/bg/articles/iliyana-yotova-shte-badem-po-uspeshni-ako-sporim-za-badeshteto-kakto-za-minaloto", "text": "Вярвам, че навлизаме в десетилетието на промяната - ще бъдем успешни, ако спорим за бъдещето, както за миналото. Това каза вицепрезидентът на Република България Илияна Йотова по време на пресконференция за третата година от мандата си. „2019 г. бе година на 30-годишната равносметка. Дали е приключил преходът или не, този анализ и тези разсъждения нека да оставим на анализаторите и политолозите. По-важното е, че нямаме необходимата крачка отвъд прехода. Ще бъдем успешни, ако спорим за бъдещето, така както спорим за миналото. Трябва да предоставим онези стимули на българите в България, които да ги задържат тук“, каза още президентът. По думите й това са поискали хората в срещите в над 50 български градове и села. „Никой отвън не може да реши проблемите ни, никой не ни познава по-добре, затова съм противник на привнасянето и копирането на чужди модели“, каза още Йотова.", "date": "2020.01.28", "title": "Илияна Йотова: Противник съм на привнасянето и копирането на чужди модели"}
{"url": "https://faktor.bg/bg/articles/moskva-razkri-predlozhenie-na-charchil-kolko-protsenta-ot-balgariya-da-badat-otredeni-na-rusnatsite", "text": "Британският премиер Уинстън Чърчил предлагал през 1944 г. на съветския лидер Йосиф Сталин да разделят Балканите и част от Югоизточна Европа на зони на съветско и западно влияние. Пролетта ще бъде показан документ, който доказва това, заяви днес председателят на Руското историческо общество и шеф на Службата за външно разузнаване на Русия Сергей Наришкин, цитиран от РИА Новости. „През април в изложбената зала на федералните архиви се открива изложбата „Сталин, Рузвелт, Чърчил“, за първи път ще бъде представен оригинал на споразумението за процентите. През октомври 1944 г. Чърчил предложил на Сталин да разделят Балканите и част от Югоизточна Европа на зони на съветско и западно влияние. Предложенията си той записал на лист хартия, който показал на членовете на съветската делегация“, заяви Наришкин на пресконференция. Директорът на разузнавателната служба допълни, че в Югославия на СССР били отредени 50% влияние, а в България – 75 на сто. „Това е безсрамието и цинизмът на британската дипломация“, заяви още Наришкин.", "date": "2020.01.28", "title": "Москва разкри колко процента от България трябвало да бъдат отредени за руснаците през 1944 г."}
{"url": "https://faktor.bg/bg/articles/protest-na-sluzhiteli-v-transporta-blokira-bryuksel", "text": "Белгия е блокирана днес от протест в обществения транспорт, организиран от синдиката на социалистите в страната. В Брюксел се движи един на редовните три автобуса. Очаква се само в Брюксел днес да се съберат над 10 000 души. Протестът ще създаде проблеми в движението на транспорта в различна степен в различните градове в страната в северната и южната част. В някои градове няма да се движи 60 на сто от обществения транспорт. Протестиращите настояват за „засилена социална сигурност“. Серж Делшамбр, председател на синдикатите в обществения транспорт в Шарлероа, заяви: „Правителството намалява финансирането на социалната сигурност. Всички ние плащаме социални осигуровки в размер на 13.7 на сто - както  вие, така и всички работещи в Белгия. Правителството обаче направи подарък на приятелите си предприемачи. Миналата година те намалиха вноските за социално осигуряване за фирмите. Така се формира дупка, която самите те създадоха“. Работещите в обществения транспорт настояват за коректно рефинансиране на социалната система, без да се повишават вноските, а да се заплащат еднакво от всички.", "date": "2020.01.28", "title": "Белгия блокирана от протест на служители в транспорта"}
{"url": "https://faktor.bg/bg/articles/izsledvane-50-ot-balgarite-ne-iskat-vavezhdaneto-na-evroto", "text": "Основните притеснения на българите при приемането на еврото касаят поскъпването на живота. Цените на стоките, размерът на заплатите и масовото обедняване са причините единната валута да е нежелана в най-бедната икономика в ЕС.  Мнозинството от българите не подкрепят влизането на България в Еврозоната и са склонни да повдигнат въпроса на референдум. Това сочи социологическо изследване, поръчано от Експертния клуб за икономика и политика (ЕКИП) и проведено от “Тренд” по метода на прякото полустандартизирано интервю. Според него над половината – 54% от запитаните желаят и биха участвали в провеждането на референдум, относно премахването на българския лев като национална валута, като поне половината от запитаните са сигурни, че няма да подкрепят еврото. Едва 19% одобряват курса на правителството към ERM II и единната валута. Само 20% от запитаните са на мнение, че референдум не е нужен за подобно ключово историческо решение. “От данните виждаме, че българите се страхуват от някаква версия на гръцки сценарий за България, при влизане в еврозоната”, отбелязва Георги Вулджев, главен икономист в ЕКИП. “Рисковете пред България са значително повече от евентуалните ползи, с оглед на дълбоките икономически недъзи, от които Еврозоната продължава да страда и които в момента причиняват стагнация на икономическото ѝ развитие” допълва още той. 50% от българите са против приемането на еврото, само 19% са за. Половината българи са против това България да въведе еврото като официална валута вместо лева, 19% са за такава промяна, а останалите 31% не знаят или не могат да преценят. Очаквано най-силната подкрепа за еврото е при учащите се с 32%, а най-голямата съпротива при пенсионерите с 64%.  Учащите се отличават и с най-голям процент отговори не знам и не мога да преценя – 61%. Интересна е ситуацията с партийното разпределение на вижданията. Мнозинство от избирателите на основните партии са против въвеждането на еврото. Против еврото са 39% от избирателите на ГЕРБ (спрямо 36% за) и цели 70% от избирателите на БСП (спрямо 8% за).  При тези данни, показващи изключително силната негативна позиция на избирателите от всички основни политически сили, остава неясен отговорът на въпроса – защо изброените партии до една продължават безпрекусловно да подкрепят смяната на лева с евро, обратно на вижданията на собствения си електорат.Можем да спекулираме, че една причина за отбягването на референдум за еврозоната и държането на дебата ограничен, е нежеланието на партийните елити да се срещнат с мнението на гласуващите българи, особено тези, които подкрепят собствените си партии. Дори сериозните проценти на незнаещи и неможещи да преценят, трябва да покаже, че допълнителен дебат по темата е повече от нужен. Най-популярната причина за подкрепа на еврото е удобството на това страните в Европейския съюз (ЕС) да имат една валута. Такова мнение е изказано от 32% от искащите смяна на лева с евро. Втората най-популярна причина за предпочитане на еврозоната с 21% е усещането, че подобна стъпка към интеграция ще ни направи пълноправни членове на ЕС и ще ни движи напред. Всъщност това са и двата най-използвани реторични похвата за промотиране на еврозоната в страните от периферията като България. Първият е по-популярен сред учащите се и работещите с по-високи доходи (най-често пътуващи и банкиращи с чужбина), докато вторият сред по-възрастните и жителите на малки населени места. Скептицизмът към еврото идва от друга посока – основно свързана с поскъпване на живота и стопанска несигурност. Най-посочваната причина за нежелание да се въведе еврото като парична единица на България е, че всичко ще поскъпне, а доходите няма да се повишат. Такъв отговор са дали 35% от противниците на еврото у нас. Вторият най-разпространен аргумент против с 14% е, че българите ще станем по-бедни. Всъщност когато бъдат събрани всички отговори, изразяващи стопанска несигурност и опасения за намаляване на благоденствието, процентите надминават 50. Подобни настроения могат да се интерпретират през призмата на спомена за валутна нестабилност от времето на хиперинфлацията през 1997 г. и на второ място от наблюденията на притеснителните процеси в самата еврозона след началото на дълговата криза през 2009 г., особено в съседна Гърция.", "date": "2020.01.28", "title": "Изследване: 50% от българите не искат въвеждането на еврото"}
{"url": "https://faktor.bg/bg/articles/rumaniya-bie-trevoga-samneniya-za-zarazen-s-kitayskiya-koronavirus", "text": "Четвърти случай на новия коронавирус е регистриран в Европа. След първите трима болни във Франция, Германия съобщи за пациент, който се е заразил от гостуващ му китайски гражданин. Съмнение за вируса има и в Румъния. 24-годишен мъж, който следва в Китай и преди дни се е върнал в родния си град Бакъу, е развил грипни симптоми. Студентът е приет в инфекциозна болница в Букурещ. Очакват се резултатите от изследванията му. В Ухан четирима български студенти остават блокирани. Българското посолство с дипломатите на други държави от Евросъюза следи ситуацията и е готово да се включи в евакуация на европейски граждани, ако такава бъде организирана, съобщава БТВ. Първият случай в Германия е на мъж от Щарнберг, Бавария. Здравните власти съобщават, че засега пациентът е в добро клинично състояние, изолиран е и е под наблюдение. Предупредени са хората, които са имали контакт с него. СЗО промени на \"висока\" степента на опасност от новия вирус. По последни данни 4500 са заразените в общо 16 държави. Смъртните случаи са 106, засега официално са само в Китай. Властите съобщиха и за първи фатален случай и в столицата Пекин. Предупредиха, че част от заразените не проявяват типичните симптоми на грип. „Наблюдавахме някои случаи, при които не са проявени симптоми, но резултатите от тестовете се оказаха положителни. При други пациенти нямаше обичайната температура, а само кашлица или отпадналост, но и те бяха диагностицирани благодарение на нашия скрининг“, разкрива Ли Ксинуанг, главен експерт в център за заразни болести в Пекин. Япония тази вечер ще изпрати първия чартърен полет, за да прибере част от сънародниците си. „Подсигурили сме транспорта на сънародниците ни в Ухан, до летището. Ще изпратим първия самолет тази вечер. Ще доставим и маски, защитна екипировка и други консумативи на хората в Ухан“, заяви външният министър на Япония Тошимицу Мотеги.", "date": "2020.01.28", "title": "Румъния в потрес: Завърнал се от Китай студент заразен с коронавирус"}
{"url": "https://faktor.bg/bg/articles/prof-georgi-bliznashki-1", "text": "Около правната процедура за обвинение за държавна измяна към президента се повдигат много  въпроси, защото, ако погледнем чл. 103 за имунитета на държавния глава, там се казва, че по инициатива на една четвърт от народните представители може да се повдигне обвинение срещу президента. Всичко това има политически характер, защото едва след това може да се стигне до обвинения от главния прокурор. Откъде народните представители ще имат сигурна информация, че става дума за държавна измяна? Това не са неща, които се вършат открито, на улицата Това заяви в сутрешния блок на Нова телевизия преподавателят по Конституционно право в СУ и бивш служебен премиер проф. Георги Близнашки по повод искането на главния прокурор Иван Гешев до Конституционния съд за тълкуване на текстовете от Конституцията, свързани с имунитета на президента. Когато става дума т.нар. висши престъпления, се повдигат много въпроси. Главният прокурор повдигна съществени въпроси, свързани с въвеждането в действие на тази процедура. Аз не мога да знам какви скрити мотиви може да има, каза още той. Нещата опират да една по-дългосрочна перспектива. В най-новата ни Конституция много неща останаха неуредени. Главният прокурор пита какво се има предвид под държавна измяна в Конституцията. Конституционният съд няколко пъти е вземал отношение по подобни въпроси, това не е първият случай. Главният прокурор има своите основания да постави тези въпроси, продължи Близнашки. Има много въпросителни около дейността на президента на републиката. Той не обоснова достатъчно убедително необходимостта от възобновяване на прекъснатия преди 30 години конституционен дебат. По тези въпроси се дебатира непрекъснато и изведнъж се връщаме към фундаментални теми и проблеми. Той ги обяснява тези неща много наивно, с аргументи като този, че Конституцията е писана набързо. Мисълта ми е, че възникват много проблеми около поведението на президента, много неясноти. Разбрахме за изказването на зам.-държавния секретар на САЩ по политическите въпроси Дейвид Хейл, че са постигнали договореност за конституционна реформа у нас. Това е абсурдно вмешателство във вътрешните работи, недопустимо е. Никой не го е правил. България трябва да е в състояние да отстоява своите национални интереси. Американската правна система е коренно различна от нашата и ние не трябва да допускаме подобна намеса във вътрешните ни работи. Въпросът за държавната измяна може да стане актуален по много неочакван начин, каза още проф. Георги Близнашки.", "date": "2020.01.28", "title": "Проф. Георги Близнашки: Възникват много проблеми около поведението на президента"}
{"url": "https://faktor.bg/bg/articles/toplo-za-yanuari-slanchevo-sledobed", "text": "Днес максималните температури ще са между 9° и 12°.  Ще бъде предимно слънчево и ветровито, съобщават от НИМХ. Ще духа до умерен вятър. Ще бъде топло за сезона. През нощта от запад облачността отново ще започне да се увеличава. В ранните сутрешни часове по Черноморието все още ще има превалявания, но те ще спрат, а облачността ще започне да се разкъсва и намалява, след обяд до предимно слънчево. Ще духа до умерен вятър от запад-северозапад. Температурата на морската вода е 7-8°. Вълнението на морето ще бъде 1 - 2 бала. Над планините облачността също ще се разкъса и временно намалее до предимно слънчево. Ще духа умерен и силен вятър от запад-северозапад. Максималната температура на височина 1200 метра ще бъде около 4°, на 2000 метра - около минус 2°.", "date": "2020.01.28", "title": "Топло за януари, слънчево следобед"}
{"url": "https://faktor.bg/bg/articles/sadat-otmeni-zabranata-na-avstralietsa-polfriyman-za-napuskane-na-stranata", "text": "Софийският административен съд oтмeни нaлoжeнaтa oт диpeĸция „Mигpaция“ нa MBP зaбpaнa Джoĸ Πoлфpиймaн дa нaпycка Бългapия. Това потвърди  адвокатът на австралиеца. Решението не е окончателно и подлежи на обжалване пред Върховния административен съд. Забраната му бе наложена oт диpeĸция \"Mигpaция\" нa MBP пpeз 2011 г. Полфрийман бе освободен от Софийския апелативен съд 6 години и половина преди изтърпяване на пълното наказание за убийството на студента Андрей Монов. Той бе пуснат в средата на октомври 2019 г. от Центъра за настаняване на мигранти в Бусманци срещу задължението да се явява всеки месец в районно управление на МВР в София, докато не отпадне забраната му за напускане на страната. В края на миналата година той създаде Гражданското сдружение, което се занимава със защита на правата на затворниците в България. Решението на cъдия Бopянa Бopoджиeвa oт Aдминиcтpaтивeн cъд – Coфия-гpaд е от 24 януари. Мотивите ѝ са, че е невъзможно Полфрийман да има три принудителни мерки, след като е освободен предсрочно от затвора. При това две от тях - за експлусиране и забрана да влиза у нас - взаимно се изключват. Според нея австралиецът няма лични документи, защото чака решение по друго дело. По тази причина няма нужда от забраната за напускане и влизане у нас. Повече от три месеца няма решение на Върховния касационен съд дали ще отмени предсрочното освобождаване на Полфрийман и ще го върне в затвора, както поиска бившият главен прокурор Сотир Цацаров.", "date": "2020.01.28", "title": "Съдът отмени забраната на Полфрийман за напускане на страната"}
{"url": "https://faktor.bg/bg/articles/adv-mihail-ekimdzhiev-iskat-da-darzhat-prezidenta-izkaso-na-kaishka", "text": "Адв. Михаил Екимджиев коментира в студиото на бТВ искането на главния прокурор Иван Гешев Конституционният съд да разтълкува разпоредбите за имунитета на президента и дали държавният глава може да бъде разследван. Въпросите на главния прокурор към Конституционния съд за това какво е \"държавна измяна\" и кога може да се разследва държавния глава, показват, че той не разбира основното. Това е едно профилактиране на президента, държавният глава да бъде държан на къса каишка с проверки, с разследвания, за да забрави за идеите си за промени в Конституцията и ограничаване на правомощията на главния прокурор, заяви адвокатът. Тези похвати явно идват отръки на новия главен прокурор, добави той. „Голяма част от въпросите на Иван Гешев нямат отговор, защото те имат отговор в Конституцията. Те са нелепи“, коментира още юристът. \"Според мен това искане е процедурно недопустимо – не може абстрактно да бъде питан Конституционния съд да тълкува Конституцията, без да има конкретен казус“, посочи още Екимджиев. На въпрос дали президентът е недосегаем, Екимджиев отговори: \"Може да бъде разследван само за нарушение на Конституцията и за държавна измяна. За друго - само след като му свърши мандатът. Президентът нито може да бъде арестуван, нито срещу него могат да бъдат правени проверки. Той не може нито да бъде разследван.\" Според него по време на мандата на президента не може под никаква форма върху държавния глава да бъде упражняван натиск. „Смисълът е да се запази интегритетът на държавния глава, неговата независимост, да не виси над него някакъв дамоклев меч от страна на прокуратурата“, отбеляза Михаил Екимджиев. „Без да е възникнал конституционен казус, няма как да се пита Конституционния съд за щяло и нещяло от неуки юристи. Това искане трябва да бъде отклонено“, убеден е адвокатът. Той бе категоричен, че върху държавния глава не може да се упражнява какъвто и да е правен натиск. Смисълът е да се запази независимостта на президента.", "date": "2020.01.28", "title": "Адв. Михаил Екимджиев: Искат да държат президента изкъсо на каишка"}
{"url": "https://faktor.bg/bg/articles/varhovniyat-sad-na-sasht-administratsiyata-na-tramp-mozhe-da-prilozhi-novite-pravila-koito-zastrashavat-pravoto-na-postoyanno-zhitelstvo-v-sasht", "text": "Върховният съд на САЩ даде зелена светлина на администрацията на Доналд Тръмп да приложи нови правила, които застрашават правото на постоянно жителство в САЩ, известно още като \"зелена карта\", предадоха информационните агенции. Съгласно новите правила имиграционните власти могат да отказват зелени карти на имигранти, преценени като потенциални ползватели на социални помощи. Върховният съд прие решението с 5 на 4 гласа, отменяйки забрана за прилагането му на национално равнище, издадена от апелативен съд в Ню Йорк. По-рано федерални апелативни съдилища в Сан Франциско и Ричмънд, Вирджиния, също отмениха съдебни решения срещу новата политика. Съдебно предписание против новите правила остава в сила само в Илинойс, но е валидно само за този щат. Съдебната битка ще продължи, но имигрантите, кандидатстващи за постоянно пребиваване, ще трябва да покажат, че няма да бъдат \"обществено бреме\". Новата политика съществено разширява факторите, които ще бъдат вземани предвид при предоставянето на разрешение за постоянно пребиваване, или т.нар. \"зелена карта\". Имиграционните служители ще разглеждат фактори като възраст, образователна степен и владеене на английски език, за да преценят дали кандидатите могат да се превърнат в \"обществено бреме\", ползвайки федералната и щатска програма за подпомагане на хора с ниски доходи в сферата на здравеопазването (\"Медикейд\"), купони за храна, ваучери за жилище и други форми на социални помощи. Администрацията на президента Доналд Тръмп казва, че новите правила са необходими, за да гарантират самостоятелността на имигрантите. Критиците на новата политика казват, че тези разпоредби ще ограничат законната имиграция на хора с ниски доходи от развиващи се страни от Латинска Америка, Африка и Азия. \"Ограничаването на законната имиграция въз основа на благосъстоянието на кандидата е срамно и дълбоко антиамериканско\", написа в Туитър сенаторът от Демократическата партия Дик Дърбин, цитиран от Ройтерс. Около 544 000 души кандидатстват за зелени карти годишно. Според правителството 382 000 от тях попадат в категории, които ще бъдат засегнати от новите правила, отбелязва АП. Имигрантите са малък процент от получаващите помощи. Всъщност мнозина от тях не отговарят на критериите за получаване на такива помощи заради имиграционния си статут, посочва агенцията. Според критици правителството на Тръмп иска да промени облика на имиграцията в Америка, така че тя да стане по-бяла и по-богата. Твърдата политика в областта на имиграцията е отличителен белег на управлението на Тръмп и на кампанията му за преизбиране през 2020 г., отбелязва Ройтерс.", "date": "2020.01.28", "title": "Върховният съд на САЩ : Администрацията на Доналд Тръмп може да приложи новите правила срещу правото на постоянно жителство в САЩ"}
{"url": "https://faktor.bg/bg/articles/fandakova-1-6", "text": "", "date": "2020.01.28", "title": "Фандъкова: Вода за София има за години напред"}
{"url": "https://faktor.bg/bg/articles/elen-gerdzhikov-predsedatel-na-sos-sofiya-nyama-da-zagubi-nito-edin-litar-voda", "text": "София няма да загуби нито един литър вода, каза Елен Герджиков, председател на Столичния общински съвет, в Сутрешния блок на БНТ. \"Водният баланс на София е повече от добър. София към този момент разполага с 460 млн. куб. м вода при годишно потребление около 140 млн. Това означава, че за следващите няколко години, дори при продължително засушаване, дори при няколко последователни години с недостатъчно валежи, София е гарантирана със своето водоснабдяване\", разкри Герджиков. По думите му още в предварителните разговори с правителството кметът на София е защитила интереса на софиянци. \"Първото условие, което поискахме от държавата, са тези количества, които бъдат отпуснати за Перник, да бъдат компенсирани с вода от яз. \"Белмекен\". Това е заложено в доклада, който днес ще разгледа и надявам се да приеме СОС. Така че София няма да загуби нито един литър вода\", каза Герджиков. Второто условие е да бъде монтиран специален спирателен кран на \"Мало Бучино\" на изхода на Столична община, тоест това означава, че каквото и да се случи, столичани ще имат възможност да спрат водата, за да запазят своя воден баланс. Още тази година държавата трябва да започне ремонт на язовирната стена на \"Бели Искър\", добави той.", "date": "2020.01.28", "title": "Елен Герджиков: Към момента София разполага с 460 млн. куб. м вода при годишно потребление около 140 млн."}
{"url": "https://faktor.bg/bg/articles/novini-balgariya-putinofilat-kostadinov-shte-ima-pravosadie-ot-ministrite-i-deputatite-do-prokurorite-i-sadiite", "text": "Путинофилът Костадин Костадинов, който вчера се опита да щурмува Министерството на регионалното развитие, при което бяха ранени полицаи, плаши със съдебни процеси. На страницата си във фейсбук Костадинов, известен по форумите и като Копейкин обявява, че като свалят престъпното правителство, ще бъдат съдени от министрите и депутатите до прокурорите и съдиите. Представящият се за лидер на маргиналната партия „Възраждане” само не уточнява дали тази „справедливост” ще въздадат лично той и путинистката му гвардия или ще доверят на преценката на съдебната институция. Ето как Костадинов обяснява случилото се вчера на протеста: „След протеста на Възраждане вчера, полицията задържа двама активисти на организацията - Ангел Геаргиев, координатор на Възраждане за Пловдив, и Веселин Вешев, кандидат за общински съветник на 6 място в листата на Възраждане във Варна. Снощи разбрахме, че са им повдигнати обвинения и ще останат в ареста до 72 часа, а прокуратурата ще иска и постоянно задържане. Ние имаме десетки клипове и видеа, на които ясно се вижда как полицаите бият Ангел, а Веселин дори не е близо, защото е много назад в множеството. Оказва се обаче, че на битият му е повдигнато обвинение, че е посегнал на полицай! Очевидно е, че става дума за политически процес. Нормално. Престъпното правителство няма намерение да дава лесно властта. Само че не могат да ни уплашат, колкото и да се опитват. Дните на корумпирания режим са преброени и само от нас българите зависи колко точно ще бъдат те. А след това ще се погрижим да има истинско правосъдие за престъпниците - като почнем от министрите и депутатите и стигнем до прокурорите, съдиите и всички служители и съучастници на режима.” В много медии и новинарски емисии вчера се говореше за граждански протест, а в случая става дума за организирана група на „Възраждане”. За това се хвали и самият Костадинов, но така демаскира протеста не като граждански, а като путинофилски и русофилски. Битият от Веселин Марешки Костадинов е отявлен привърженик на режима в Кремъл, любимец на Руското посолство в София, а БСП и президентството го използват като оръжие за гражданско напрежение.", "date": "2020.01.28", "title": "Путинофилът Костадинов: Ще има правосъдие - от министрите и депутатите до прокурорите и съдиите"}
{"url": "https://faktor.bg/bg/articles/radev-se-izdigna-v-sobstvenite-si-ochi-bil-bariera-pred-lobistkoto-zakonodatelstvo", "text": "В отчета на третата година от мандата си на \"Дондуков\" 2 Румен Радев се обяви за бариера пред \"лобистко\" законодателство, изтъквайки поставените вета на закони. \"През отминалата година продължих да бъда бариера срещу лобисткото законодателство чрез 7 вета на закони и сезиране на Конституционния съд там, където е необходимо\", заяви той при отчитане на свършеното от институцията пред медиите в Гербовата зала. \"Президентската институция отстоява правовата държава и интересите на гражданите, все по-уверено задава дневния ред по важни теми, успява да обединява по обществено значими каузи. Но нямам намерение да превръщам отчета си в самореклама, защото оценката ни я дава обществото. Но в днешната тревожна действителност по-важно е институциите да бъдат предвидими\", допълни държавният глава. Радев отчете, че за първи път темата за промени в изборното законодателство е поставена много преди предстоящи избори. Това показва, че дискусията откритата и конструктивна позиция на президента е стимул за останалите институции, допълни той. \"Допуснахме опорочаване на изборния процес и срастване на партия с държава\", каза той и се обяви за 100-процентово въвеждане на машинно гласуване и декларира, че ще продължи дебата за промени в Конституцията, свързани със съдебната власт и с баланса на властите. \"Ще продължа да посочвам институции решения, които генерират условия за корупция\", добави той и обеща да съдейства КПКОНПИ да се превърне в ефективен орган. \"В тази трета година ние продължихме нашата отговорна мисия с последователност. Президентската институция продължи да задава дневния ред по важни обществени теми, да стимулира дебата между институциите и гражданите, да работи за модерното развитие на България, да отстоява българския интерес\", отчете Радев. „Поддържах активен диалог с гражданите и институциите, използвайки конституционното си правомощие“, напомни той. Румен Радев подчерта в отчета си и разговорите, които е имал с президента на Русия Владимир Путин. По думите му по време на тях ясно е било изяснено понятието взаимна изгода.", "date": "2020.01.28", "title": "Радев се обяви за бариера пред \"лобисткото\" законодателство"}
{"url": "https://faktor.bg/bg/articles/novini-balgariya-represiranite-iskat-ot-karakachanov-pochetna-rota-pred-memoriala-na-zhertvite-na-komunizma-v-sofiya", "text": "Съюзът на репресираните от комунизма е изпратил до министъра на отбраната Красимир Каракачонов писмо, с което настояват на 1 февруари да възобнови прекъснатата традиция на този паметен ден  да има почетен караул и съответстващ гвардейски ритуал пред Мемориала на жертвите на комунизма в  София. Ето и пълния текст на писмото им:", "date": "2020.01.28", "title": "Репресираните искат от Каракачанов почетна рота пред мемориала на жертвите на комунизма в София"}
{"url": "https://faktor.bg/bg/articles/ivan-geshev-imam-danni-ot-prokurori-zatova-se-obarnah-kam-ks", "text": "Има образувано досъдебно производство, свързано с президента Румен Радев, стана ясно от думите на главния прокурор Иван Гешев. Ръководителят на държавното обвинения обясни защо е изпратил искане до Конституционния съд за разтълкуване на член. 103 от Конституцията, свързан с имунитета на президента и вицепрезидента. „Единственото, което мога да кажа, е, че ми е изпратено досъдебно производство от наблюдаващи прокурори. Те са видели в това досъдебно производство данни, които пораждат неясноти в разпоредбата на член 103 от Конституцията. И са ми изпратили това досъдебно производство с оглед моите правомощия да сезирам Конституционния съд за задължително тълкуване на Конституцията“, обясни Гешев пред журналисти. Той отказа да коментира появилата се в публичното пространство информация, че държавният глава е поискал среща с него. „Не съм се срещал с президента“, категоричен бе Гешев. Не стана ясно обаче кога точно е образувано въпросното досъдебно производство и по какъв начин е свързано то с държавния глава. Днес Иван Гешев влезе с прокурорската си тога в съдебната зала, за да защитава тезата на държавното обвинение по мегаделото „КТБ“. Според него сръбската държава отказва да изпълни международните си ангажименти, свързани с екстрадицията Цветан Василев – основният обвиняем по делото. Във връзка с искането на бившия вече банкер на бъде разпитан чрез видео връзка, Гешев заяви, че това е ще стане единствено по преценка на съда. Главният прокурор коментира и вчерашния протест пред регионалното министерство, по време на който се стигна до напрежение и пострадали полицаи. „Да се бият полицаи не е признак на демократичност“, смята Гешев, който бе категоричен, че подобно поведение няма да бъде толерирано от органите на реда. „Превърнало се е в национален спорт, който трябва да спре“, каза още той.", "date": "2020.01.28", "title": "Иван Гешев: Има досъдебно производство, свързано с президента"}
{"url": "https://faktor.bg/bg/articles/tragva-li-shotlandiya-kam-nezavisimost", "text": "", "date": "2020.01.28", "title": "Тръгва ли Шотландия към независимост?"}
{"url": "https://faktor.bg/bg/articles/vladislav-goranov-proruski-partii-se-opitvat-da-promenyat-geopoliticheskata-orientatsiya-na-balgariya", "text": "Има две оси на съпротивата срещу еврото, заяви финансовият министър Владислав Горанов по време на годишната среща на бизнеса с правителството. \"Проруски партии се опитват да променят геополитическата ориентация на държавата и това е една от причините за спекулациите около присъединяването на България към еврозоната и банковия съюз. Другата ос на съпротива е недоверието в еврото\", заяви Горанов.  Той коментира внесената в парламента законодателна промяна в закона за БНБ, за който се разбра през уикенда и която породи опасения, че цели промяна на валутния курс лев - евро. \"Някои предпочитат да стоим като скачени съдове с еврото, но ако нещо се случи да можем да поемем по свой път. Тази интеграция е необратима и ни включва в най-вътрешния кърг за взимане на решения. Има много проруски партии, които работят за промяна на геополитическата ориентация на държавата. Тези две оси винаги ще ги има и те винаги ще излъчват спекула срещу доверието в еврото и задълбочанането на интеграцията\", каза Горанов. България ще влезе с този курс и бордът ще отпадне, когато еврото замени лева, категоричен бе той. Нищо друго няма да се случи, подчерта той. Според Владислав Горанов сме по-добре от много държави в централна Европа. За финансовия министър предизвикателствата пред бизнеса ще останат същите и през тази година, както и през 2019 г. Лихвите не могат безкрайно да останат такива, предупреди той бизнеса. Това е предизвикателство за финансист номер едно. Освен това в сферата на данъците той каза, че те обикновено се променят в посока надолу, а не в посока на повишаване. Докато е финансов министър се закани да харчим толкова, колкото изкарваме и да имаме балансиран бюджет. За предстоящата икономическа криза, финансовият министър е оптимист. Демографският фактор е предизвикателство, но той не може да бъде променен с фискални стимули, отсече Горанов. Нито едно дете не трябва да се ражда заради икономически стимули, обяви още той. Освен това примерите на държавите, които въвели такива стимули, показвали, че нямало особена промяна в демографската ситуация. Финансовият министър посочи, че плодовитостта у нас не е намаляла, а майките ги нямало. Данъчната политика можела да реши проблема с неравенствата, каза още той. Затова Владислав Горанов отсече, че отмяната на плоския данък не стои на дневен ред пред кабинета. 2020 г. ще е не по-лоша от 2019 г., а защо не и по-добра, прогнозира той.", "date": "2020.01.28", "title": "Владислав Горанов: Проруски партии се опитват да променят геополитическата ориентация на България"}
{"url": "https://faktor.bg/bg/articles/rumen-radev-i-iliyana-yotova-se-otchitat-za-tretata-godishnina-ot-vstapvaneto-si-v-dlazhnost", "text": "Президентът Румен Радев и вицепрезидентът Илияна Йотова ще направят отчет за третата годишнина от встъпването си в длъжност. Ако сам не изясни темата в експозето си, държавният глава ще бъде питан и за поисканото от новия главен прокурор тълкуване от КС на член 103, свързан с имунитета на президента и вицепрезидента и тяхната неприкосновеност, предаде БНР. През 2019 Радев се ангажира с прокурорската институция. Първо проведе консултации за критериите за избор на главен прокурор, за да отговори на обществените очаквания. \"Не каня магистрати в къщи. Не е обсъждано личности по принцип\", каза тогава Румен Радев. След което президентът върна на ВСС решението за избора на единствения кандидат. \"Издигането на един единствен кандидат не само, че го лиши от състезателност, но отне от престижа и легитимността на бъдещия  главен прокурор\", поясни още Радев. ВСС потвърди избора си, президентът подписа указа, но започна консултации за промени в съдебната система. \"Въпросът обаче е в цялостния модел на българската прокуратура - трудна тема, непокътната от 30 години\",  бяха част от коментарите на президента. Държавният глава наложи вето върху седем закона през 2019. На борбата с корупцията по високите етажи на властта президентът посвети единствения свикан от него Консултативен съвет по национална сигурност през 2019 г.", "date": "2020.01.28", "title": "Президент и вицепрезидент се отчитат за третата година от встъпването си в длъжност"}
{"url": "https://faktor.bg/bg/articles/gen-rumen-milanov-za-samoubiliya-se-v-dans-podtsenili-sme-sistemata-za-sigurnost", "text": "Бившият директор на НСО ген. Румен Миланов коментира в ефира на БТВ шокиращия случай от вчера, при който доведен за разпит 55-годишен мъж в сградата на ДАНС се самоуби. „Инцидентът показва, че сме подценили системата за сигурност в ДАНС. Системата за контрол в сградата на ДАНС трябва да бъде изнесена. Проверката за оръжие трябва да се извършва по-рано, а не след като мъжът е влязъл. Това е индикация, че трябва да сменим системата за контрол за притежанието на оръжие. Слава Богу, че мъжът се е самоубил на входа, а не е посегнал на други хора. Този човек отива въоръжен за разпит - значи отива с някаква предварителна нагласа\", обясни проф. Миланов. Той коментира и предложението за преструктуриране на службите и дейността на НСО. „Има един закон, който струва пари. Трябва да се запитаме кой критерий е по-важен – обемът на дейност (броят на хората, които охраняваме), или парите. Държавата казва, че иска да се охраняват определени хора, това струва еди-колко си. Ако не искат да намалят лицата, които трябва да се охраняват, трябва да се увеличат средствата от бюджета. НСО не е търговско дружество. Пазарлъци не трябва да се допускат -  ако нямаш пари, няма да те охраняваме ли? Това не е пазар. Това не бива да се допуска“, категоричен е той. Ген. Миланов добави, че и сега има практика да се предоставят автомобили На въпрос дали ще има втора НСО в МВР, Миланов заяви: „Съвременната Жандармерия е моя рожба. СОБТ има предмет на дейност - тежки престъпления, тероризъм и т.н., докато Жандармерията има ежедневни срещи с гражданите. Обединението не е добро, защото функциите им са различни“.", "date": "2020.01.28", "title": "Ген. Румен Миланов за самоубилия се в ДАНС: Отишъл е с предварителна нагласа, можеха да пострадат много хора"}
