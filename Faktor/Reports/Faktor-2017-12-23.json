{"url": "http://www.faktor.bg/bg/articles/novini/svyat/severna-koreya-shte-nakarame-sasht-da-sazhalyavat-za-novata-si-strategiya", "text": "Говорител на Министерството на външните работи на Северна Корея нарече новата Стратегия за национална сигурност на САЩ, обявена от американския президент Доналд Тръмп миналата седмица, като „криминален документ“, който не представлява „нищо повече от прокламация за агресия, целяща да запази американската хватка над света“, предава американския новинарски канал Fox News.  „Тъй като САЩ са насочили политиката си в сферите на дипломацията и сигурността към военното смазване на Северна Корея и размахват юмрук срещу нас, ние ще ги накараме да съжаляват за тази стратегия чрез нашите оръдия“, заяви той. „Международната общност трябва да остане бдителна спрямо маневрите на групировката на Тръмп, целящи нахлуването и завземането на Северна Корея чрез предизвикване на ядрена война на Корейския полуостров на всяка цена. Това е в тотален разрез с твърденията им, че искат диалог“, е официалната позиция на севернокорейското външно министерство.", "date": "2017.12.23", "title": "Северна Корея: Ще накараме САЩ да съжаляват за новата си стратегия"}
{"url": "http://www.faktor.bg/bg/articles/novini/svyat/pavlo-klimkin-diplomatsiyata-i-istinata", "text": "От всички определения на дипломацията (шеговити и сериозни) най-много ми допадат думите на англичанина Ърнест Сатоу, който смята, че дипломацията е преди всичко интелект и чувство за такт, впрегнати в служба на държавния интерес. А също така и мнението на един друг англичанин – Харолд Никълсън, който на специално място сред добродетелите на един дипломат поставя правдивостта. И единият, и другият през първата половина на ХХ век пишат монографии, които са базисни за разбирането на основите на дипломацията. И двамата със своите произведения доказват, че истинската дипломатическа професия няма много общи неща със стереотипите около нея. Всички остроумни сентенции за дипломатите като „хора, които три пъти мислят, преди да кажат нищо...“ или като за „хора, изпратени в чужбина, за да лъжат в интересите на държавата си...“ са по-скоро шеги, материал за тостове на масата, но нямат много общо с реалността на дипломатическото битие.  В крайна сметка на кого би му бил интересен човек, който не казва нищо? Или кой би слушал професионален лъжец? Отношенията между дипломацията и истината е една вечна тема, чиято дълбочина осъзнават не всички.  Неочакваната си теза за истинността като базисно изискване за дипломата Никълсън обяснява по следния начин: дипломатическата професия е преди всичко диалог, основан на доверието между ръководителите на държавите и дипломатите, както и между самите дипломати от различни държави. И ако отношенията ти с истината са апириори напрегнати или пък ти априори си съгласен да бъдеш инструмент на лъжата – тогава и твоят диалог ще бъде напрегнат. Това означава, че рано или късно доверието ще изчезне, по принцип рано отколкото късно. Може успешно да излъжеш веднъж, два пъти, десет пъти, но моментът, в който започнат да те виждат като рупор на пропагандата и особено когато ти  самият спреш да правиш разлика между истината и лъжата – това е моментът, когато преставаш да бъдеш дипломат в пълноценния смисъл на думата (това се отнася и за политиците, и за всички останали, само че по малко по-друг начин). Днес, в ерата на социалните мрежи, към двата компонента на Никълсън за дипломатичния диалог може да се добави и трети: този на диалога между дипломатите и обществеността. Но и тук основните изисквания остават същите: компетентност, доверие, отдаденост на принципите и задължителен патриотизъм, без който всичко останало губи смисъла си. Така че въпреки широко разпространените стереотипи, всъщност да се придържаш към истината е алфата и омегата на дипломатическата професия. Като минимум пред самия себе си. Оптимално – в страната и извън нея. Именно това не разбраха онези украински политици, които през годините на независимостта често използваха дипломацията за решаване на текущи политически проблеми. Всички вътрешнополитически скандали, по време на които трябваше да се правят на дипломати, всичко това екстрено пране на (понякога на неизчистваемата) политическа репутация – нашите политици твърде често не разбираха, че дипломацията не работи така. За това са мръсните пари и циничните политически технолози, но, както показва опитът, и тях ги няма, за да скрият истината. „Няма тайна, която да не стане явна“. Разбира се, никой няма намерение да обвинява за всичко само политиците. Има и дипломати, които смятат, че цинизмът е професионална добродетел. Тенденциите обаче се промениха и аз се радвам, че дойде времето, когато в отношенията между дипломатите и политическата класа най-накрая се появи взаимно уважение. Влизаме във второто столетие на украинската дипломация с ново положително настроение. В безотговорни ръце дипломацията се превръща в инструмент на войната. Като например в съвременна Русия, където функцията на дипломацията често е сведена до функцията на обувката, с която Хрушчов навремето удря по трибуната на ООН. Мъчно ми е да гледам руските колеги, поне тези, които познавам от едно време като светли умове (достойни или не – е друг въпрос) и които сега са принудени да отработват дневния ред на война, омраза и лъжа. Трудно е да се забрави как миналата седмица по време на конференцията на министрите на ОССЕ във Виена на въпроса за евентуалното осъждане на действията на Русия опитният дипломат Сергей Лавров не намери нищо по-добро, освен да отговори с едно презрително: „Осъждайте!“. Надявам се, че един ден, докато съм все още жив, „обувката на Хрушчов“ все пак ще спре да удря и руската дипломация ще се върне към нормалните си функции – да отваря вратата за сътрудничество, а не да разпространява лъжи и да не зачита чуждата болка. Противопоставянето на Русия и Запада е избор на Русия, а не на Запада, и още по-малко на Украйна. Русия имаше шанс поне да се опита да стане част от Запада, но тя избра постимперския проект, който е саморазрушителен сам по себе си.  Всъщност един от основните световни играчи реши да си построи своя си политика на противопоставяне, отхвърляйки възможността за общ просперитет на Изтока и Запада в условията на глобализацията. Путин постави света (както и самия себе си) пред дилемата „или-или“. Или западният свят да защити ценностите си без страх от конфронтация с Русия, или да избяга от тази конфронтация, като приеме, че диктаторите в различни части на света имат право на авторитарна власт и агресия. С други думи – или ние проявяваме сила (и не само военна) и оставаме в XXI век, или пък позволяваме на Русия да раздели света на сфери на влияние и да върне историята към реалиите на XX, ако не и XIX век. Популярната идея „за водене на равнопоставен диалог с Русия“, която, за съжаление, е удобна за мнозина на Запад, може да доведе до разочарование. Русия не може да бъде равна на Запада, защото засега не иска и не може да играе по общоприетите правила. Тя вижда себе си като доминираща сила, която има право и на изключителна зона на влияние, както и на борба без правила навсякъде по света. Колко бързо Западът ще осъзнае тази нова парадигма е един голям въпрос. А кога това осъзнаване ще се превърне в ръководство за действие е още по-голям въпрос. Същевременно именно сега поне част от западната общност най-накрая започна да разбира, че Русия започна система игра срещу демократичните институти и институции, върху които западният свят е основан и че нейната крайна цел е да унищожи Запада и трансатлантическата цивилизация като явление. Бидейки в несъстоятелност да води открита война срещу Запада, Русия използва хибридни методи. В същото време срещу Украйна тя води едновременно и военна, и хибридна агресия. И в този смисъл нашата победа и успех на украинския проект като демократично европейско общество е фундаментален тест за способността на Запада да остава себе си, да бъде верен на собствените си ценности и да продължава да бъде движещата сила на съвременния свят. Искам да отбележа, че изграждайки нашия украински проект, ние едва ли ще можем да бъдем комфортни във всичко и за всички. Въпреки това, ние сме готови последователно да отстояваме логиката и правото на нашия проект, включително и в диалог с нашите западни съседи. За това, че Западът едва започва да се осъзнава, вече се убедихме по собствения си горчив опит. Въпреки това, ние вече се прегрупирахме и адаптирахме към новите реалии. Следващото ни предизвикателство е да създаваме нови реалии сами. Тази задача трябва да решават включително и дипломатите. Необходимостта, която сега стои пред нашата дипломация и външната политика е да бъдат готови да продължат да работят в условията на сурово противопоставяне. В това е идеята и посоката на трансформациите и реформите, които се провеждат и ще се проведждат в системата на Министерството на външните работи на Украйна. „Направете така, че да обичат Франция“ – според легендата, Талейран често казвал тези думи на посланиците, като ги изпращал в чужбина. Именно така – в увеличаването на позитивизма, в изграждането на мостове и запълването на пропастта – виждам базисния принцип на дипломатическата специалност. Но също така е очевидно, че този принцип не е единствен и че от него периодично трябва да се отстъпва, като се казват на партньорите и на света неприятни неща. Целите, мотивите, стремежите на Украйна трябва да бъдат ясни на света. Ние трябва да търсим не само разбиране, но и положително възприемане на Украйна. Да, ние плуваме срещу течението. Във времена на евроскепсис ние се борим за Европа. Във време на цинизъм, маскиран като прагматизъм, ние връзваме външнополитическото си мислене към европейските принципи и идеали. Във време, когато някой иска да се предадем, ние не се отказваме. Ние продължаваме генезиса на Обединена Европа, върху която са работили и за която са мечтали други европейци. На същата тази Единна Европа, която има повече сила и издръжливост, отколкото много хора си мислят. Някои европейски държави вече не могат или не желаят да се борят за Европа така, както са го правили преди. Но ние вървим към успеха по европейския път, по който са успели другите. Тази проста на пръв поглед идея всъщност е в основата на нашата сила. Основното нещо е, че наистина трябва да вървим. Основното нещо е да имаме искреност в очите си. Основното нещо е думите ни да съвпадат с нашите действия. Нашето слово трябва да означава нещо. Катастрофа за дипломацията е, когато думата е празна. Така както се случи например през 2013 г., когато след десетилетия решителна европейска реторика тогавашното ръководство на държавата така и не успя да направи едно решително европейско действие – не подписа асоциацията. Следователно задачата на украинската дипломация сега е по-широка от талерановата максима. Ние се нуждаем от това Украйна да бъде подкрепена с действия, а не само с думи и изявления. А също така ни трябва да я познават добре. Поради тази причина, между другото, значителната част от дипломатическите бюджети от сега ще бъдат системни имиджови проекти. Вече тази година нашите посолства най-сетне получиха средства, за да провеждат свои собствени културни, образователни, информационни проекти. През следващата година ще има още повече възможности. Както и правомощия и отговорности. С тази цел стартира проектът „Украински институт“ – за началото в пет ключови за нас столици, а след това, надявам се, и в по-широк кръг. Войната с Русия промени всичко. Други задачи. Други предизвикателства. Войната по дефиниция е борба за оцеляване и отговорност пред онези, които жертват и рискуват всичко. Няма отговорност по-голяма от тази. Но ние не просто сме във война, а както казах вече, имаме смесица от класическа агресия и хибридна война. С други думи войната е особено коварна и подла. Войната, която някои се опитват да не наричат война.  Войната, която някои биха искали да скрият зад евфемизмите – „граждански конфликт“, „сблъсък“, „зона на нестабилност“ ... Това е война не само срещу украинците и Украйна, но и срещу самата идея за свободата. Това е битката на цивилизациите, в която ние се озовахме неочаквано на преден план. Основан на отричането на свободата, светът на робството хвърли предизвикателство към света, за който свободата е неотменно право на всеки един човек. Светът на робството (дързък и уверен в себе си, не е свързан с никакви правила и необходимост да се обясняват или да се обосновават действията) се подготвя за тази война отдавна, докато светът на свободата и досега все още не може да разбере в пълнота мащабите на проблема, с който му се наложи да се сблъска.  Мнозина вярват, че проблемът ще се „размине“ или пък, че може да му се „бае“. Някои дори са готови морално за ново разделение на света като компромисен вариант, не осъзнавайки обаче това, че докато под „компромис“ се подразбира, че Украйна ще загуби своята земя или свобода, никакъв компромис няма да има. Функцията на украинската дипломация в условията на война не е в това, да „бае“ на  проблема, а в това той да бъде формулиран възможно най-ясно: ето това е проблемът, ето това е неговото решение. С други думи и по-конкретно: ето я руската агресия, ето го единството на света на свободата, което може да я спре, а ето това, което този свят може и  е длъжен да направи. Хибридната война е включително и война на идеите, а войната на идеите е войната на думите и смислите. Правилно подбрана, убедителна дума днес тежи повече от всякога. Да я намериш – това също е талант на дипломата, професионална функция, по-необходима от когато и да било. Войната поставя на дневен ред една радикална промяна както на стила, така и на съдържанието на дипломатическата работа. Докато продължава агресията, мисията на украинската дипломация е да бъде втори фронт, а на дипломата – да бъде побратим на украинския войник, да работи за победата. Докато войникът защитава територията на Украйна – дипломатът защитава доброто ѝ име и ѝ осигурява подкрепа. Така трябва да бъде. Това не е лозунг, а е гласът на човешката съвест, елементарното национално самосъхранение. Украйна прие удара, направи невиждана в европейската история жертва. Защо? Отговорът е прост – Украйна се стреми да счупи негативната рутина на своята история и да стане по-добра нация. За себе си, за своите деца, за света. Отговорът на въпроса защо гражданите на една държава, на която е дадено толкова много, векове наред живеят в бедност, трябва да се търси в историческия контекст. По-специално, в историята на украинските спорове, които систематично се превръщат във „война на егото“, в украински раздор. Нуждаем се не само от спешни реформи, а от промени в себе си. Вече сме започнали, сега трябва да го направим докрай.  Айнщайн казава, че типичната лудост е да се прави едно и също нещо и да се очаква различен резултат. Нашата война за независимост (точно това става днес) е опит да спрем да правим едно и също нещо, да спрем да ходим в омагьосания кръг на нашата история, да прекъснем рутината на раздора и решенията, които десетилетие след десетилетие, век след век приемаме на границата между Изтока и Запада. Това е цивилизационен избор в полза на набор от ценности, разбираем и изпробван, който с право може да бъде смятан за рецепта за успех. Целта може да бъде формулирана и по-просто – успешна европейска трансформация. Войната не е оправдание за забавяне на промените, войната е време, когато трябва да ги правим незабавно. За дипломацията това изискване е толкова неотложно, колкото и за други сфери на украинската държавна служба. В това е същността на новия закон за дипломатическата служба, който трябва да бъде одобрен в близко бъдеще. Да се привлекат в дипломацията достойни хора, да се даде на дипломатите възможност да работят ефективно, да има възможност да се попитат тези, които работят неефективно. И още – това е опит да се синхронизира украинската дипломация с европейската дипломация. Надявам се, че с инициативата на президента и при политически консенсус в парламента, новият дипломатически закон скоро ще се превърне в нова дипломатическа реалност. Съвременната дипломация работи не само в условия, различни от преди сто, петдесет или дори десет години. Ние не само трябва бързо да се ориентираме и да правим точни движения в политически по-опасен, коварен и непредсказуем свят. Ние трябва да сме подготвени за промени на парадигмите веднага в много различни направления, най-напред в областта на технологиите, комуникациите, енергетиката, науката и културата. Дипломацията трябва да прониква и да регулира отношенията в нови за себе си области, такива като климатичната среда и киберпространството. Така че днешният, а още повече утрешният дипломат е всъщност една нова професия, която съчетава в себе си десетки други. Съвременният дипломат е аналитик и политик, и имиджмейкър, и преводач, и блогър. Може би дипломатът е последният в днешния свят универсален професионалист. Да се учиш през целия живот не е идеалистично пожелание, а функционален дълг за всеки, който принадлежи към тази благородна професия. И аз сам си го напомням, разгръщайки учебника по новия за мене, но толкова прекрасен испански език. В това постоянно движение е красотата и сложността на дипломатическия живот. По-точно дипломатическите животи, защото всяка нова страна и всяка нова длъжност е ново начало. Спреш ли – отдръпваш се назад. Спираш ли да се развиваш – спираш да бъдеш дипломат.  И така, виждам дипломацията не само като професия, но и като почетно призвание и шанс. Ако дипломатът е истински, той добре ще усети призванието да представлява народа си и шанса да остави своя следа в историята. Не да се прослави и да събере „лайкове“. Да изживее живота си не на арената, а по-скоро зад кулисите. Поне малко да промени нещата към по-добро. При условие на добра политическа воля дипломацията дава шанс за по-добър, по-предвидим и мирен и по-малко абсурден свят. От тази гледна точка качеството на дипломацията е именно качество на държавата. Върху това трябва да работим! Искрено поздравявам всички колеги по случай стогодишния юбилей на нашата дипломатическа служба и пожелавам щастие и нови успехи в службата на Украйна!", "date": "2017.12.23", "title": "Павло Климкин: Дипломацията и истината"}
{"url": "http://www.faktor.bg/bg/articles/shokirashtite-prognozi-na-aho-vank-cemeynite-avgi-v-es-petseciya-v-casht", "text": "Πpeз Hoвaтa 2018-a cвeтoвнaтa иĸoнoмиĸa я oчaĸвaт вълнa oт cътpeceния: oтcлaбвaнe нa нeзaвиcимocттa нa aмepиĸaнcĸaтa и япoнcĸaтa цeнтpaлни бaнĸи, cpив нa бopcoвия Ѕ&Р 500, пoлитичecĸo нaпpeжeниe в Eвpocъюзa и зaгyбa нa интepec ĸъм битĸoйнa. Toвa пpoгнoзиpa дaтcĸaтa Ѕахо Ваnk в тpaдициoнния cи oбзop \"Шoĸиpaщи пpeдcĸaзaния\"money.bg. Eĸcпepтитe cмятaт, чe пoдoзpитeлнo ниcĸaтa вoлaтилнocт пpeз 2017- нямa дa ce пoвтopи иĸoнoмиĸaтa и бopcитe ca ce зaпacили дocтaтъчнo c eнepгия зa пpeдизвиĸaтeлcтвaтa нa Hoвaтa 2018 гoдинa. Зaтoвa няĸoи oт пpoгнoзитe диpeĸтнo пocoчвaт, чe нaтpyпaнoтo излишнo финaнcoвo cпoĸoйcтвиe щe дoвeдe дo \"бaлoн нa вoлaтилнocт и нeгoвoтo cпyĸвaнe\". Πo пpинцип eĸcцeнтpичнитe пpoгнoзи нa Ѕахо Ваnk ca пpeдпoлaгaeми cъбития, чиятo вepoятнocт дa ce cлyчaт ce oцeнявa нa oĸoлo 10 пpoцeнтa. \"C yвepeнocт мoжe дa ce твъpди, чe aĸo няĸoe oт нaшитe мpaчни пpeдcĸaзaния ce cбъднe пpeз 2018-a, cвeтът щe ce oĸaжe в cъвъpшeнo нoвa cитyaция\", ce пocoчвa в пpoгнoзaтa. Eтo oт няĸoи oт възмoжнитe \"чepни лeбeди\", ĸoитo мoгaт дa пpoмeнят глoбaлнaтa иĸoнoмичecĸa cитyaциятa. Eднo oт глaвнитe cъбития дoгoдинa, cпopeд пpoгнoзaтa нa Ѕахо Ваnk, мoжe дa cтaнe oтcлaбвaнeтo нa нeзaвиcимocттa нa Фeдepaлния peзepв (Фeд) нa CAЩ. Иcтopичecĸи ce e нaлoжилo cтeпeнтa нa нeзaвиcимocт нa Фeд дa ce oпpeдeля oт пoтpeбнocтитe и пoлитиĸaтa нa фeдepaлнoтo пpaвитeлcтвo. Πpeз 2018-a ce oчaĸвa нeйнoтo знaчитeлнo oтcлaбвaнe, пopaди тoвa чe Baшингтoн плaниpa oгpaничaвaнe нa дъpжaвнитe пpиxoди. Cитyaциятa ce влoшaвa oт oтcъcтвиeтo нa бюджeтнa диcциплинa и oгpoмeн бюджeтe дeфицит, ĸoйтo мoжe дa ce зaдълбoчи пpи нacтъпвaнe нa peцecия в CAЩ, cмятaт eĸcпepтитe. Mиниcтepcтвoтo нa финaнcитe пoлyчaвa извънpeдни пpaвoмoщия нaд цeнтpaлнaтa бaнĸa и я пpинyждaвa дa пocтaви тaвaн нa дoxoднocттa пo дългocpoчнитe пpaвитeлcтвeни oблигaции нa CAЩ oт 2,5%, зa дa избeгнe пълeн cpив нa пaзapa нa oблигaции, пapичнa пoлитиĸa, ĸoйтo зa пocлeднo e билa в cилa нeпocpeдcтвeнo cлeд Bтopaтa cвeтoвнa вoйнa. Πpoблeмът зa зaгyбa нa ĸoнтpoл зacягa нe caмo CAЩ, нo и Япoния. Πoлитиĸaтa зa ĸoнтpoл въpxy ĸpивaтa нa дoxoднocттa, нa ĸoятo paзчитa япoнcĸaтa цeнтpaлнa бaнĸa, e cилнo зaвиcимa oт ниcĸитe cвeтoвни лиxвeни пpoцeнти и ниcĸитe пeчaлби, a пpeз 2018 тaзи cтpaтeгия нямa дa бъдe пeчeлившa. C pъcтa нa инфлaциятa щe дoйдe и pъcт нa дoxoднocттa, в peзyлтaт нa ĸoeтo йeнaтa щe yдapи peĸopднo дънo. B ĸpaйнa cмeтĸa цeнтpaлнaтa бaнĸa щe тpябвa дa пpибeгнe дo мepĸи, пoдoбни нa пpoгpaмaтa зa ĸoличecтвeнo oблeĸчaвaнe(QЕ) нa EЦБ, нo нe и пpeди двoйĸaтa UЅD/ЈРY дa дocтигнe ĸypc oт 150 йeни зa дoлap, ĸoйтo cлeд тoвa щe дeвaлвиpa дo нивo oт 100 йeни зa дoлap. Aнaлизaтopитe oбpъщaт внимaниe въpxy cитyaциятa в нaй-гoлeмия внocитeл нa cypoвини в cвeтa - Kитaй. Toвa oзнaчaвa, чe мнoгo дъpжaви изнocитeли нa пeтpoл ca гoтoви дa зaпoчнaт дa тъpгyвaт в юaни вмecтo в дoлapи. Peшeниeтo нa Шaнxaйcĸaтa eнepгийнa бopca ІNЕ (Іntеrnаtіоnаl Еnеrgу Ехсhаngе) дa пycнe нeфтeни фючъpcи, дeнoминиpaни в юaни, ce пpeвpъщa в пълeн ycпex. Bъвeждaнeтo нa пeтpoюaнa щe дoвeдe дo pъcт нa ĸитaйcĸaтa вaлyтa c 10% cпpямo дoлapa, ĸaтo двoйĸaтa cтoйнocттa нa дoлapa щe пaднe зa пъpви път пoд 6 юaнa зa eдин дoлap. Toвa пpeдизвиĸвa peдицa cътpeceния нa cвeтoвнитe вaлyтни и cтoĸoви пaзapи. Дeмoгpaфcĸитe пpoмeни в CAЩ, ĸoитo ca пpичинaтa пoĸoлeниeтo пoд 35 гoдини дa cтaнe пo-мнoгoбpoйнo oт пoĸoлeниeтo нa бeйби-бyмa, щe имaт дpaмaтичнo въздeйcтвиe въpxy aмepиĸaнcĸaтa пoлитиĸa пpeз 2018 гoдинa. Πyбличнoтo oтвpaщeниe нa пo-млaдитe избиpaтeли ĸъм личнocттa нa Tpъмп, pacтящoтo нepaвeнcтвo, пoдcилeнo oт дaнъчнaтa peфopмa нa peпyблиĸaнцитe и нoвoтo пoĸoлeниe oт ĸaндидaти нa Дeмoĸpaтичнaтa пapтия, ĸoитo нe ce cтpaxyвaт дa взeмaт пpимep oт лeвия пoпyлизъм нa Бъpни Caндъpc, щe дoвeдaт дo бeзпpeцeдeнтнa aĸтивнocт нa мeждиннитe избopи пpeз нoeмвpи 2018 гoдинa. Дeмoĸpaтитe щe пpexвъpлят цeнтъpa нa дeбaтa oт дaнъчнaтa peфopмa въpxy cъздaвaнeтo нa пaĸeт oт фиcĸaлни cтимyли зa cpeднaтa и paбoтничecĸaтa ĸлaca. Дoxoднocттa пo 30-гoдишнитe oблигaции нa CAЩ щe пpecĸoчи 5%. Ѕахо Ваnk пpeдпoлaгa, чe пoлитичecĸoтo нaпpeжeниe мeждy Зaпaднa и Изтoчнa Eвpoпa зapaди имигpaнтитe и зa дeмoĸpaтичнитe цeннocти в eвpocъюзa щe ce зacили пpeз 2018 гoдинa. Πo мнeниeтo нa aнaлизaтopитe, пpeзидeнтът нa Фpaнция Eмaнyeл Maĸpoн щe пpoдължи c идeятa cи, зa ĸoятo cpeщa пoдĸpeпaтa нa Гepмaния и cтpaнитe oт Бeнeлюĸc, зa мнoгo пo-гoлямa интeгpaция в EC, вĸлючвaщa oбщa xaзнa и вoнeн бюджeт. Лидepитe нa Цeнтpaлнa и Изтoчнa Eвpoпa ca пpoтив тeзи инициaтиви, cмятaйĸи чe тaĸaвa пoлитиĸa би дoвeлo дo cъщecтвeнo нaмaлявaнe нa тяxнaтa тeжecт и пoлитичecĸo влияниe в oбщнocттa. Aвcтpия и вишeгpaдcĸaтa чeтвopĸa, пpaвят вcичĸo възмoжнo дa нacoчaт EC ĸъм иĸoнoмичecĸo cтимyлиpaнe и дa ce пpeдпaзят oт eмигpaнтитe. \"Hoвaтa Aвcтpo-yнгapcĸa импepия\" ycпявa дa cфopмиpa ĸoaлиция oт 13 cтpaни члeнĸи нa EC, вĸл. Итaлия щe ycпявa дa изгpaди блoĸиpaщo мнoзинcтвo в Eвpoпeйcĸия cъвeт. Инcтитyциoнaлнитe ĸoнфлиĸти в EC бъpзo ce oтpaзявaт въpxy финaнcoвитe пaзapи. Kъм ĸpaя нa гoдинaтa eвpoтo знaчитeлнo oтcлaбвa и ĸъм ĸpaя нa гoдинaтa ce изpaвнявa пo cтoйнocт c дoлapa. Cмъpт нa битĸoйнa Kypcът нa битĸoйнa пpecĸaчa гpaницaтa oт 60 xиляди дoлapa, a пaзapнaтa ĸaпитaлизaция нa ĸpиптoвaлyтaтa нaдвxъpля 1 тpилиoн дoлapa, cлeд ĸaтo в ĸpaя нa 2017 гoдинa зaпoчвa тъpгoвиятa c битĸoйн фючъpcи, ĸoятo вoди дo вълнa oт инвecтитopи и фoндoвe, ĸoитo пpeдпoчитaт дa ĸyпyвaт и пpoдaвaт фючъpcи, oтĸoлĸoтo дa paбoтят c бopcи зa oбмeн нa ĸpиптoвaлyти. He cлeд дългo oбaчe битĸoйн мaниятa \"ce yдpя в cтeнaтa\", cлeд ĸaтo Pycия и Kитaй зaбpaнявaт тъpгoвиятa нa мecтнo нивo нa ĸpитпвaлyти, ĸoитo нe ca oдoбpeни oт пpaвитeлcтвoтo. Cлeд peĸopдeн вpъx пpeз 2018 гoдинa, битĸoйн ce cpивa нaпълнo пpeз 2019, пaдaйĸи дo cвoятa ocнoвa - \"пpизвoдcтвeнa цeнa\" oт 1 000 дoлapa. Южнaтa чacт нa Aфpиĸa пpoцъфтявa cлeд нoвa \"Aфpиĸaнcĸa пpoлeт\" Cлeд нeoчaĸвaн oбpaт нa cъбитиятa, Cyбcaxapcĸa Aфpиĸa e зaлятa oт вълнa oт пpoтecти зa дeмoĸpaтичeн пpexoд. Ocтaвĸaтa нa пpeзидeнтa нa Зимбaбвe Poбъpт Myгaбe в ĸpaя нa 2017 гoдинa пpeдизвиĸвa дългooчaĸвaни пoлитичecĸи пpoмeни в peдицa дpyги aфpиĸaнcĸи дъpжaви. Южнoaфpиĸaнcĸият пpeзидeнт Джeйĸъб Зyмa e cвaлeн oт влacт, a лидepът нa Дeмoĸpaтичнa peпyблиĸa Koнгo Жoзeф Kaбилa e изпpaвeн пpeд бeзпpeцeдeнтни дeмoнcтpaции, ĸoитo гo ĸapaт дa нaпycнe cтpaнaтa. Peпyблиĸa Южнa Aфpиĸa e гoлeмият пeчeливш oт пpoмeнитe, cлeд ĸaтo южнoaфpиĸaнcĸият paнд пeчeли пoзиции cpeщy дoлapa, eвpoтo и йeнaтa. Иĸoнoмиĸитe нa cтpaнaтa и нa нeйнитe cъceдни дъpжaви cтaвaт нaй-бъpзo pacтящитe в cвeтa.", "date": "2017.12.23", "title": "Шокиращите прогнози на  Ѕахо Ваnk: Ceмeйни ĸaвги в EС, peцecия в CAЩ"}
{"url": "http://www.faktor.bg/bg/articles/novini/svyat/gruevski-kato-dogan-izbraha-go-za-za-pocheten-predsedatel-na-vmro-dpmne", "text": "Досегашният лидер на ВМРО-ДПМНЕ Никола Груевски бе избран за почетен председател на партията по време на днешния 16-ти извънреден конгрес, който се провежда в град Валандово, в централната част на Република Македония. Груевски говори час и половина и заяви, че напуска партията със забит нож в гърба. \"Част от моите сътрудници, при това хора, които получиха много - преди всичко доверие, постове и привилегии, направо не мога да ги позная през последните месеци... Реших това да запазя за себе си, оставих ги да се оплетат тотално и да пропаднат в гроба, който копаеха за други чрез интриги, лицемерие, двуличност и предателство\", каза Груевски и благодари на Любчо Георгиевски, че го предложил за лидер преди 15 години. Той призна, че между тях има приятелство и поддържат близки контакти. Груевски съобщи, че неговата партия е изготвила проектозакон за амнистия за хората участвали в погрома на 27-ми април. Тогава бяха пребити над 100 души. Той призова премиера Зоран Заев за помирение.  На днешния форум отказаха да участват знакови фигури от досегашното ръководство на партията. Според тях \"конгресът се провежда в условия на натиск върху делегатите\". Те призоваха за отлагане на конгреса и избирането на временно колективно ръководство, което да подготви след няколко месеци демократичен конгрес. Сегашният генерален секретар на ВМРО-ДПМНЕ Християн Мицковски е единственият кандидат за лидерския пост в партията. Мицковски се смята за изключително близък на Груевски. Той зае поста генерален секретар на ВМРО-ДПМНЕ преди 5 месеца. След като представи програмата си се очаква той да бъде избран за ръководител на ВМРО-ДПМНЕ без проблеми. На форума участват 418 делегати от общо имащите право на участие 544. При откриването на конгреса снощи техният брой бе 411. /БГНЕС", "date": "2017.12.23", "title": "Груевски като Доган, избраха го за почетен председател на ВМРО-ДПМНЕ"}
{"url": "http://www.faktor.bg/bg/articles/novini/balgariya/rashid-shukri-drandarskiyat-vizioner-da-kazhe-koy-ot-dost-iska-da-se-varne-v-dps", "text": "„От доганизмите на Доган, изречени на коледното му напиване на 21 декември разбрахме това, че в ръководството на ДОСТ има хора, които искат да се връщат в ДПС. Дръндарският визионер като е казал А, нека да каже и Б. Адски сме любопитни да разберем, кои са хората които искат да се връщат при него, за да можем и ние от ДОСТ да помогнем с първоначален шут\". Така председателят на Кърджалйската организация на ДОСТ Рашид Шукри коментира намеците на Сокола, че разочаровани от Местан искат да  се завърнат в ДПС. Той е категоричен, че най-вероятно Доган спекулира с темата за „блудните синове“, на ако има все пак такива мераклии, то те са единици, и са предимно кариеристи. Преобладаващата членска маса и симпатизанти са твърди противници на мафиотския модел на ДПС и Сараите. Рашид Шукри  смята още, че само полудял човек може да говори за някакво обединение на ДПС с ДОСТ. Това ще чуе от избирателите на ДОСТ, всеки който спомене за такава възможност.  „Политически фактор от партията ни, който направи подобно предложение за обединение, на форум на достове, ще бъде заплют в лицето. Немислимо е връщане на гласовете за ДОСТ в партия в чието ръководство има персони като Карадайъ, Данчо ментата, Пеевски, Хасан Азис, и др. политически вампири, пиещи кръвта на турците в България от десетилетия. Само да се опитаме да си представим ситуация, в която политик от ръководството на партията ни дръзне да предложи обединение с депесарската политическа върхушка. Бог ми е свидетел, че хората ще поискат да го линчуват на момента, да го изядат барабар с парцалите му. На кой му се иска да се върне при Доганавски - прав му път. Да освободи заеманата политическа позиция и да ходи да се дупи в боянския сарай. Ние продължаваме напред и на 26. 12. 2017 г. ще сме на гроба на Тюркян в с. Могиляне, за да почетем жертвите на Възродителния процес“, казва кърджалийският лидер на ДОСТ. Рашид Шукри е сред малцината, които на 5 януари 1990 г. заедно с Ахмед Доан учредяват ДПС в Кърджали. В първите години на демокрацията беше сред близките на Сокола, но днес е сред най-отявлените критици на мафиотския модел „ДПС“.", "date": "2017.12.23", "title": "Рашид Шукри: Дръндарският визионер да каже – кой от ДОСТ иска да се върне в ДПС?"}
{"url": "http://www.faktor.bg/bg/articles/novini/svyat/poznat-spektakal-upravlyavashtata-partiya-druzhno-podkrepi-putin", "text": "Управляващата в Русия партия подкрепи официално кандидатурата на президента Владимир Путин на президентските избори догодина, предаде ТАСС, цитирана от БТА. На конгрес в столицата Москва днес партия \"Единна Русия\" очаквано застана зад Путин, който се кандидатира като независим на президентските избори на 18 март. Един добре познат от комунистическите времена познат спектакъл, бихме допълнили.  Управляващата в Русия партия иска \"крайната победа\" на президентските избори да е на Владимир Путин, заяви по-рано председателят на \"Единна Русия\" и премиер на страната Дмитрий Медведев, цитиран от Ройтерс. В словото си Медведев каза, че сега, а и в бъдеще, формацията ще даде на Путин \"цялата възможна подкрепа\".Масово се очаква президентът да бъде преизбран за още един шестгодишен мандат, отбелязва Ройтерс. \"Тази година партията навърши 16 години. И през всички тези години тя имаше един безспорен лидер. Лидер, който обединява най-различни хора. Обединява гражданите на нашата страна - Владимир Владимирович Путин\", каза Медведев, цитиран от ТАСС. Той посочи още, че съпартийците му \"отдавна и твърдо са определили на кого ще окажат подкрепа\". На конгреса самият Путин призова за борба с корупцията и равнодушието към проблемите на хората, предаде още ТАСС. \"Нищо не подрива стабилността и не отнема ресурси за развитие толкова, колкото неправдата, несправедливостта, корупционната ръжда и подкупността, равнодушието към своята страна и откъсването от нуждите на гражданите, надменността и високомерието от страна на политиците, чиновниците, бизнеса или онези, които се наричат елит\", каза руският президент.  Путин представи на конгреса визията си за модернизиране на Русия, отбелязва Асошиейтед прес. Агенцията посочва, че руският президент се е кандидатирал като независим, запазвайки дистанция от управляващата партия, на чиято репутация вредят обвиненията в корупция срещу нейни високопоставени функционери.  Въпреки това Путин говори днес на конгреса, обещавайки повече стимули за бизнеса, борба с корупцията и допълнителни ресурси за недостатъчно финансираната здравна и образователна система. С рейтинг от над 80 процента се очаква руският президент да бъде преизбран лесно при гласуването на 18 март, отбелязва АП. На изборите Путин ще се изправи срещу няколко други кандидати, сред които номинираните днес Павел Грудинин от комунистическата партия и телевизионната водеща Ксения Собчак от партия \"Гражданска инициатива\", както и издигнатият преди няколко дни председател на Либерално-демократическата партия Владимир Жириновски.", "date": "2017.12.23", "title": "Познат спектакъл! Управляващата партия дружно подкрепи Путин за нов мандат"}
{"url": "http://www.faktor.bg/bg/articles/novini/svyat/45-000-dushi-otidoha-na-kraka-da-pozdravyat-yaponskiya-imperator-za-rozhdeniya-mu-den", "text": "Рекордно множество дойде пред императорския дворец в Токио, за да изрази уважение към 84-годишния японски монарх Акихито по случай днешния му рожден ден - първия, откакто беше определена датата за абдикацията му, предаде Ройтерс, цитирана от БТА. Традиционно рожденият ден на императора е национален празник и на него монархът произнася реч, а дворецът е отворен за широката общественост. Дошлите да поздравят Акихито развяваха японски знаменца и снимаха със смартфони обръщението на императора, което той произнесе от балкона на двореца, заобиколен от членове на императорското семейство. Събралото се множество - 45 000 души според двореца - е най-голямото, присъствало на обръщение на императора по случай рождения му ден за 29-те години на властване на Акихито, известни като ерата \"Хейсей\" (на японски \"постигане на мир\"). \"В днешния студен ден мислите ми са с пострадалите от тайфуните и проливните дъждове, както и с жертвите на Голямото земетресение в Източна Япония\", които продължават да водят труден живот\", каза той, имайки предвид земетресението от 2011 г. и цунамито, при които десетки хиляди хора от източното японско крайбрежие загинаха или бяха принудени да напуснат домовете си. Този месец специален 10-членен съвет реши, че Акихито ще се оттегли от престола на 30 април 2019 г., след което на него ще се възкачи най-големият му син, престолонаследникът Нарухито. В изказване пред медиите Акихито заяви, че ще използва оставащото си време като монарх, за да изпълнява задълженията си и да \"предаде щафетата за следващата ера\". Той претърпя сърдечна операция, лекуван бе от рак на простатата. Миналата година той изрази опасения дали с оглед на възрастта си ще може пълноценно да изпълнява задълженията си и изрази желание да абдикира. Тази година в Япония беше приет специален закон, важащ само за него и позволяващ единствено на него да се откаже от престола. Следвоенната конституция на Япония забранява абдикациите. Последното отричане на японски император от престола е от 1817 г.  През цялото си управление Акихито призоваваше японците никога да не забравят ужасите на войната, свързвана с управлението на баща му Хирохито. Помирителният тон на императора се различава от този на премиера Шиндзо Абе, който следва линия на по-малко извинения за японските действия по време на Втората световна война.", "date": "2017.12.23", "title": "45 000 души отидоха на крака да поздравят японския император за рождения му ден"}
{"url": "http://www.faktor.bg/bg/articles/mariya-gabriel-tozi-koyto-me-napravi-politik-e-premierat-boyko-borisov", "text": "„Този, който ме направи политик, е премиерът Бойко Борисов. Искам да му благодаря като на човек, той е този, който ми даде доверието си\", каза еврокомисарят Мария Габриел в студиото на „Тази Събота\". Тя използва и възможността преди Коледа да благодари и на кумата си Малина Едрева, която ѝ дала шанс да влезе в политиката. „Тя и съпругът ѝ ме срещнаха за първи път в Бордо\", поясни Габриел. Еврокомисарят говори за работата си като евродепутат и европейски комисар, дейността си в защита на човешките права и равноправието между ловете, както и за семейството си. „За мен правата на жените са права на човека и трябва заедно да ги отстояваме\", каза Габриел. Тя разказа за работата си в защита на човешките права и равноправието между половете. „В Судан видях момичета и жени, които ходеха пеша 20 км, за да гласуват, и ходенето беше изпълнено с песни и ликуващи викове – те наистина вярват, че могат да променят историята на своята страна\", спомня си Габриел. В Чад преживява и друг важен момент, който бележи нейната битка за равноправието между половете и правата на жените. „Една от жените говореше колко е лошо положението на жените там и много спонтанно ми подаде малката си дъщеричка и ми каза „Вземи я\". Знаете ли колко е трудно за една майка да се раздели с детето си, знаейки, че може би това е по-добро\", сподели Габриел.  „Този пример ме води във всяко едно от действията ми, връщайки се в Европа, да продължавам да се боря за правата на жените\", допълни тя.", "date": "2017.12.23", "title": "Мария Габриел: Този, който ме направи политик, е премиерът Бойко Борисов."}
{"url": "http://www.faktor.bg/bg/articles/novini/balgariya/tomislav-donchev-bsp-nyamat-podgotveni-hora-koito-da-poemat-vlastta", "text": "\"Стабилността е политическия капитал за страната. Тази цена, която не бива да се плаща за стабилността е демокрацията, но това не е тема. Много-много далеч сме от това. ... БСП нямат подготвени хора, които да поемат властта. За да управляваш са необходими поне 30- 40 експерти, а при тях липсват\".  Това заяви вицепремиерът Томислав Дончев. \"ГЕРБ не се притеснява от предсрочни избори, доказали сме, че можем да побеждаваме. Коалицията е стабилна и имаме диалог с Патриотите. Все пак, търканията и са нормално нещо. Ако ги нямаше, нещата щяха да изглеждат подозрително. Въпреки това правителството няма алтернатива. Тази година беше маркирана от предсрочните избори. Да, през годината имаше напрежение между \"Дондуков\"1 и \"Дондуков\"2\", каза той. \"Категорично ни е мнението, че шефът на антикорупционният орган, трябва да бъде назначаван от НС. Това не е работа на президента\", смята още Дончев.", "date": "2017.12.23", "title": "Томислав Дончев:  БСП нямат подготвени хора, които да поемат властта"}
{"url": "http://www.faktor.bg/bg/articles/novini/svyat/kseniya-sobchak-e-kandidatat-na-partiya-grazhdanska-initsiativa-na-izborite-za-prezident-na-rusiya", "text": "Бившата телевизионна водеща Ксения Собчак ще бъде кандидатът на партия \"Гражданска инициатива\" на изборите за президент на Русия на 18 март догодина. Това решиха днес делегатите на партийния конгрес с 96 срещу 7 гласа, предаде ТАСС, цитирана от БТА.  Според руското изборно законодателство партийните кандидати трябва да подадат документите си в ЦИК до 12 януари, а независимите - до 7 януари. След това кандидатите започват да събират подписи на избиратели.  Тъй като ще бъде издигната от извънпарламентарна партия, Собчак трябва да набере поне 100 хиляди подписа, като от един регион бройката не бива да надвишава 2500.  За да бъдат регистрирани за участие в изборите, кандидатите от парламентарни партии не се нуждаят от подписи, а от независимите се изискват 300 хиляди.  Предаването на списъците с подписите и останалите документи ще се извършва в периода от 27 декември до 31 януари.  Собчак обявява себе си за \"кандидат против всички\" и приканва избирателите, които не харесват останалите претенденти за президентския пост, да гласуват за нея, все едно че на бюлетината има графа \"против всички кандидати\", отбелязва ТАСС.  Асошиейтед прес посочва, че 36 -годишната телевизионна звезда, известна с острия си език, може да повиши обществения интерес към изборите.  Въпреки че тя отрича да е подставено лице на Кремъл, нейното участие в изборите може да отслаби позициите на опозиционния лидер и борец против корупцията Алексей Навални, който не беше допуснат до изборите. Собчак критикува политиката на Кремъл и призовава за демократични промени, но избягва да говори лоши неща за настоящия президент Владимир Путин, който през 90-те години е бил заместник на нейния вече покоен баща Анатолий Собчак, по онова време кмет на Санкт Петербург.", "date": "2017.12.23", "title": "Ксения Собчак е кандидатът на партия \"Гражданска инициатива\" на изборите за президент на Русия"}
{"url": "http://www.faktor.bg/bg/articles/politika/hlyab-i-pasti/krastonostsite-na-putin", "text": "Завършилият Архиерейски съвет на РПЦ(в началото на декември, б.р.) прие няколко «интересни» решения: забрани браковете с «враждебни еретици»; предупреди вярващите, че «революционните настроения, породени от политически провокации са гибелни за вярващите». Едно от тези «интересни решения» се отнасяше до «писмото с покаянието» на Киевския патриарх Филарет, изпратено до РПЦ. Припомням, че през 1997 година РПЦ анатемоса Филарет и сподвижниците му, заради желанието на Украинската църква да се отдели от Московската патриаршия и да стане автокефална. Филарет продължава да стои на позицията си от 1997 година, но иска въпросът да се реши «с мир». Ето и какво казва самият Филарет по повод писмото, което в руските медии беше обявено като «покаяние»: «Обърнах се към Московската патриаршия и епископата за примирение. Тази инициатива дойде от Московската патриаршия, но не пряко от Москва в Киев, а чрез митрополита на задграничната руска църква Иларион...Съборът се възползва от моето обръщение и обяви, че искаме да се върнем в лоното на Московската партиаршия, а не че искаме решение на въпроса за автокефалността.   Искам твърдо да заявя:  заради това, че избрах пътя на автокефалността на Украинската църква не е имало, няма и никога няма да има.  Защо няма да се покая?  Защото Бог ни даде държава. А след като Бог ни е дал държава, то в тази държава трябва да има и независима православна църква. Това е аксиома. По този път са минали всички автокефални църкви, включително и руската». без, разбира се, да забравя своите интереси.  При Петър Първи насилствено покръстват друговерците. Ето и цитат от Указа на цар Петър до Сената от 27.11.1713: \"В селата, които принадлежат на «басурманите» (нехристияните) да се каже, че ако не се покръстят, ще им бъде отнето всичко и да не им се дава дълъг срок\".  На някои места в изпълнение на царсикя указ конфискуват от непокръстените не само крепостните селяни, но и земята. Империята се е стремила да пороби своите поданици и духовно.  За насилственаета христианизация на неруските народи през  1740 година е създаден специален държавно-църковен орган  – Новопокръстителска кантора, с помощта, на която от 1740 до 1760 година се провежда поголовно покръстване на езическите народи и значителна част от мюсюлманите в Руската империя.   и на РПЦ, предизвикана от противоестествения им съюз.  Когато Путин пожела да завладее Крим веднага му поднесоха църковния мит, че княз Владимир се е покръстил там и затова \"оттам започва руската държавност\". А през 19 век империята много искала да завладее Константинопол. Защо? Ами защото е изворът на православието, който трябва да бъде владян от руснаците. Автор на тези бълнуваници е не кой да е, а Фьодор Михайлович Достоевский в неговия \"Дневник\" от 1877 година. Периодично тази глупост за \"Константинопол е наш\" може да се чуе и сега, включително и от екрана на държавната телевизия.  Може да ви звучи смешно, но на Путин му е необходимо да воюва постоянно, а всяка война непременно трябва да бъде свещена. И няма никакво значение, че осветените от свещениците на РПЦ църква ракети или не излитат или летят не където трябва. Главното е, войната да получи сакрален смисъл. За други неща-не става, но винаги с удоволствие РПЦ освещава убийствата.  Именно затова Сталин и реставрира института на Патриаршията в разгара на Втората световна война. Тогава това е било освещаване на освободителна война. Сега РПЦ с удоволствие  Именно богословите на Руската православна църква въведоха в употреба през 1990 година понятието \"канонични територии\" – такова понятие не съществува в другите църкви – в съответствие, с които  РПЦ претендира на теритоирята не само на Русия, но и на целия СССР, а освен това и на Китай и на някои енории в САЩ.  В този смисъл имперските и апетити даже превъзхождат аналогичните апетити на Путин.", "date": "2017.12.23", "title": "Кръстоносците на Путин"}
{"url": "http://www.faktor.bg/bg/articles/novini/balgariya/gladna-mechka-brodi-noshtem-iz-smolyansko-selo", "text": "150-килограмова мечка е обикаляла в селото Стойките, Смолянско през нощта, има срутени дворни огради. Това каза разказа кметът на селото Георги Георгиев, цитиран от \"Фокус\". Той обясни, че животното не е виждано от хора, но стъпките все още стоят и по тях може да се познае нейното телосложение. \"В селото дойде специална група от РИОСВ, която се занимава със защитата на мечките, а отделно и ние сме ловци и много добре познаваме стъпките на тези животни, които са неповторими. Следата показва, че мечката си е пообикаляла из селото през нощта, но за радост не е посегнала на кучета и дворове, не е срещнала хора и не е правила пакости“, каза още кметът. Георгиев уточни, че предвид това, че селото е туристическа дестинация се наблюдава притеснение сред хората. \"Но това е, защото не познават много добре какъв е нравът на мечките. И това идва от приказките – едни ги възприемат като Мечо Пух, други като кръвожаден звяр. Но нито едното е вярно, нито другото. Мечката е диво животно, което обикаля около селата, като предпочита да бъде на по-тихо и по-спокойно място. По принцип по това време те изпадат в летаргия и спят зимен сън, но когато са по-гладни, продължават да обикалят. Но това не значи, че обезателно трябва да е стръвница и че ще нападне хора или животни. Това са много интелигентни и предпазливи животни и винаги избягват контактите с хора“, обясни той и уточни, че са много редки случите, в които имат съприкосновение с тях.", "date": "2017.12.23", "title": "Гладна мечка броди нощем из смолянско село"}
{"url": "http://www.faktor.bg/bg/articles/ikonomika/biznes/kak-zagrabiha-ikonomikata-na-balgariya", "text": "За значението и поуките от извършеното преди 70 г. насилствено завладяване на българската икономика и финанси Николай Цеков разговаря с историците Михаил Груев и Даниел Вачков.  „Макар още законът за национализацията на индустрията да не е приет от Народното събрание, ще се реши и пристъпи към завземане на предприятията непосредствено след заседанието на Министерския съвет“. Тези редове от тайното решение на Политбюро на ЦК на БРП (комунисти) от 22 декември 1947 г. разкриват замисъла на управляващия режим да изненада и постави пред свършен факт сoбствениците и персонала на повече от 7000 все още съществуващи частни предприятия, мини, мелници, мандри и занаятчийски работилници. Целта е да се осуети каквато и да е защитна реакция на потърпевшите. В 6 часа сутринта под дулата на пистолети и шмайзери те трябва да предадат ключовете и шифрите на фирмените сейфове с наличните пари и ценните книжа и да напуснат бившите си предприятия, вземайки единствено палтата си, гласи инструкцията на Политбюро към сформираните за всяко предприятие групи по завземането му. Шефът на Държавна агенция „Архиви“ Михаил Груев коментира: \"Бандитският начин на заграбване на индустриалните предприятия и банките е ярък пример за безпределното беззаконие и насилие на вече унищожилия политическите си опоненти комунистически режим. Всъщност случилото се между 23-ти и 27-ми декември 1947 г. е само брънка от веригата от събития, довели до пълното присвояване на частната собственост от комунистическата номенклатура“. Според Груев, заграбването започва още с присъдите на „Народния съд“, където редом с постановените съдебни убийства и дълги години тъмничен затвор за политици и индустриалци се прибягва до пълна конфискация на имуществото им. Известни предприемачи и банкери като Губиделников, Буров, Балабанов, Димитър Савов и много други се разделят със свободата, с цялата си собственост, а в крайна сметка и с живота си. Още преди масовите убийства в края на 1944 г. и началото на 1945 г. над 200 от най-големите и печеливши индустриални предприятия вече са конфискувани от окупационната Червена армия като „военни трофеи“, защото част от акциите им били притежание на предприемачи от Германия и Унгария. Към поредицата от грабителски актове Груев добавя Закона за конфискация на имущество, придобито чрез спекула, който веднага е превърнат в политическа бухалка срещу все още съществуващата парламентарна опозиция. А Законът за отчуждаване на едрата градска покрита недвижима собственост, приет през април 1948 г., довежда до края пълното обсебване на собствеността в градовете от комунистическия режим. С него тоталитарната държава конфискува не само хотелите и болниците, но и вилите, много частни жилища, магазини, бакалници, пекарни и ателиета, от които зависи прехраната на работещите в тях семейства. Историците Михаил Груев и Даниел Вачков са категорични, че марионетният режим в София, който е изцяло подчинен на Москва, дори се престарава в изпълнението на указанията. Първоначално той обсебва само частната собственост в градовете, но през 50-те години одържавява и собствеността в селата. Указанията за това дава московското Коминформбюро по време на среща между ръководствата на „братските“ партии през септември 1947  г. Незабавно по линия на казионните профсъюзи започва подготовка на подбраните от всяко предприятие другари, които ще заместят отстранените собственици и технолози след планирания за края на декември грабеж. Там, където подготвени кадри не са намерени, компартията изпраща свои апаратчици, които по правило нямат никакви професионални умения и често са полуграмотни, свидетелства Михаил Груев. Отнемането на средствата за производство и стопанската инициатива е част от плана за пълно закрепостяване на българите от комунистическата номенклатура. Даниел Вачков посочва, че национализацията променя изцяло социалната структура на българското общество, като целта на новите властници е да не остане нито една независима социална прослойка. С изключение на СССР, в нито една страна от съветския лагер национализацията не е толкова масова, колкото в България. Само в НРБ се стига до конфискуването на много малки фирми и работни помещения, от които зависи хлябът на работещите в тях техни притежатели. В същото време в страни като Полша и Унгария малките предприятия продължават съществуването си през целия комунистически период. В Полша прокомунистическият режим не посмява да посегне на земята, което е сред причините за жизнеспособността на съвременните полски села в сравнение със селата в България или Румъния.  С национализацията комунистическата номенклатура установява контрол над големи парични и стокови потоци, които ѝ развързват ръцете и за осъществяването на една от ключовите догми на марксизма-ленинизма – ударното изграждане на тежка индустрия, която не е съобразена с никакви пазарни правила, механизми и елементарно счетоводство. Тя е базирана върху остарели съветски технологии от 30-те години на миналия век. Финансовото и трудовото обезпечаване на силно замърсяващите природата мегаломански проекти в металургията, енергетиката, тежката химия, машиностроенето и минното дело е за сметка на безогледното изземване на средства и човешки капитал от леката промишленост и селското стопанство. „Евтините\" съветски кредити водят до първия фалит на НРБ в края на 50-те години. Тогава целият златен резерв на страната отива в трезора на съветската Госбанк като обезпечение, и то завинаги. Но БКП продължава с политиката да строи абсурдни като икономическа логика предприятия. Стига се дотам, че лично съветският премиер Алексей Косигин през 1978 г. предупреждава ЦК на БКП да „не се строят повече заводи, за чиято продукция няма купувачи“, пише в „История на външния дълг на НРБ“ Даниел Вачков. Неспособна да продава срещу твърда валута некачествените си машини и оборудване, „плановата“ българска икономика на дефицита бързо възприема колониалния монокултурен модел на съветската икономика, разчитаща почти изключително на валутата от износа на нефт и газ. Така през 70-те години платежният баланс на НРБ успява да се крепи единствено благодарение на реекспорта на съветски нефт, твърди Вачков. И добавя, че тъкмо това всъщност е в основата на подготвяното присъединяване на НРБ към СССР през периода 1963-1973 г. Защото тази българска икономика, изцяло контролирана от номенклатурата, не е в състояние да оцелее самостоятелно поради тоталната си зависимост от съветските кредити и суровини.", "date": "2017.12.23", "title": "Как заграбиха икономиката на България"}
{"url": "http://www.faktor.bg/bg/articles/sport/svetat/-levski-shte-se-izpravi-sreshtu-bayern-myunhen-ii-na-ritsarskiya-ostrov", "text": "Футболният отбор на \"Левски\" ще се изправи срещу \"Байерн\"-Мюнхен II по време на зимната си подготовка, която за първи път в историята на клуба ще се проведе в Малта. На Рицарския остров момчетата на старши треньора Делио Роси ще играят общо 5 контроли. „Сините\" пристигат в Малта на 9 януари и ще останат там четири седмици. На този етап са ясни 4 от съперниците на отбора. Първо Левски ще се изправи срещу шампиона на Малта - Хибърниънс. Следват мачове с осмия в украинското първенство Олександрия и втородивизионния Оренбург, където играе бившият български национал Благой Георгиев. Името на четвъртия съперник на Левски още не е известно, но в последния си мач на малтийска територия „сините\" ще играят срещу втория тим на Байерн.  В състава на баварците е Феликс Гьотце - по-малкият брат на германския национал Марио Гьотце от Борусия (Дортмунд), който вкара победния гол за Бундестима във финала с Аржентина на световното първенство през 2014 г. в Бразилия. В отбора е и 19-годишният Никлас Тарнат - син на бившия немски национал Михаел Тарнат. Помощник-треньор пък е Тобиас Швайнщайгер - брат на Бастиан Швайнщайгер.", "date": "2017.12.23", "title": "\"Левски\" ще се изправи срещу Байерн Мюнхен II на Рицарския остров"}
{"url": "http://www.faktor.bg/bg/articles/layf-stayl/grigor-dimitrov-ukrotyava-byal-zvyar-vav-florida", "text": "Световният № 3 и Спортист № 1 на България за 2017 година Григор Димитров се наслаждава на бляскава спортна кола по време на почивката си във Флорида.  Най-добрият ни тенисист се похвали как укротява мощния звяр със снимка в своя профил в Instagram.  Гришо ще бъде № 2 в схемата на надпреварата от категория ATP 250 в Бризбейн, Австралия, който започва на 1 януари 2018 година.", "date": "2017.12.23", "title": "Григор Димитров укротява бял звяр във Флорида"}
{"url": "http://www.faktor.bg/bg/articles/obshtestvo/ulitsata/prokuratura-privleche-kato-obvinyaem-plovdivskiya-iznasilvach", "text": "Районна прокуратура-Пловдив привлече като обвиняем 32-годишния Владимир П. за това, че на 7 и 20 декември 2017 г. се съвкупил с две лица от женски пол, като употребил за това сила и заплашване, и престъпленията са извършени в условията на опасен рецидив. Това съобщиха от пресцентъра на Апелативна прокуратура-Пловдив. Смята се, че той е т.нар. пловдивски изнасилвач. На 7 декември, около 22,15 часа, в Пловдив, обвиняемият Владимир П. се намирал в района на бул. \"Александър Стамболийски“. Там забелязал спрян лек автомобил, марка \"Ауди“, в който се намирала 19-годишна жена, която чакала нейна позната. Обвиняемият отворил вратата, седнал на шофьорската седалка, придвижил автомобила на 50 метра и спрял. Там след като заплашил пострадалата, я изнасилил. След това слязъл от автомобила и се отправил в неизвестна посока.  На 20 декември отново в Пловдив, около 20,30 часа, в района на бул. \"Александър Стамболийски“, обвиняемият Владимир П. забелязал лек автомобил, марка \"Рено Клио“, в който се намирала 21-годишна жена. Тя изчаквала свой познат. Обвиняемият Владимир П. отворил вратата, влязъл в автомобила, като го придвижил на около 50 метра в съседна улица и спрял. Обвиняемият заплашил със сгъваем джобен нож 21-годишната жена, за да я принуди да се премести на задната седалка на автомобила, където я изнасилил. След това слязъл и се отправил в неизвестна посока.  Под ръководството на Районна прокуратура-Пловдив по двата случая са били започнати досъдебни производства. На 22 декември обвиняемият Владимир П. е бил е задържан, към 22 часа, в дома си в Пловдив от служители на отдел „Криминална полиция“ към ОД на МВР - Пловдив.  Днес с постановление на наблюдаващия прокурор той е задържан за срок до 72 часа.  Утре, 24 декември, Районна прокуратура-Пловдив ще внесе искане в съда за определяне на мярка за неотклонение „задържане под стража“ спрямо него.  Владимир П. е бил осъждан на 4,3 г. лишаване от свобода за извършено от него престъпление по чл. 152 ал. 1т. 2 от Наказателния кодекс – за изнасилване. Той е бил освободен от затвора през април 2017 г.", "date": "2017.12.23", "title": "Прокуратура привлече като обвиняем  \"пловдивския изнасилвач\""}
{"url": "http://www.faktor.bg/bg/articles/politika/na-vseki-kilometar/machen-spomen-za-sisi-grafinyata-ili-kak-demokratsiyata-se-okaza-boy-glad-i-razvrat", "text": "Скоро повториха по БНТ филма „Аз, графинята”. Разказва за удивителната съдба на енигматичната наркоманка Сиси Графинята. Премиерата му бе в далечната 1990 год. и в ония политически времена мина някак мимоходом, а е удивителен, най-вече заради съдбата на главната героиня. Познавах тази жена с рождено име Сибила Маринова. И след като гледах филма за пореден път пророних няколко сълзи, защото тя не бе легендарната софийска наркоманка, не бе разпоредителката от кино „София”, не бе даже редовната клиентка на клиниката в „Суходол”, а   и извор на безкрайно интересни разкази. Колорит. Удивителен колорит! Учех в „Олимпийски надежди”, когато ни запозна Ицо Черкеза. Той беше гадже на нейна братовчедка. Като перспективен спортист пътуваше в чужбина, не го проверяваха и можеше да ги снабдява с много дефицитните тогава хероин, морфин, лидол, дори кокаин. И братовчедка и` вече е покойница. Потъна в обятията на Морфей, а бе убийствено красива.  Сибила или Сиси ни канеше на „терени”, както тогава се наричаха сегашните купони и „разцъквахме” под звуците на „Пърпъл” и „Юрая” с вървежните столични мацки. Тя, родената около 1950 год., ни бе кака на всички „пеленачета” и „селски тарикатчета”. Ако не се друсаше, разказваше живота си. После получавахме  билет за кино или празна стая в къщата на Сиси, където удовлетворявахме първите си сексуални напъни. Имаше в компанията момчета, които от нея научиха как се лекува трипер или гонорея. Сега се сещам, че  е била тогава около 30-те, а ние – кюрпета на 16-17 години. После се разделихме. Аз – в казармата, а тя си остана при аверчетата от коневръза за морфин. Вече в Пловдив за нея ме подсещаше понякога Боби Лекето. И на него – лека му пръст. Познаваха се по линия на наркотиците. По онова време „употребяващите” бяха малко. И ги контролираха ченгетата. Видяхме се в началото на 1990 или 1991год. Сиси Графинята  пред „Александър Невски” и плачеше. Заседнахме на маса пред несъществуващия вече ресторант „Стария Берлин”, май „Варшава” му бе официалното име. С обръщението „Ей, малкото ми депутатче” ме контрира за похвалите, че филмът за нея  обрал куп награди и с характерния си нецензурен език оплю режисьора Попзлатев и напсува тогавашния шеф на БНТ Хачо Бояджиев, защото излъчил скандалната лента точно на 24 май. „Толкова деца са го гледали, бе пич?!” – искрено се възмущаваше прототипа на героинята.  Тогава ми разказа за пореден път истинската си история. „Майка ме заряза много малка. Гледаше ме чужда жена. През 68-ма имаше младежки комунистически фестивал в София и едни италианци ми подхвърлиха лидол в ученическата престилка. Гепиха ме ченгетата и айде – лагера в село Ножарево до Силистра” – спираше и отново псуваше. Наричаше майка си Кет Балу, а баща си Никола Маринов – Куцият Бил, който също си отишъл без време, но и` давал кинти без да знае, че отиват за лидол и морфин. Мъкнела стотици кофи с въглища всеки ден, а освен това - бой, бой и глад. Изнасилвана няколко пъти от шефа на лагера. Изпращат я за превъзпитание отново в „общежитието”  в началото на 70-те. Няма да и` забравя думите: „В тези лагерчета на другарите-комунисти  изкарах диплома по метене, блъскане и чукане. Изродски живот.” А е била известна столична красавица, имала е мечти за кафене и любящ мъж. Тогава носеше в сърцето си   Уви! След няколко години пак се видяхме и хитричко изтърси един от незабравимите си лафове - “Демокрацията е бой, глад и разврат”, докато при комунистите бе  само “бой и глад”.  Беше останала без зъби, а косата и падаше на кичури.  ”Ако някой сега посяга към дрогата, да ме види на какво приличам. Искам смъртна присъда за всеки изрод, който дава хероин на дете. К,ва е тая демокрация, бе ... Ченгетата играят с наркотици!” – искрено се възмущаваше доайенката на столичните наркомани. Тя, която цял живот  мечтаеше за друга власт се бе превърнала в абсолютен песимист. Нямаше и синьото знаме, в което вярваше до полуда на оня обяд в ресторанта срещу Народното събрание. Сподели, че минавала често на твърд алкохол, но ментетата я унищожавали по-бързо от морфина и лидола. Не бях вече депутат и изкарахме вечерта в приятна компания на стари приятели в оная къща до Орлов мост, на ул. „Мургаш”, където ни събираше Сиси Графинятя преди повече от десетилитие. Пихме „истински алкохол” и куфяхме на „Пърпъл”. Повече не се видяхме. През 1995 год. тя си „бие камшика” сама, след поредното лечение в Суходол и намират трупа и` пред „Синьото кафене” до националния стадион „Васил Левски”.   Повече от седмица няма кой да я погребе. Прави го старият и` приятел Джони Пенков, който в крайна сметка  откри и обезсмърти съдбата на Сиси.  Само той казал няколко думи на погребението. Дори роднините научили от вестниците. А беше само на 45 през 1995 год.!? Преди няколко години разбрах, че нейни роднини обявили за продажба онази къща, в която Сиси ни събираше. На улица „Мургаш”, до Орлов мост, но никой не проявявал интерес, защото столичани от „жълтите павета” разказвали, че имало страшна прокоба в двуетажната сграда. Разхождали се призраци, скърцали врати, оживявали духове и прозорците се отваряли посред нощ. Измислили легенда, че някакъв роднина на Сиси се обесил в същата къща преди да я намерят до „Синьото кафене”. Може и да е истина – не знам... Според мен духовете са ортаци на Сибила Маринова в оня живот, за който тя си мечтаеше и който не откри. И досега съжалявам, че не я изпратих по пътя  към по-добрия свят...", "date": "2017.12.23", "title": "Мъчен спомен за Сиси Графинята или как демокрацията се оказа бой, глад и разврат"}
{"url": "http://www.faktor.bg/bg/articles/novini/svyat/tramp-svetat-iska-mir-a-ne-smart", "text": "Държавният глава на САЩ Доналд Тръмп приветства налагането на нови санкции срещу Северна Корея заради ядрената й програма, уверявайки, че международната общност се стреми към постигането на мирни отношения с изолираната комунистическа държава, предава AFP. „Съветът за сигурност на ООН гласува с 15 гласа „за“ в полза на допълнителни санкции за Северна Корея. Светът иска мир, а не смърт!\", написа Тръмп в социалната мрежа „Туитър“.", "date": "2017.12.23", "title": "Тръмп: Светът иска мир, а не смърт!"}
{"url": "http://www.faktor.bg/bg/articles/sabota-23-dekemvri-2017-g", "text": "Д-р Андрей Кехайов, хирург Борис Клементиев, изкуствовед Боряна Манолова, главен изпълнителен директор на \"Сименс България\" Д-р Георги Гелев, лекар Илко Димитров, юрист и поет Лидия Шулева, бивш вицепремиер и социален министър Никола Радев, журналист и писател", "date": "2017.12.23", "title": "Събота, 23 декември 2017 г."}
{"url": "http://www.faktor.bg/bg/articles/novini/balgariya/studeno-vreme-s-minimalni-temperaturi-mezhdu-minus-6-i-minus-1", "text": "Днес облачността над страната ще е предимно значителна. Ще духа слаб до умерен вятър от запад-северозапад. През деня, главно в планинските райони ще превали слаб сняг. Студено време с минимални температури между минус 6° и минус 1°. Дневните ще са предимно между 0° и 5°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев. Атмосферното налягане ще остане по-високо от средното за декември.  По Черноморието облачността ще е разкъсана. Ще духа слаб до умерен северозападен вятър. Максимални температури на въздуха: 3-5°. Температурата на морската вода е 9°-10°. Вълнението на морето ще бъде 1-2 бала. В планините няма да е подходящо за туризъм. Ще бъде ветровито. Ще духа силен до бурен вятър от север-северозапад. Облачността ще е значителна и на места ще превали слаб сняг. Максималната температура на височина 1200 метра ще е около минус 1°, на 2000 метра – около минус 5°.", "date": "2017.12.23", "title": "Студено време с минимални температури между минус 6° и минус 1°"}
