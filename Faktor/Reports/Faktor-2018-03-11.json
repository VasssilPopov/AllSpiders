{"url": "http://www.faktor.bg/bg/articles/novini/svyat/tsru-sasht-shte-osiguryat-adekvaten-otgovor-na-novoto-rusko-orazhie", "text": "Директорът на ЦРУ Майк Помпео заяви, че САЩ ще намерят защита от новото руско оръжие, предаде Fox News, цитирана от \"Фокус\".. Коментирайки посланието на президента на Русия Владимир Путин пред Федералното събрание, по време на което той демонстрира новите видове руско оръжие, Помпео заяви, че ЦРУ „буквално не е изненадано от нищо“. „Ние следим това внимателно, както и нашите колеги от Пентагона. Американците могат да бъдат уверени, че ние знаем добре за руските оръжейни програми“, допълни той. Директорът на ЦРУ подчерта, че при усъвършенстване на системите на въоръжение на Русия или Китай, САЩ ще осигурят адекватен отговор.", "date": "2018.03.11", "title": "ЦРУ: САЩ ще осигурят адекватен отговор на новото руско оръжие"}
{"url": "http://www.faktor.bg/bg/articles/velizar-enchev-se-izzhivyava-kato-organizator-na-protesta-za-chez", "text": "Партия „Българската пролет“ и „Възраждане“, чийто председател е Костадин Костадинов, сме официалните организатори на протеста в сряда. Това каза за предаването „Неделя 150“ на БНР лидерът на т.нар. партия „Българска пролет“ Велизар Енчев .   За официалните е ясно, Енчев,  кажи за истинските!  Поне да беше имал доблестта да  споменеш, че това е БСП. И, че тя движи целия маскарад. Иначе е хубаво, че се изживява като организатор заедно със странното явление, според нас, наричащо се \"Възраждане\". Лидерът му не е много наясно какво означава тази дума, както стана ясно от едно тв. предаване. Най-вероятно и той смята като Сидеров, че български народ не е имало преди Русия да навлезе в нашите земи, той вероятно е израснал тогава от зъбите на дракона. Да не говорим за българска нация.    Енчев заяви, че двамата лидери не приемат определението „ренегати“, дадено им от друг гост в предаването.  Костадинов бил напуснал ВМРО, а Енчев – НФСБ, тъй като техните ръководства са измамили своите избиратели, допълни той в право на отговор: \"Не може да влизаш на парламента с програма срещу правителството на Бойко Борисов, а след това да правиш коалиция с него. Не можеш да влезеш в парламента с антиНАТО реторика, а да правиш коалиция с НАТО-вско правителство. Не може да влизаш в парламента с референдум за АЕЦ „Белене“, а  в парламента да участваш в правителство, което затрива проекта. Тогава, кои са всъщтност ренегатите?  Не може да обещаваш на избирателите си 300 лева минимална пенсия, след което да ги мамиш. Не можеш да обещаваш на избирателите си полицай във всяко село, след което да изпълняваш това твое обещание.\" \"На 14-ти март, отново в 10:30 ч. всички организации, които участваха в този протест сме пред Комисията за енергийно и водно регулиране, за да продължим протестите. В този час тя започва официално заседание, което ще бъде открито публично. Особено нелепо е следното му изказване: %Няма нищо лошо ние да организираме хората в автобуси, след като те си плашат пътя да дойдат до София.  Разбирате ли какъв е гневът на хора от Костендил, от Дупница, от Враца, от Благоевград, за да си платят сами билетите и да се качат в тези автобуси, докато господин Джамбазки нарича това „платен протест“. Да, той е платен от самите граждани, от самите потребители на ЧЕЗ и останалите енергийни и водни дружества. Използвам повода да кажа, че протестите ще продължат и не само ще бъдат насочени към енергийните дружества, но ще бъдат насочени и към другите са за водоснабдяване\".", "date": "2018.03.11", "title": "Велизар Енчев се изживява като организатор на протеста за ЧЕЗ"}
{"url": "http://www.faktor.bg/bg/articles/novini/balgariya/putin-prizna-dyado-mi-spiridon-beshe-gotvach-na-lenin-i-stalin", "text": "Руският президент Владимир Путин разказа, че дядо му по бащина линия Спиридон Путин е бил готвач на Владимир Ленин и Йосиф Сталин,  \"Да, дядо беше готвач първо за Ленин, а после за Сталин в една от вилите в Подмосковието”, разказва Путин в новия едноименен филм на журналиста Андрей Кондрашов, който е и говорител в предизборната му кампания.  Той лично не бил ходил в тези резиденции, но \"татко ми е разказвал, че когато дядо още работел за Сталин, му е ходил на гости и са го пускали там, а той наблюдавал случващото се”. Държавният глава сподели също, че след смъртта на Сталин дядо му Спиридон работел и живеел със съпругата си в почивен дом на московския градски комитет на КПСС в Илинское. \"Много е изненадващо, че не са ги репресирали. Очевидно, точно обратното, ценили са ги, давайки си сметка, че това са хора, на които може да се разчита”, констатира президентът. Спомняйки си за дядо си по майчина линия Иван Шеломов, Путин разказва, че е бил на руско-австрийския фронт през Първата световна война. \"Той видял, че в него от отсрещния окоп се прицелва войник от армията на противника и дядо стрелял пръв”, разказва Путин. После Шеломов чул стоновете на ранения австриец от вражеския окоп, допълзял до него и превързал раната, вместо да го довърши с изстрел, а войникът за благодарност му целунал ръка. Путин твърди, че състраданието е присъщо на руския човек. \"Мисля, че това е много характерна черта на нашия манталитет”, смята той.", "date": "2018.03.11", "title": "Путин призна: Дядо ми Спиридон беше готвач на Ленин и Сталин"}
{"url": "http://www.faktor.bg/bg/articles/grazhdanska-otgovornost-poskapnala-zaradi-nekorektnostta-na-dve-kompanii", "text": "Задължителната застраховка \"Гражданска отговорност\" е поскъпнала заради некоректността на две компании в бранша, твърдят от Асоциацията на пострадалите при катастрофи. Нейният председател Владимир Тодоров обяви пред \"Хоризонт\", че двете компании не са изплащали дълго време щети, нанесени от техни клиенти в чужбина. Заради натрупаните дългове с милиони, регулаторът е постановил сметката да бъде разпределена между всички застрахователни компании и техните клиенти, допълни Тодоров: \"Затова, че има две компании, които не са коректни, бяха натоварени от една страна всички застрахователни компании, а от друга страна, скрито бяха вдигнати с около десет лева застраховките на всички потребители в България\" - каза в предаването \"Хора, пътища, автомобили\" на БНР Владимир Тодоров - председател на Асоциацията на пострадалите при катастрофи.", "date": "2018.03.11", "title": "\"Гражданска отговорност\" поскъпнала заради некоректността на две компании"}
{"url": "http://www.faktor.bg/bg/articles/bozhidar-dimitrov-cherveni-podozirat-che-korneliya-ninova-e-v-taen-sgovor-s-boyko-borisov-za-da-razsipe-bsp", "text": "Хора на висока и средна позиция в БСП сериозно се замислят дали Корнелия Нинова не е в таен сговор с Бойко Борисов да работи да разсипе БСП. За всеки случай това се говори, разкри в \"Канал 3\" историкът проф. Божидар Димитров.   \"Аз бях член на Висшия съвет на БСП, когато там се появи Корнелия Нинова. \"Но тя не е член на БСП, как ще е във Висшия съвет\", питаше тогава Антон Кутев, той е от махалата. Той беше най-възмутеният от всички, а сега е солта*ак на Нинова\", поясни Божидар Димитров.   Запитан от водещата Илиана Беновска каква реакция очаква от политиците ни при сигурното преизбиране на Путин за президент на Русия идната неделя, професорът каза: \"Те знаят това от 2-3 години и съответно са се подготвили.   Бойко се движи по линията на цар Борис III - Русия е една голяма мечка, а ние - буболечка, и мечката дори да не иска да ни направи нещо, може да ни смачка\", подчерта историкът, който припомни, че износът ни за Русия е скочил 4 пъти.   Проф. Димитров, който е начело на професорско движение за президентска република \"Кан Кубрат\", призова настоящия държавен глава Румен Радев да не се меси в политиката.   \"И е време да свикне, че е само една протоколна фигура и да не се меси в политиката, както ужасно му се иска. Ако не, да основе една партия и да се бори за повече правомощия, да се меси в политиката и тъй нататък. А сега да стои мирно, когато вдигат знамена, и да не се бърка в неща, които не са негова работа\", подчерта проф. Димитров.   Според него в сегашния си вид българското президентство е нещо излишно. \"В момента президентството харчи пари, нищо не решава - цялата институция. Важни са институциите и хората начело на тях, които вземат решения - в президентството не могат да вземат нито едно решение, освен да гласуват вето на някой закон, който след седмици отново се прегласува\", обобщи Божидар Димитров.", "date": "2018.03.11", "title": "Божидар Димитров: Червени подозират, че Корнелия Нинова е в таен сговор с Бойко Борисов, за да разсипе БСП"}
{"url": "http://www.faktor.bg/bg/articles/novini/balgariya/plamen-georgiev-nikoga-ne-sam-razsledval-razgovora-mezhdu-vanyo-tanov-i-boyko-borisov-zashtoto-takav-nyama", "text": "Това е една голяма фалшива новина. Никога не съм разследвал разговора между Ваньо Танов и Бойко Борисов, защото такъв няма. Разследвахме дали има корупция в митниците. Слушахме и Танов. Това заяви в \"120 минути\" новоизбраният шеф на новия антикорупционен орган Пламен Георгиев. \"Такъв запис обаче не е имало между тях. Месеци след това се появи такъв разговор в медиите. Разровихме всички документи. На лист хартия бяхме извадили разговор и там видяхме какво е пристигнало при нас.  \"Проведен разговор между Танов и непознато лице - мъж, на служебна тема, във връзка с лице наречено Мишо Бирата. Нямахме съдържанието на разговора. Няма как да се изписва всеки един разговор, защото това е огромен обем хартия. Ние не знаем дали този разговор, който изтече в медиите, има нещо общо с този лист. Ние никога не сме били свидетели на този разговор. В последствие имаше друго дело, което го разследва\", каза той.  \"Не знам защо Кутев ме свързва с Цветанов. На заседанието на парламента се казаха куп лъжи, че съм бил зависим човек и нашата институция нямала високо доверие. Нищо от това не е вярно\", смята Георгиев. \"Всеки, срещу когото имаме сигнал, ще бъде разработен. Ако се съберат доказателства, ще подадем информация към прокуратурата\", отсече той. \"Депутати ме питаха кои хора ще предложа за членове на комисия. Ще избера тези, които да експерти. Г-н Николов е един от вариантите, защото е професионалист. Ще избера експерти във всяка една сфера - един за незаконно придобитото имущество, такъв с публичния регистър, такъв за конфликта на интереси и т.н.\" каза Георгиев. \"Аз съм улеснен, защото имам пряк поглед върху много експерти. Техните биографии ще разсеят всякакво съмнение, че нещата са нагласени. Ще преценя кой да е член, но аз избирам. Не знам вече дали депутатите ще се съгласят да ги гласуват. Отнели сме 109 милиона лева от комисията за незаконно придобитото имущество. Аз вече работа там нямам. Машината работи идеално. Искам да съм полезен\", каза още той.", "date": "2018.03.11", "title": "Пламен Георгиев: Никога не съм разследвал разговора между Ваньо Танов и Бойко Борисов, защото такъв няма"}
{"url": "http://www.faktor.bg/bg/articles/novini/svyat/rusiya-e-izstrelyala-novata-svrahzvukova-raketa-kinzhal", "text": "Русия е изпитала успешно нова свръхзвукова ракета, определена от руския президент Владимир Путин като \"непобедимо оръжие\", предаде Франс прес. Новината съобщи днес руското министерство на отбраната, цитирано от БТА. Ракетата \"Кинжал\" е била на борда на руски изтребител МИГ-31, излетял от летище в южния руски военен район. Изпитанието е протекло, както е било планирано. Хиперзвуковата ракета е достигнала целта си, се посочва в съобщението. В него се уточнява, че в този руски военен район ракетата е била разгърната още от 1 декември. Путин е готов да обсъди ракетния въпрос със САЩ Във видео, качено в ЮТюб от руското министерство на отбраната, се вижда излитането на изтребителя с ракетата. После той се приземява на фона на бойна музика. Ракетите с висока степен на точност \"Кинжал\" са предназначени да унищожават цели на земята и в морето, припомня руското ведомство и допълва, че в света не съществува еквивалент на \"Кинжал\". За да транспортира новата ракета, изтребителят МИГ-31 е трябвало да бъде модернизиран, уточнява във Фейсбук руският вицепремиер Дмитрий Рогозин. Путин изрази съжаление за обединението на Германия: Проявихме некомпетентност Първото изпитание на ракета \"Кинжал\" става седмица преди руските президентски избори на 18 март, на които се очертава да победи Владимир Путин. В реч пред парламента на 1 март Путин увери, че скоростта на ракетите \"Кинжал\" е 10 пъти по-висока от тази на звука и че те могат да \"излъжат\" съществуващите противоракетни системи. Тогава той призова западните страни да си дадат сметка на руската военна мощ, като същевременно увери, че не заплашва никого. Напрежение между САЩ и Русия заради обявените от Путин нови оръжия Същевременно днес американският министър на отбраната Джим Матис, който е на посещение в Оман, каза, че новите руски оръжия оставят Вашингтон безразличен, предаде Франс прес. Той визираше речта на Путин от 1 март, когато руският президент представи новите оръжия на Русия с помощта на много кадри. \"Когато погледнах откъсите от онова, което Путин представи, не виждам никаква промяна в руския военен капацитет и не виждам системите, за които той говори да променят съотношението на военната сила\", каза Матис. \"Те не налагат никаква промяна в нашата политика на разубеждаване\", допълни той и определи речта на Путин като \"разочароваща, но не и изненадваща\".", "date": "2018.03.11", "title": "Русия е изстреляла новата свръхзвукова ракета \"Кинжал\""}
{"url": "http://www.faktor.bg/bg/articles/shef-ot-kgb", "text": "Чрез видеовръзка с Москва \"120 минути\" на Би Ти Ви излъчи интервю с Михаил Любимов, полковник от КГБ, който в съветската епоха оглавява бюрата на службата във Великобритания и Дания. Дългогодишен активен шпионин под дипломатическо прикритие в Лондон, който толкова добре е имитирал симпатии към Запада, че се внедрил сред политическия и бизнес елит. , човекът, който винаги се появявал на публични места с най-красивата и актуална актриса. Дипломатическото му прикритие е взривено през 1964 г. и британските служби му предлагат да работи за тях. След като Любимов отказва, той е обявен за персона нон-грата. След завръщането си в Москва оглавява английския отдел на КГБ. След промените Любимов, вече като писател, скандализира руското общество с разказ за таен план, наречен „Голгота”, според който КГБ инспирира падането на комунизма и установяването на „див капитализъм”. Този „див капитализъм” трябва толкова да смаже хората, че те самите да започнат да изпитват носталгия по социалистическото минало. Публикуването му в Русия в началото на 90-те предизвиква буря.   той каза: \" КГБ не е някаква малка барака, в която всички знаят всичко за всекиго другиго. Аз съм работил в разузнаването на КГБ зад граница, това е една съвсем друга организация, сега това се нарича Служба за външно разузнаване. Откъде мога да знам какво се е случвало вътре в страната? Това са въпроси, много далече от нашите – ние работихме срещу американците главно, срещу англичаните, срещу НАТО, срещу онези, които са заплаха за страната. Работихме с тогава нашите близки съюзници, българи, унгарци, поляци. Не говорим изобщо за литовците, които бяха в нашата резидентура като част от съветското разузнаване.\" .  \"Ние дадохме чадъра, но изпълнители бяха българите. И това беше направено по личната молба на Тодор Живков, който имаше съответните претенции към Марков, нали е така? Защото той беше женен за дъщеря му – така ли е, ако не бъркам нещо? Водещият го поправи, че няма такова нещо. \" Но е имало някаква връзка, имало е връзка между тях, с дъщерята на Живков. Защо българите го убиха?\", отговори полковникът. \" Не само не вярвам, смятам, че това са го направили западните спецслужби или някаква организация, която работи срещу Русия, която дори не се контролира от Западните специални служби. Защото в Лондон има много сериозна опозиция, но и голям брой хора, които се крият от руското правосъдие, разни магнати, олигарси и т.н. Убеден съм твърдо, че по същия начин е убит Литвиненко, който изобщо не представлява никакъв интерес – подполковник, началник на охраната на Березовски. На кого му е притрябвал, какво може да знае този човек? Това е вътрешна борба. Кого смятате за идиоти – да ходим с полоний из цял Лондон, да оставяме навсякъде следи, не се правят така нещата, това е една сериозна операция. Вземете историята на която и да е операция, пълна глупост е някакъв идиот да тича с полоний из Лондон, защо полоний, нима няма цианкалий, нима няма други методи?\" \" – аз достатъчно сериозно съм изследвал този въпрос и чудесно зная… Аз имах подчинени хора, които отговарят за тези неща, но за огромно съжаление, през цялото съветско време след Сталин, след убийството на Бандера, не сме убили нито един предател.  Смятам, че предателят по онези закони от онова време, подлежи на смъртно наказание. Защо не ги убиваха? По една много проста причина – след смъртта на Бандера, а Бандера го уби наш агент – Сташински, с изстреляна струя цианкалий в лицето му. Като по идея, тази отрова не би трябвало да оставя никакви следи.   Но дори и това не е най-важното, важното е, че Сташински се влюби в една германка, нашите направиха сума ти глупости, накратко – той избяга в Западна Германия и разказа за всичко, което се е случило. Такъв шум се вдигна, че Хрушчов каза: „Другари – какви ги вършим, за какво ни трябва това компрометиране на съветската власт? Забранявам всичките тези неща!” При Сталин автоматично тръгваше група и се занимаваше със застрелване, не толкова ги тровиха. Да речем избягалия началник на отдел от ОГПУ на ЧК, нашето разузнаване – него агентът го закла с кинжал, турчин, а той беше азербнайджанец – Алибеков, се казваше, и го хвърлиха в езерото. Бяха убити (…) мога да изброя много\", разказа той. Светослав Иванов попита Михаил Любимов:   в Съединените щати?\". Той отговори така: \" Много актуален въпрос, занимавал съм се, когато работех в съветското разузнаване. Знам много случаи на наша намеса в изборите. Сега няма да говоря за тези неща, разбира се, участвали сме с намеса в изборите във Финландия, в Индия, където имаме позиции – икономически, и можехме да оказваме икономическо въздействие. Т.е. президентът получаваше някаква изгода от хора, които работят за нас – икономическа изгода за страната си. Да, там оказваме въздействие, но това, което казват американците… Честно казано, аз съм стар разузнавач, който познава нещата, не мога да си представя как може да се окаже въздействие там… Да, може да са подслушвали, да, добре… Американците подслушват цяла Европа. Това е една от задачите на разузнаването. Но да окажем въздействие, да влияем на една такава машина като великата Америка, разбирате, че това няма как да стане, никога не сме си поставяли такива идиотски задачи. Това е поредната партенка, измислена от демократическата партия. Това е чиста измислица.\"", "date": "2018.03.11", "title": "Шеф от КГБ: Убийството на Георги Марков бе по лична молба на Тодор Живков"}
{"url": "http://www.faktor.bg/bg/articles/novini/balgariya/edna-balgarka-pishe-do-ruskiya-patriarh-oskvernihte-natsionalniya-ni-praznik", "text": "Като българка искам да изкажа възмущението и обидата си от Вашата реч. Произхождам от православно българско семейство, като чичо ми и дядо ми бяха свещеници. Бидейки поканен като гост на честването на 140 годишнината от Освобождението на България от турско иго, Вие си позволихте да прекрачите прага и въпреки, че бяхте поканен в качеството си на духовен водач, превърнахте визитата си в политическа пропаганда.             Смея да Ви напомня, че БПЦ бидейки автокефална, а Българската държава – независима, нямате право, нито като духовен водач, нито като политик, да поучавате, определяте, критикувате и налагате позиция на нашия народ! С речта си Вие престъпихте всякакъв дипломатически протокол, като лично обидихте президента на държавата ни и целият български народ като си позволихте да ни вменявате чувство за вина, че благодарим не само на Русия, но и на всяка друга нация, чиито войници са оставили костите си на Българска земя!             С вашият призив за благодарност към Русия Вие осквернихте националният ни празник като отрекохте нашият собствен принос в борбата ни за църковна независимост и принизихте дейността на българските революционери и героизма на българските опълченци! И след като Вие в речта си заявихте: „Ние сме за историческата истина, ние я завоювахме със своята кръв“, нека си кажем истината! Вярвайки, че говоря от името на стотици хиляди българи, искам да заявя, че ние като народ отказваме да вярваме на митовете на Руската пропаганда. Подтикнати от апела Ви, в търсене на историческата истина, нека се върнем назад в историята. Тя е пълна с примери, които доказват, че истинската цел на вашата държава винаги е била да завладява, подчинява, експлоатира и унищожава.             Ваше Светейшество, не се изисква. Русия не е Бог, че да и благодарим, за съществуването си. Главната стратегическа цел на Русия е да завладее Босфора и Дарданелите и да превърне България в Задунайска Губерния. Вашите войници са дошли като завоеватели и умират за императора и родината си, а не за освобождението на нашия народ!             Как да сме Ви благодарни, когато всичките Ви действия доказват обратното? Руските официални органи и Руските дипломати не употребяват думата България. В манифеста от 12/24.04.1877 г. на император Александър II, с който се обявява войната на Османската империя, името България не се споменава, а ние вместо „българи“ сме наречени „християни“ и „верноподаници“. Защо в договора от Сан Стефано не се споменава България, а сме принизени до „Балканска област“? Това може да се прочете в архивите на руския окупационен фонд. Защо криете Санстефанския договор? В нашите архиви се съхранява само копие. Оригиналът е във вашите архиви, до които не е разрешен достъпът на български историци. Вашата църква обявява Българската църква за незаконна през 1872 г. Нима българските владици заточени като „бунтовници”, по искане на Русия, са ваши братя? Нима и този акт е продиктуван от желанието Ви за свободна и независима България?             Схизмата на руската църква против нашата е наложена през 1872 г. и отменена едва през 1945 г. Граф Игнатиев, на който от благодарност кръщаваме булеварди и издигаме паметници, ни нарича „суров материал, без достатъчно кадри за образуване на самостоятелно княжество“. Защо на подписването на Сан Стефанския договор не са допуснати българи, които да изкажат своето мнение.? Българи, които да представляват народа ни, чиято държава се възстановява с подписването на този договор? И като израз на вашата безгранична любов, оценявате жертвите и разноските по нашето „освобождение“ ги включвате като кръчмарска сметка в чл. 8 на временния Сан Стефански договор и в чл. 22 на Берлинския договор.             Ваше Светейшество, как да повярваме, че загрижена за православните българи, Русия идва да ни „освободи“, когато броени години преди тази война в собствената Ви държава православните крепостни селяни са се продавали като добитък. Как да Ви вярваме, че милеете за българските деца взети като кръвен данък за еничари, когато цената на четири годишно крепостно момче в Русия е 5 рубли, на едногодишно 50 копейки, а цената на една крава е 2 рубли. В своя трактат М. Грибовски доктор по право изтъква, че изпращането на малки деца в робство било проява на мъдрост от страна на техните майки, давало им възможност да укрепнат физически и да се развият умствено, предпазвайки ги от неразумни постъпки. И тези хора са се загрижили за нас?             Вие не искате просто благодарност. Вие  И за това като гражданин на света искам да благодаря на Русия за нашето освобождение, за освобождението на Финландия, Литва, Латвия и Естония. За пакта Молотов-Рибентроп и освобождението на Полша. За наглостта Ви да сключите договор с нацистка Германия и да започнете война за подялбата на Европа, но като Ви излязоха криви сметките се превърнахте в „освободители“. Искам да Ви благодаря за Народния съд, Берлинската Стена и Пражката Пролет. Ако съм пропуснала нещо, моля да ме извините!             Вашата арогантна реч е демонстрация на имперската руска политика, на желанието Ви за доминация и явна демонстрация на липсата Ви на респект към България. Не виждам никаква разлика между вашето поведение и това на Никита Хрушчов. Явно само преклонната Ви възраст и факта, че трудно се навеждате Ви възпряха да си свалите обувката и да тропнете с нея по масата.             Вие като водач на Руската Православна Църква трябва да сте ни благодарен, че сме простили на църквата Ви за отношението и към България и че сме Ви поканили като гост на такава светла за нацията ни дата! Всеки път, когато се кръстите си спомнете на коя държава дължите религията си! Когато застанете на амвона, четейки евангелието на старобългарски език, на Кирилицата, която ние сме ви дали, се замислете, Вие които сте държава от едва 300 години и пишете с нашите букви, и прославяте Бог на нашия език, КОИ СТЕ ВИЕ ДА ИСКАТЕ ДА ВИ БЛАГОДАРИ НАШАТА 1300 годишна държава, която Ви е дала всичко това !?", "date": "2018.03.11", "title": "Една българка пише до руския патриарх – осквернихте националния ни празник"}
{"url": "http://www.faktor.bg/bg/articles/ramadan-atalay-kato-sadnik-neadekvatnoto-povedenie-na-premiera-dovede-do-skandalite-s-chez", "text": "\"В политиката винаги се казва, че случайността помага на подготвения. И ако в правителството бяха подготвени за тази продажба на ЧЕЗ, сигурен съм, че тези скандали нямаше така да бъдат продуцирани. Така обобщи скандалите около сделката за ЧЕЗ депутатът от ДПС Рамадан Аталай в \"Беновска пита \" на Канал 3. И разви една теория, не ти е работа\" \"Случайно да си спомняте, че когато ЕОN си продаде предприятието на \"Енерго Про\", някъде в страната да имаше тогава протести? И тогава ли не се е знаело как и по какъв начин ЕОN продава акциите си\", припомни Аталай.   Той изтъкна, че проблемът е \"неадекватното поведение на премиера и на всички по веригата\", след като всички разузнавателни институции обявиха, че са знаели за готвената продажба.   \"За мен щом като ДАНС, ДАР и всички други институции в държавата знаят - те казаха, че са проследили информацията, че от 2015 г. е подготвено това. И какво правим? Защо трябваше някой да излезе и да пита \"държавата ще вземе ли участие\".   Значи държавата знае, и така стигаме до едноличното решение на министър-председателя, поискал оставката на министъра на енергетиката. Това беше искрицата, от която започна да се създава недоверие в търговските взаимоотношения между двете фирми\", припомни хронологията Рамадан Аталай.   Той бе категоричен, че \"държавата няма никаква работа в нито едно от дружествата, но тя трябваше да бъде наясно как протича продажбата на едно предприятие, което доставя услуги на 3 млн. жители\", посочи Рамадан Аталай.   Той изрази опасенията си, че е налице тенденция на напускане на страната от стратегически инвеститори, какъвто е ЧЕЗ: \"Проблемът тук не е на кого ЧЕЗ продава бизнеса си, а защо чуждият бизнес и инвеститорите напускат България\", каза Рамадан Аталай.   Аталай категорично подкрепи енергийния министър Теменужка Петкова, която обяви за балансиран и компетентен министър. Рамадан Аталай намекна, че в атаката срещу нея прозират и работодатели, прицелени в заемане на позиции в енергетиката, за да си гарантират евтин ток.   \"Работодателите бяха против министър Теменужка Петкова, те подтикваха една част от ГЕРБ да искат оставката на госпожа Теменужка Петкова, защото опитват да се настанят в енергетиката, за да получават по-евтин ток отколкото в момента\", каза Аталай.", "date": "2018.03.11", "title": "Рамадан Аталай като съдник: Неадекватното поведение на премиера доведе до скандалите с ЧЕЗ"}
{"url": "http://www.faktor.bg/bg/articles/petak-13/naslednitsi-na-ubiytsite-na-sinovete-na-rayna-knyaginya-iskat-da-bade-spasen-posledniyat-y-dom-v-sofiya", "text": "Популизмът и цинизмът на българските социалисти/комунисти е безграничен. Преди седмица Младежкото обединение на БСП в район \"Сердика\" призова гръмко софийската община да реставрира къщата, където е живяла Райна Княгиня. Ето какво заявяват младите последователи на др. Нинова: „Ние, младежите от БСП-район Сердика, гр. София, като отбелязваме 140 годишнина от освобождението на България от османско иго, почитаме и паметта на великата българска възрожденка Райна Попгеоргиева, известна като Райна Княгиня, поднасяйки цветя на нейната къща в София. В тази къща тя прекарва последните години от живота си.\" Днес в свободна и демократична България къщата на героинята на Априлското въстание (1876) е затворена и неподдържана от години. Младежката организация на БСП в район \"Сердика\" се обявява за нейната реставрация и настоява Столичният общински съвет да вземе необходимите мерки. \"Трябва да ценим културно-историческото си наследство,   и подвига на нашите борци за освобождение от османско иго”, призовават младите социалисти.  Чудесна патриотична инициатива на пръв поглед, но БСП, като самообявила се за наследник на БКП, трябва най-напред да се покае за избитите и репресирани синове на тази българска героиня? Съдбата на фамилията в годините на комунизма е наистина трагична. За нея в историята и учебниците няма нито дума, защото тежко ще бъде демаскиран кървавият образ на БКП.  Историкът Янко Гочев разказва с няколко думи съдбата на семейството, показвайки една снимка със синовете на Райна Попгеоргиева, която е с неустановена датировка:    Четири от нейните общо пет деца стават жертва на комунистическия терор след преврата на 9 септември 1944 г.  - герой от войните, с 5 ордена ''За храброст'' и медали за военни заслуги, концлагерист и затворник, убит от комунистите в затвора в Ловеч на 30 март 1954 г. - умира няколко години след края на Втората световна война.  - с 3 ордена ''За храброст'' от войните. Изчезва безследно на 10 октомври1944 г. на път за работа, разстрелян без съд и присъда от комунисти. Синът му Христо Дипчев - офицер, въдворен от комунистическата власт в концлагера Богданов дол. А внукът Владимир (правнук на Райна княгиня) завършва с отличие инженерство, но го уволняват от завода на третия ден след постъпването, тъй като досието като неблагонадежден върви по петите му.  - с орден ''За храброст'' от Първата световна война дълги години лежи по лагерите. Лишават го дълги години от пенсия, не разрешават на децата му да следват. Умира през 1964 г. в Бургас. Така комунистите със завидна последователност и методична жестокост успяват  постижение, с което дори османските турци не могат да се похвалят.  Може ли днес еднозначно да бъде оценена ''патриотична'' постъпка на младите български социалисти/комунисти от район „Сердика”? В какъв символ те смятат да бъде превърната тази спасена историческа къща? Освен физическото оцеляване на сградата трябва да спасим и години наред прикриваната истина за живота на синовете на Райна Княгиня. Историята не може да се използва за политическа упротреба само с романтичните й части. Тази свята къща трябва наистина да оцеле, но за да се превърне в музей, който да разказва за съдбата   Обнадеждаващото в случая е, че преди младите социалисти да заявят популистката си идея, Община София вече е предприела необходимите мерки и финансово обезпечаване на проекта за реставриране на къщата. Младите последователи на др. Нинова няма нужда днес да кичат с цветя  лицемерно студента къща на героинята, а да осъзнаят злодействата на предците си и да искат прошка от невинните жертви. Младежите от БСП \"Сердика\" кичат с цветя къщата на Райна", "date": "2018.03.11", "title": "Наследници на убийците на синовете на Райна Княгиня искат да бъде спасен последният й дом в София"}
{"url": "http://www.faktor.bg/bg/articles/nikolay-volev-istinata-e-che-az-ne-sam-bil-chenge", "text": "Тази седмица Нова телевизия ни среща с един от най-емблематичните български режисьори на всички времена - Николай Волев. В последно време той отново насочи прожекторите към себе си с автобиографичната си книга „Девствената проститутка\". Тя има 400 страници от един живот. Сред тях са връзките с Държавна сигурност, напускането на България по времето на комунизма, завръщането, снимането на филми като „Маргарит и Маргарита”, „Двойникът”, „Господин за един ден” и „Да обичаш на инат”. Волев разказва и за големите си любови, сред които е и актрисата Йорданка Кузманова. „Истината е, че аз не съм бил ченге. Няма скелети в гардероба ми”, категоричен е легендарният ни режисьор. Той казва, че след бягството си от България и завръщането си по време на комунизма, на косъм се е отървал от тежка присъда. „Страхът от смъртта е най-унизителното нещо. Щастлив съм, че никога не съм го изпитвал”, споделя още Волев около година, след като е опериран от тумор на белия дроб. Режисьорът говори и за любовта. И казва, че има разлика между истинските и мимолетните връзки. „Сега е времето на ментетата в любовта”, категоричен е Волев. По отношение на работата си той споделя виждането на колегата си Франсис Форд Копола, че е много лесно един режисьор да се помисли за Господ.", "date": "2018.03.11", "title": "Николай Волев: Истината е, че аз не съм бил ченге"}
{"url": "http://www.faktor.bg/bg/articles/politika/na-vseki-kilometar/dozhivyah-da-me-obizhdat-i-na-treti-dyado", "text": "Националният ни празник 3 март ми даде повод да напиша няколко статии, в които изразих мнението си за този ден,който не обединява, а разделя българите. И дава повод за чуждопоклонничество, което само по себе си е отрицание на понятието \"национален празник\". Практически определени среди у нас превърнаха националното в междунационално. И естествено празникът изчезна. Останаха скандалните и провокационни приказки на един чужденец – руският патриарх Кирил, разправиите между политици – българофили и българофоби, проруската медийна пропаганда и унизително приклекналата за целуване на ръка вицепрезидентка. Това бе тая година 3 март. Как ще бъде догодина е рано да се каже. Дано сме разбрали,че не е хубаво  Никоя друга държава така не прави. Не е морално, не е патриотично. Но в тази връзка и по повод написаното от мен, отново негодници пуснаха лъжата, че видите ли Йорданов имал \"трети дядо\". И то не какъв да е дядо, а дядо – убиец на ястребинчета. Та във връзка с тази лъжа пиша този текст, с който искам да заявя на тъпанарите, че нямам \"трети дядо\". Дядо Иван и дядо Александър, на когото съм кръстен, са моите единствени дядовци. Вярно е, че дойдоха времена, в които човек може да си избере социален пол. Може да си избере и „социален дядо” – трети, четвърти, пети дори. Можеш   Но аз принадлежа на поколението с двама дядовци – по бащина и по майчина линия. И с две баби – техните булки.  Първият ми дядо, по майчина линия, е дядо Иван от село Бреница.Това е онова врачанско село в което отдавна не карат с вино воденица. А някога какво вино само правеше дядо! Оцелял бе той в сраженията при завоя на река Черна в Първата световна война. Върнал се у дома, запретнал ръкави – орал, сял, жънел, вършеел, лозе гледал, жива стока чувал, че и майстор железар си падал. Намерил си и работлива стопанка – баба ми. Задомили се. Вдигнали свой дом. Четири деца им се родили. Но страшна беда ги сполетяла. Тя сполетя и целият ни народ. Появили се лошите хора и им прибрали земята и „животинките” за „общо ползване”. Тръшкал се дядо, попържал ги, те пък му отговорили с прикладите на пушките. Но животът е по-силен от лошите хора. Помня как дядо се връщаше към залез слънце от текезесето капнал от умора, но не подвиваше крак, а веднага се хващаше за мотиката, за да прекопае градината. Дълго мога да разказвам за него. Дядо Александър, по бащина линия, е родом от Свиленград. След Първата световна се заселва в Бяла Слатина и става чиновник в Земеделска банка. Баща ми, Ациката, както го знаеха неговите връстници, завършва право в Софийския университет, пише стихотворения. Но  година и новата власт бързо го отказва от мерака му да работи като юрист. А причината е елементарна:спомнили си местните комунисти, че той много се бил радвал, когато през войната сме си върнали Южна Добруджа, бил легионер, т.е. патриот. А това в държава, в която народът трябва да бъде приучен да обича своите окупатори, е много лошо. Но както и да е. Излиза татко от кауша, излиза жив и от \"трудовите войски\", и заминава за Варна, където среща дъщерята на дядо Иван. И в един хубав зимен ден на 1952 година за първи път проплаква моя милост. Всички новородени плачат. Но моят рев е бил кански. Защото се оказва, че вместо да се родя във Варна,    На снимката(в галерия) виждате баща ми заедно с голямата българска поетеса Елисавета Багряна. Знаеха се от времето \"преди\". Снимката е от Варна, от Дома на писателите.  Запомнил съм дядо Александър като важен, достолепен, винаги изрядно облечен. Къщата му бе край „барата”, но след като почина и тя си отиде. Затова пък в Бяла Слатина има паметник и площад на името на местната терористка – убийцата Цола.  Дядо Иван и дядо Александър отдавна ги няма. А аз какво доживях? Доживях да ме обиждат на „трети дядо”. Гьостерица да имах, щях да я развъртя. На улицата да ги срещна плесница ще им зашлевя. Защото са негодници. Една надеждица ми е останала. Все още вярвам, че все някога ще се свършат клеветниците в нашата България.", "date": "2018.03.11", "title": "Доживях да ме обиждат и на „трети дядо”"}
{"url": "http://www.faktor.bg/bg/articles/novini/svyat/ubit-li-e-nachalnikat-na-generalniya-shtab-na-ruskata-armiya-gerasimov", "text": "След падането на АН-26 в Сирия връзката с началника на Генералния щаб на руската армия Валерий Герасимов на авиобазата \"Кхеймим\" е прекъсната. Това съобщават руски опозиционни медии, цитирани от Infoaccent.net. Потребителят на социалната мрежа \"Twitter\" Сергей Tюкалов, който е и редактор на новинарското издание \"Антипутин\" пусна пост на страницата си в социалната мрежа, в който, като се позодава на достоверни източници, написа за смъртта на руския генерал: „Най-вероятно в Сирия е убит началникът на Генералния щаб на армията на Руската федерация Герасимов! В момента, когато самолет АН-26 се е взривил, той се е намирал на авиобазата „Кмеймим“, където е разработвал план за авиобамбардировки над домовоте на жителите в сирийските селища Африн, Идлип, Алепо. Полуделият Путин праща гръмотевици и мълнии, това е заради Украйна!”, пише Тюкалов. Официално Кремъл мълчи за съдбата на Герасимов. Ако смъртта му наистина се окаже факт, тя ще бъде поредния тежък удър за режима на Путин преди изборите.", "date": "2018.03.11", "title": "Убит ли е началникът на Генералния щаб на руската армия Герасимов?"}
{"url": "http://www.faktor.bg/bg/articles/novini/svyat/putin-vie-s-vsichkiya-si-li-ste-vrashtaneto-na-krim-v-granitsite-na-ukrayna-ne-e-vazmozhno", "text": "Руският президент Владимир Путин заяви, че връщането на Крим в границите на Украйна не е възможно при никакви обстоятелства, съобщава TAСС, цитирана от \"Фокус\".  В рамките на интервю за филма на Андрй Кондрашов „Путин“, разпространено в социалните мрежи, на въпроса дали е възможно полуостровът да се върне в границите на Украйна, руският държавен глава отговори: „Вие с всичкия си ли сте? Няма такива обстоятелства и няма да има никога“.", "date": "2018.03.11", "title": "Путин: Вие с всичкия си ли сте?  Връщането на Крим в границите на Украйна не е възможно"}
{"url": "http://www.faktor.bg/bg/articles/matis-izklyuchitelno-nerazumno-e-da-se-izvarshvat-gazovi-ataki-sreshtu-iztochna-guta", "text": "Американският министър на отбраната Джеймс Матис заяви в неделя, че би било „изключително неразумно“ от страна на сирийския режим да извършва газови атаки срещу Източна Гута, съобщава AFP, цитирана от \"Фокус\".  „Пояснихме, че би било изключително неразумно да се използва газ срещу хора, цивилни или на бойното поле“, заяви Матис пред репортери, в рамките на дискусия, съсредоточена около ситуацията в контролирания от бунтовници сирийски анклав Източна Гута.", "date": "2018.03.11", "title": "Джеймс Матис: Изключително неразумно е да се извършват газови атаки срещу Източна Гута"}
{"url": "http://www.faktor.bg/bg/articles/ekaterina-zaharieva-shte-uchastva-v-tristranna-sreshta-s-kolegite-si-ot-rumaniya-i-gartsiya", "text": "В понеделник заместник министър-председателят и министър на външните работи Екатерина Захариева ще участва в тристранна среща в Букурещ с колегите си от Румъния и Гърция. Там заедно с Никос Кодзиас и домакина Теодор Мелешкану ще обсъди регионални въпроси. Това съобщиха от пресцентъра на Министерството на външните работи. Сред тях е темата за европейската перспектива за Западните Балкани. Тя е приоритет на Българското председателство на Съвета на ЕС, но се радва на подкрепа както от Гърция, така и от Румъния, която ще бъде ротационен председател през 2020 г. Ще бъде обсъдена и сигурността на региона, включително енергийната.  Това е десетата среща в този формат. Домакин на следващата ще бъде Гърция. Диалогът между трите страни е интензивен не само на ниво външни министри. През декември 2017 г. премиерите на трите държави се срещнаха в Белград по покана на президента на Сърбия Александър Вучич.", "date": "2018.03.11", "title": "Екатерина Захариева ще участва в тристранна среща с колегите си от Румъния и Гърция"}
{"url": "http://www.faktor.bg/bg/articles/novini/svyat/shoygu-rusiya-testva-210-probni-orazhiya-v-siriya", "text": ". Русия е тествала 210 пробни оръжия в Сирия, това е разкрил министърът на отбраната Сергей Шойгу в свое интервю, включено в новия филм на Андрей Кондрашов „Путин“, предава ТАСС.  „Ние изпробвахме 210 образцови оръжия. Тествахме ги със сирийците на бойното поле“, заяви Шойгу, според когото руската армия си е извадила нужните изводи от тестовете, като по неговите думи „в бъдеще те ще съхранят живота на тези, които воюват с това оръжие“.", "date": "2018.03.11", "title": "Шойгу: Русия тества 210 пробни оръжия в Сирия"}
{"url": "http://www.faktor.bg/bg/articles/makron-razkritikuva-donald-tramp", "text": ". Президентът на Франция Еманюел Макрон разкритикува американския си колега Доналд Тръмп заради неговото решение да изтегли страната си от Парижкото споразумение за климата, пише Washington Post, цитиран от \"Фокус\". По време на форум, посветен на слънчевата енергия в Делхи Макрон се срещна с жени, обучавани да станат соларни електроинженери и ги похвали, че те се борят за разширяването на ролята слънчевата енергия „въпреки, че някои страни решиха да напуснат Парижкото споразумение“. Форумът е организиран от „Международния слънчев съюз“ – международен орган, който развива ефективната употреба на слънчевата енергия и намаляването на зависимостта от фосилните горива.  На свой ред присъстващият на форума индийски министър-председател Нарендра Моди призова към обединени усилия за засилването на ролята на възобновимата енергия и заяви, че Съюзът ще помогне да се постигне по-голяма енергийна сигурност.", "date": "2018.03.11", "title": "Макрон разкритикува Доналд Тръмп"}
{"url": "http://www.faktor.bg/bg/articles/novini/balgariya/zashto-dbg-poe-kurs-anti-gerb", "text": "Движение “България на гражданите” (ДБГ) замразява членството си в Реформаторския блок и няма да участва в органите на управление на коалицията. Решението е взето от Националния съвет на формацията, а поводът е липсата на опозиционност в политиките на Блока, съобщават topnovini.bg. От ДБГ настояват за незабавна оставка на премиера Борисов и \"корупционното му управение\". От движението, оглавявано доскоро от Меглена Кунева, искат предсрочни избори и създаване на анти-ГЕРБ коалиция и на \"анти-ГЕРБ общности по места, които да са в основата на алтернатива на наложеното от ГЕРБ задкулисно управление\".  Това стана ясно от последните изяви на новия лидер на партията Димитър Делчев. Действията на стопяващата се политическа формация обаче озадачават анализаторите по няколко основни причини.  Първо - анти-ГЕРБ риториката идва след като Реформаторския блок (където ДБГ на практика членува и до днес) бе коалиционен партньор на Борисов, а бившият лидер Меглена Кунева дори бе вицепремиер. Второ - малко известен факт е, че именно ГЕРБ помогна за европейската легализация на движението, помагайки му да стане част от Европейската народна партия. Ресорни журналисти и до днес си спомнят как на събития, свързани с ЕНП и посещения на лидерите им, активисти са търсили подкрепа от ГЕРБ дори за запълване на зали. Тъй да се каже - \"храни куче, да те лае\". Обръщането на курса на ДБГ на първо четене изглежда начин да си върнат част от електората, гравитиращ около традиционната десница. Това обаче е доста спорен ход, тъй като в последните години партията води изключително непоследователна политика. Само за пример - през ноември, след заседание на Националния съвет на формацията, ДБГ излезе с остро предупреждение към всички останали партии в РБ, в което се казваше: “Всяко разделение ще повтори печално съдбата на парламентарната група на Реформаторския блок, разцепена от собствения си съпредседател, тогава председател на ДСБ.” В същата декларация се казваше, че всяко разцепление в дясното на практика ще доведе БСП на власт. Пет месеца по-късно хората на Делчев правят точно това, срещу което се обявиха. Интересен нюанс от последните месеци е и поведението на бащата на новия лидер на ДБГ Димитър Делчев. Изпълнителният директор на Българската петролна и газова асоциация Андрей Делчев заяви в “Тази сутрин” на bTV, че за половин година от българската акцизна централизирана информационна система (БАЦИС) са  изчезнали около 300 000 транзакции. Това, по думите му, означавало стотици милиони левове, тъй като зад всяка транзакция стояла влакова композиция или танкер с горива. Сотир Цацаров отрече думите му, а бившият депутат Антон Тодоров излезе със статус в социалните мрежи, припомняйки интересни моменти от биографията на Делчев-старши: 1. На 23 октомври 1998 г. се провежда учредителното събрание на работническо-мениджърското дружество (РМД) „Техноимпекс-98“ АД, което от висши седесарски фактори е решено, че трябва да приватизира външнотърговското дружество „Техноимпекс“. Да го приватизира, както вече знаете много добре, като за „наши хора“. Председател на учредителното събрание на РМД-то, удостоен с голямо доверие както от седесарските гаулайтери по това време, така и от другарката Нинова, е другарят Андрей Делчев. По това време той е управител на „Евролекс-България“ ООД и очевидно не случайно е избран на тази важна позиция.  2. Два месеца по-късно, на 29 декември 1998 г. в сградата на Министерството на търговията и туризма, се провеждат преговори с потенциалния купувач на 67 % от акциите на „Техноимпекс“ ЕАД-гр. София. Комисията на министерството се оглавява от Христо Михайловски, с прякор „Зетя“, защото той е зет на тогавашния председател на НС и втори по властови възможности в СДС Йордан Соколов (в миналото си съветник в Държавния съвет на Народна република България). Потенциалният купувач се представлява от другарката (тогава безпартийна седесарка и г-жа) Корнелия Нинова-изпълнителен директор на РМД „Техноимпекс-98“ АД, г-н Андрей Делчев и г-жа Стойка Куртева.    Андрей Делчев рамо до рамо с Корнелия Нинова  води преговорите за тази сделка, която две години по-късно ще бъде описана във официална книга на НС на БСП, анализираща дивата корупция по времето на Иван Костов и СДС като „съмнителна сива сделка“. Меко казано, мнооого меко казано! Ето, имаме документите, които доказват всичко това.  3. Минават шест години – Андрей Делчев е особено доверен юрист на другарката Нинова и затова е изран за пълномощник и адвокат на РМД-то, спрямо което Агенцията за следприватизационен контрол води дело за неизпълнени клаузи от приватизационния договор. Другарката Нинова скоро ще стане зам.-министър, взела си е своето от сделката, скоро ще продаде и акциите си за 65 000 лв. Андрей Делчев – също си е взел своето.   Ако данните, изнесени от Тодоров в статуса му са верни, то се очертават няколко странни хипотези относно настоящето и бъдещето на Движение “България на гражданите”. Едната е, че формацията е “взета на абордаж” от БСП и затова в момента е активирана да води анти-ГЕРБ политика, с ясното съзнание, че това убива европейското бъдеще на формацията, която Кунева създаде. Тук идва и втората хипотеза - че по един или друг начин движението често се е заигравало със Столетницата и в момента е поредният момент, в който интересите на двете формации съвпадат. Припомняме, че през 2011-а Меглена Кунева бе сред номинациите на БСП за президентските избори. Тогавашният лидер на партията Сергей Станишев я определи като неизненадваща, добра и сериозна кандидатура. Макар да бе в списък с 30 номинации, до последно тя бе фаворит за кандидат-президентското място на червените. Според запознати, отказът й да се качи на традиционния ляв събор на Бузлуджа е накарал партийците да се спрат на Ивайло Калфин и Стефан Данаилов. През същата година Кунева се кандидатира с Любомир Христов, а изборният й резултат даде криле за създаването на ДБГ. Непоследователната политика на формацията, оглавявана днес от Делчев, съпътства целия й живот. Дали мотивите на ДБГ са истински, плод на икономически интереси ли са или можем да търсим адресат на “Позитано” 20 - времето предстои да покаже. Въпреки всичко - от ден на ден поредната партия, част от Реформаторския блок върви към момента, в който ще бъде въприемана като част от политическата екзотика у нас.", "date": "2018.03.11", "title": "Защо ДБГ пое курс анти-ГЕРБ?"}
{"url": "http://www.faktor.bg/bg/articles/tayms-velikobritaniya-obsazhda-boykot-na-svetovnoto-po-futbol-v-rusiya-sas-sasht-i-es", "text": "Властите във Великобритания са обсъдили със САЩ и съюзниците си в Европа възможността да се бойкотира Световното първенство по футбол през 2018 в Русия, съобщи лондонският в. \"Таймс\". Подобна стъпка ще бъде в отговор на предполагаемото участие на руски спецслужби в отравянето на бившия служител на руското военно разузнаване ГРУ Сергей Скрипал и дъщеря му (на снимката). Отбелязва се, че при доказване на \"руска следа” в преминалия на служба при англичаните бивш руски шпионин, ще се търси координиран отговор, който да включва дипломатически, икономически и военни мерки. От участие в най-голямото спортно събитие в света за годината, насрочено от 14 юни до 15 юли, могат да се откажат и други държави, участващи във финалната фаза на шампионата – Полша, Австралия и Япония. \"Обсъжда се широк спектър варианти”, лаконичен бе високопоставен източник в британското правителство. По информация на \"Таймс” Лондон може също да поиска преразглеждане на дневния ред на срещата на високо равнище на НАТО през юли с цел засилване на редица мерки по \"сдържане на руската агресия”.", "date": "2018.03.11", "title": "\"Таймс\": Великобритания, САЩ и ЕС обсъждат бойкот на световното по футбол в Русия"}
{"url": "http://www.faktor.bg/bg/articles/novini/svyat/preizbraha-sas-100-marin-lyo-pen-za-lider-na-frenskiya-natsionalen-front", "text": "Марин Льо Пен бе преизбрана днес с почти пълно единодушие за лидер на френския Национален фронт от 1500-те делегати на партийния конгрес в Лил, предаде АФП.  Четиридесет и девет годишната Льо Пен бе единственият кандидат за ръководния пост на крайнодясната партия и получи 100 процента \"за\" от валидните бюлетини. При преброяването бе установено, че 2,87 на сто от бюлетините са празни или невалидни.  На последните президентски избори във Франция Марин Льо Пен успя да достигне балотажа, където бе победена от Еманюел Макрон. Тя започва трети мандат като лидер на Националния фронт, чието ръководство пое през 2011 г. от баща си Жан-Мари Льо Пен, основателя на партията.  На конгреса в Лил днес бе решено със 79,7 гласа \"за\" срещу 22,2 на сто \"против\" да бъде отнет статутът на Льо Пен баща като почетен президент на партията. Днес следобед се очаква Льо Пен дъщеря да предложи не делегатите ново име на Националния фронт.", "date": "2018.03.11", "title": "Преизбраха със 100  % Марин Льо Пен за лидер на френския Национален фронт"}
{"url": "http://www.faktor.bg/bg/articles/novini/balgariya/stotitsi-izpratiha-bate-nikolay", "text": "Стотици близки, колеги и почитатели изпратиха Николай Николаев - Бате Николай в последния му път. Поклонението пред големия ни актьор се състоя в Народния театър в неделя.еди дни. В момента на изнасяне на ковчега присъстващите избухнаха в аплодисменти. На поклонението присъстваха стотици актьори, общественици и политици, граждани.  Освен на актьорската игра, Николай Николаев се беше посветил и на благотворителна дейност. Чрез смехотерапия той помагаше на болни деца в софийски лечебни заведения. Актьорът Влади Варгала сподели пред Bulgaria ON AIR, че Николай Николаев винаги ще остане на гара \"Любов\". Пред камерата на NOVA синът му – Стефан, каза, че се чувства щастлив, тъй като баща му е успял до късно да работи и да помага на хората. Последната кауза на актьора беше да развеселява най-малките пациенти на Пирогов” със своята „Клиника по смехотерапия”.", "date": "2018.03.11", "title": "Изпратиха Бате Николай с аплодисменти"}
{"url": "http://www.faktor.bg/bg/articles/novini/balgariya/dbg-zamrazyava-chlenstvoto-si-v-reformatorskiya-blok-ne-se-borel-s-diktaturata-na-gerb", "text": "Движение България на гражданите\" (ДБГ) е решило да замрази членството си в Реформаторския блок (РБ), като прекратява участието си в органите на управление на коалицията.  Това е решение на Националния съвет на ДБГ, взето днес на заседание на НС в Хисаря, съобщиха от пресцентъра на партията. Тя е създадена от Меглена Кунева и от няколко месеца се оглавява от бившия ѝ заместник Димитър Делчев. Движението иска незабавна оставка на Бойко Борисов и кабинета му и насрочване на нови избори, както и създаване на антиГЕРБ коалиция. Според ДБГ в България има необходимост от силна демократична общност, която е готова да се противопостави на пълзящата диктатура на ГЕРБ, пренесена в общините през феодалния модел на управление. Също така имало опити на част от членовете на Реформаторски блок да легитимират и защитават грешни решения от страна на управляващите, в това число и срещи между членове на РБ и представители на правителството, противно на всички принципи и решения на коалицията. \"Има недостиг на политическа воля за изграждане на реформаторски общности по места, които да се противопоставят на корупционния и феодален модел на управление на общините\", изтъкват от ДБГ.  Нито ГЕРБ, нито ДПС, нито БСП имат моралното право да говорят за приватизационни престъпления ДБГ упрекват партньорите си в РБ, че не желаят категорично незабавна оставка на Бойко Борисов и \"корупционното му управление\", в това число насрочване на предсрочни парламентарни избори.  От движението настояват за създаване на антиГЕРБ коалиция и на антиГЕРБ общности по места, които да са в основата на алтернатива на наложеното от ГЕРБ задкулисно управление, по думите им .", "date": "2018.03.11", "title": "ДБГ замразява членството си в Реформаторския блок, не се борел с диктатурата на ГЕРБ"}
{"url": "http://www.faktor.bg/bg/articles/nikolay-vasilev-sdelkata-s-chez-e-edna-ot-nay-dobrite-sdelki-v-balgariya-izobshto", "text": "Учуден съм, че един министър от партия, принадлежаща към ЕНП, се изказва против приватизацията по принцип. Това каза пред Нова телевизия бившият вицепремиер Николай Василев по повод думите на министъра на енергетиката в оставка Теменужка Петкова, че проблемите в ЧЕЗ са вследствие на приватизацията на ЕРП-тата, започнала по време на кабинета „Сакскобургготски“. „То всичко сигурно е следствие от хан Аспарух“, коментира Василев.   По думите му, сделката с ЧЕЗ за приватизация на електропреносната мрежа е „една от най-добрите сделки в България изобщо“, тъй катои от нея са получени над 1,5 млрд. лв. „Ако някой критикува приватизацията, не трябва да е тази“, заяви той.   „Това нищо общо няма с националната сигурност“, категоричен беше Василев и даде пример с приватизацията на БТК и наличието днес на 3 частни телекома.  „Няма да имаме ток ли? Това е абсурд“, заяви бившият министър. Според него, регулацията е безкрайно по-ясна, когато компанията е в частни ръце.   „Ако държавата вдига цените, тогава всички излизат пред прозорците на Министерски съвет и искат евтин ток“, обясни Василев. По отношение на сделката с ЧЕЗ преди повече от 10 години той посочи: „Критериите за участие бяха поставени изключително високо – нямаше РМД-та, офшорки и други маймунски компании“.   Той постави въпроса защо през последните години в този сектор и в други сектори много от западните компании, дошли у нас преди години, искат да си тръгнат. И изтъкна, че това е доказателство, че имиджът на страната не е много добър.    „За мен в държавата във всички тези сектори трябва да има 0%“, заяви Николай Василев.   Относно сделката между ЧЕЗ и „Инерком“ Василев коментира: „Има хора в държавата, които знаят кой стои зад г-жа Върбакова, а ние не знаем. Ако държавата не се намеси, сделката ще се разпадне“.   „С няколко обаждания от „Дондуков“ 1 тя може да се развали. Аз не знам дали трябва да се развали, защото не знам кой стои зад нея“, добави той но изтъкна, че ако се намеси, тя ще помогне на една неизвестна група хора да купят компанията с държавни пари.   По думите на Василев, има три варианта за действие: държавата просто да се оттегли от сделката, което той счита за най-правилно; да се намеси и да я спре или да я остави да се случи, като тя би могла да се разпадне от самосебе си.   „Едно е сигурно за мен – че държвата не трябва да учааства в сделката“, заяви Николай Василев.", "date": "2018.03.11", "title": "Николай Василев: Сделката с ЧЕЗ е една от най-добрите сделки в България изобщо"}
{"url": "http://www.faktor.bg/bg/articles/novini/balgariya/-lokalno-makedoniya-tsitira-borisov-balgarskiyat-narod-e-izvarshil-podvig", "text": "Истински се гордея, че съм българин, потомък на такъв народ, който е защитил своите евреи, заяви българският премиер Бойко Борисов, който в събота присъстваше на церемонията по отбелязване на 75 години от спасяването на българските евреи по време на Втората световна война, пише електронното македонско издание “Локално“. „Българският народ е извършил подвиг“, допълни още Борисов, който получи и почетен знак от Организацията на евреите в България.", "date": "2018.03.11", "title": "“Локално“, Македония цитира Борисов: Българският народ е извършил подвиг"}
{"url": "http://www.faktor.bg/bg/articles/novini/balgariya/lilyana-pavlova-tryabva-da-se-radvame-kogato-balgariya-poluchava-dobri-otsenki-a-ne-da-zlobeem", "text": "Работим активно и с пълна пара по европредседателството. В София минаха почти 100 срещи, както и много заседания в Брюксел. За мен радостното и важното са оценките. Не е важно как ние се оценяваме, а как ни оценяват. Европредседателството върви ефективно, оценките са добри. Може би леко ни подценяваха, но ние надминахме някой очаквания. Това заяви министърът по европредседателството Лиляна Павлова в предаването \"Денят с Георги Любенов\" по БНТ.  \"Не е хубаво сама да се хваля, получаваме статистика. Спрямо тези месеци имаме нарастване на позитивни новини за работата, която се върши. Имаме ясно организирани приоритети, което включва и Западните Балкани, по която тема обединихме и Европейския парламент. Успеха на едно председателство е да се върви напред\", допълни тя. \"По време на срещи с лидери и високопоставени хора, определени групи се възползват да бъдат чуди. Това е нормално. Целта оправдава средствата, е често ползван девиз от страна на опозицията, дори за протестите\", заяви Павлова по темата за протестите по време на срещите с лидерите на Европа.   \"Ако сме искрени, за това, че европредседателството е надпартийна тема, то трябва да се радваме когато България получава добри оценки. А не да злобеем\", бе категорична  Павлова. \"За наш беше приоритет да върнем Западните Балкани като тема, и ги върнахме на дневен ред в Европа, което е успех за нашето председателство. Не сме ги залъгвали, че влизат в ЕС, но те самите трябва да свършат много работа, за да влязат. Ако не изградим добра свързаност между нашите държави, и Европа това значи, че икономически ще пострадаме. Там има млади хора, работна ръка, иновации и технологии. Най-вече говорим за мир и сигурност\", заяви министърът на европредседателството ни по темата за Западните Балкани, част от приоритетите на председателството ни. \"Отношенията с Турция са изключително важни. Имаме нулев натиск на външната ни граница с Турция. Съседката ни е партньор и като част от НАТО, в енергетиката, икономиката и сигурността\", заяви Павлова по темата за отношенията ни с Турция.  \"Русия също е важен икономически партньор. За това също трябва да имаме важни дипломатически отношение\", завърши Лиляна Павлова.", "date": "2018.03.11", "title": "Лиляна Павлова: Да се радваме, когато България получава добри оценки, а не да злобеем"}
{"url": "http://www.faktor.bg/bg/articles/velikobritaniya-povdiga-sluchaya-s-otroveniya-ruski-dvoen-agent-pred-nato", "text": "Великобритания смята да повдигне случая с отровения руски двоен агент пред своите съюзници от НАТО, това са заявили от британското министерство на отbраната малко след като в събота бе проведено заседание на извънредния съвет, познат като „Кобра“, пише вестник The Independent. „Не бива да избързване, но трябва да имаме подобаващ отговор и това е нещо, което ще обсъдим с нашите партньори от НАТО“, заяви Тобиас Елууд от ведомството, цитиран от \"Фокус\".  В късния следобед на събота вътрешният министър на Великобритания Амбър Руд свика заседание на извънредния съвет заради случая на отровения руски двоен агент Сергей Скрипал. 66-годишният бивш разузнавач и неговата дъщеря бяха приети в болница, след като на четвърти март са попаднали под влиянието на „много рядко“ влияещо на нервната система вещество. Властите подозират, че случаят може да представлява опит за убийство на руския шпионин, който е предоставял информация на британското разузнаване", "date": "2018.03.11", "title": "Великобритания повдига случая с отровения руски двоен агент пред НАТО"}
{"url": "http://www.faktor.bg/bg/articles/nova-tv-orazheyna-firma-ima-ofisi-v-tsentralata-na-balgarskiya-cherven-krast", "text": "Председателят на хуманитарната организация обясни, че за тях са важни парите, които получават от отдадените под наем помещения Оръжейна фирма е регистрирана и има офиси в централата на една от най-влиятелните хуманитарни организации у нас - Българския червен кръст. За парадокса и възможните последици от него разказва  Нова телевизия. БЧК съжителства с оръжейната фирма от момента, в който става собственик на сградата в столичния квартал „Лозенец”. Председателят на организацията Христо Григоров обясни, че за БЧК нямало значение на каква компания отдава офиси под наем. „Нас ни интересува финансовият ресурс, който получаваме. Този финансов ресурс – казвам, го връщаме\", заяви Григоров. От организацията обаче отказаха да предоствят на NOVA договора за наем. Не казаха и за какво се използват приходите от него. На четвъртия етаж, където се намира оръжейната фирмата, няма табела. Адресът фигурира и в официалната регистрация на дружеството. В същото време от договори за наем, регистрирани в Агенцията по вписванията, става ясно, че евентуални отношения на хуманитарната организация с оръжейна фирма биха представлявали риск за имиджа и репутацията на БЧК. Правилата на Международния комитет на Червения кръст са категорични: комитетът нито търси, нито приема подкрепа от компании, произвеждащи или търгуващи с оръжие. Организацията е основоположник на международното хуманитарно право. От Международната федерация на Червения кръст, към която принадлежи и БЧК, не пожелаха да коментират казуса.", "date": "2018.03.11", "title": "Нова тв: Оръжейна фирма има офиси в централата на  Българския червен кръст"}
{"url": "http://www.faktor.bg/bg/articles/prezidentat-na-kitay-stava-kato-imperatora-na-podnebesnata-imperiya", "text": "Общокитайското събрание на народните представители одобри в неделя предложението за премахване на лимита от два мандата за поста на държавен глава, съобщава РИА Новости. Според вече приетата и предстояща да бъде формално извършена конституционна поправка, Президентът вече ще има право да се кандидатира и служи в повече от два последователни петгодишни мандата.  Какво означава това? Президентът на Китай става като императора на някогашната Поднебесна империя, може да управлява до края на живота си. Или като Мао... По време на ежегодната си сесия, провеждаща се от пети до 20 март, Събранието освен това одобри други 20 поправки в Конституцията на Китай, сред които създаването на антикорупционен орган и включването на името на действащия президент Си Дзинпин и неговите идеи в основния закон.  Китайският президент Си Цзинпин е в центъра на най-упоритите усилия на комунистическата партия за създаване на култ към личността след смъртта на основателя на Народната република Мао Цзедун през 1976 г., предаде Асошиейтед прес. Ликът на Си е на първа страница в държавните вестници, излъчва се с часове по телевизията, стои на корицата на списания, на плакати, продавани по пазарите, на билбордовете край парковете и на табели по тротоарите. Телевизията често описва Си като човек, обожаван от всички - от работниците в заводите и фермерите до космическите инженери и войниците, които редовно го аплодират по няколко минути. Тези усилия върнаха спомените за огромните промени в периода на т.нар. Културна революция на Мао.", "date": "2018.03.11", "title": "Президентът на Китай става като императора на Поднебесната империя"}
{"url": "http://www.faktor.bg/bg/articles/novini/balgariya/rumen-radev-pred-rossiya-24-vrazkite-mezhdu-nashite-narodi-sa-zhivi", "text": "Руската държавна телевизия \"Россия 24\" излъчи снощи вечерта интервю с президента Румен Радев в предаването \"Формула власти\", чийто водещ е известният руски журналист Михаил Гусман. Гусман е и първи зам.генерален директор на ТАСС. Интервюто е направено на 3 март на \"Дондуков\" 2 и в него не присъства и сянка от последвалия скандал около изявлението на руския патриарх, предава Канал 3. Еврофилия не трябва да бъде равнозначно на русофобия, е ключова фраза от интервюто на президента за руския тв канал. \"Връзките между нашите народи са живи, особено в чисто човешки, емоционален, културен план и ако щете, на религиозно равнище, но в политически и икономически план нашите връзки бяха накърнени по време на прехода. Мисля, че нашите отношения трябва да се развиват и да вървят напред\", казва още президентът. Тонът в интервюто и репортажа, посветен на България и българо-руските отношения, е в пълен контраст с излъченото и огласеното от руските медии преди два дни, където се наблягаше на скандала с руския патриарх и прозвучаха обиди към българите. Интервюто започва с кадри и камбанен звън от храм-паметника \"Рождество Христово\" в Шипка, като събира в себе си и репортаж от празника. Водещият говори за благодарността на българския народ към руските освободители и показва паметници, посветени на загиналите руски войници, както и улици, кръстени на руските пълководци. Репортажът прави обзор на отношенията ни в миналото до днес, напомня, че първи българите са приели християнството, покръстени от цар Борис Първи, показва красотите на България като туристическа дестинация, а накрая Гусман не крие комплиментите си към военния летец, който е станал президент на България. Радев е показан да пилотира, докато водещият изрежда неговото майсторство в небето. Гусман пита Румен Радев как така е решил от военен летец-изтребител да се хвърли в политиката, на което Радев отговаря: \"Професията на военния летец е невероятна. Професията на военния летец изисква пълна физическа, интелектуална и психическа мобилизация. Авиацията е любов за цял живот. Това е уникална професия. Но тези качества трябват и в политиката\". После Радев прави паралела - че докато по време на въздушен бой важи рицарският кодекс, той невинаги се спазва в политиката. Затова политиката се явява голямо предизвикателство и не трябва да се оставя в ръцете на непочтени хора, казва още в интервюто българският президент. На финала Радев изпълнява молбата на водещия да отправи ключови пожелания на руски към телевизионните зрители на \"Формула власти\". Българският президент го прави и отбелязва: \"Между нашите народи има много дълбоки връзки\", като пожелава поколенията да ги запазят и развиват.", "date": "2018.03.11", "title": "Румен Радев пред \"Россия 24\": Връзките между нашите народи са живи"}
{"url": "http://www.faktor.bg/bg/articles/kaloyan-parkov-pak-obarka-fashizma-s-natsionalsotsializma", "text": "Наш дълг е да разказваме с гордост на новите поколения за онзи акт на хуманност, който българският народ извършва преди 75 години със спасяването на над 50 000 български евреи от депортация. Това заяви лидерът на БСП – София Калоян Паргов след като разговаря с президента на Световния еврейски конгрес Роналд Лаудер. Това стана след възпоменателната церемония в Централната софийска синагога по повод един от най-светлите исторически моменти в българската история, съобщиха от пресцентъра на БСП - София.  Дотук добре, но столичният лидер показа за пореден път, че в БСП нямат никакво намерение да се съобразяват с историята, но пък смело хулят всички останали за това.   “Отбелязването на тази годишнина с редица събития през цялата 2018 година е знак за историческа памет, коментира още Калоян Паргов. - Тази памет е добър знак за бъдещето. Защото знаем, че забравата на историята е тежка присъда за един народ. Отказът на българите да извършат онзи варварски акт в един от най-мрачните периоди в европейската история, когато континентът е подчинен от нацисткия ботуш, е героичен акт“. Според Калоян Паргов историческата памет е изключително необходима на България днес предвид все по-настойчивите опити да бъде възродена фашистката идеология.  „Свидетели сме на прояви, като провеждането на „Луковмарш, които будят тревога, добави той. - Затова е наш дълг непрекъснато да припомняме и да разказваме на новите поколения, включително и в учебниците за средно образование, за онези исторически събития. Никой няма право да си позволява да изкривява историческите факти. Не бива да отричат наличието на фашизъм и антисемитизъм в България през Втората световна война, тъй като това са доказани исторически факти. 75-годишнината, която честваме сега, е доказателство за съществуването на антифашистка съпротива.  Тук Паргов показа традиционната за БСП способност именно да изкривява историята, неспособност да различава националсоциализъм от фашизъм, да използва сталинските клишета.   Калоян Паргов обаче си говори, че опитите в последните години да бъдат изкривени историческите факти с егоистичната цел да угодят на някакви дребни политически интереси са много опасни. „Последиците от подобни действия са непредсказуеми, убеден е той. - Втората световна война е жесток пример за това. Защото преди да избухне тя е имало ясни сигнали, за които всички са били глухи и слепи. Тези сигнали ги забелязваме и днес – постепенно зараждаща се омраза, нетолерантност, ксенофобия... Затова сме длъжни да проявяваме нетърпимост към тези прояви днес. За да не допуснем същата грешка, която Европа направи преди повече от 75 години. А последиците бяха пагубни за всички“.", "date": "2018.03.11", "title": "Калоян Паргов пак обърка фашизма с националсоциализма"}
{"url": "http://www.faktor.bg/bg/articles/novini/balgariya/ovladyano-e-polozhenieto-i-s-prelivnika-na-yazovir-rogozen-1", "text": "Остава в сила бедственото положение за три от населените места в Община Хайредин. Нивото на река Скът край Мизия спада. Овладяно е положението и с преливника на язовир „Рогозен-1”, предава Нова телевизия.  Според експертите водата от разлива, който наводни къщи и дворове, ще се оттича поне няколко дни. Местните не бързат да се успокояват, тъй като не знаят колко силни ще бъдат очакваните тези дни валежи. Остава в сила бедственото положение за три от населените места в Община Хайредин.", "date": "2018.03.11", "title": "Овладяно е положението и с преливника на язовир „Рогозен-1”"}
{"url": "http://www.faktor.bg/bg/articles/novini/balgariya/3-mart-za-ruska-upotreba-ili-zashto-lyubyashtite-moskva-poluchiha-nagayka-a-ne-bratska-lyubov", "text": "„Ние сме единствената република, която не ви е създавала, не ви създава и няма да ви създава никакви трудности”. Думите са на генералния секретар на ЦК на БКП Тодор Живков, изречени при последната му среща с генералния секретар на ЦК на КПСС Михаил Горбачов на 23 юни 1989 г. в Москва. Клетвата за вярност на васала Живков е направена пред кремълския му господар само пет месеца преди да падне Берлинската стена и Източният блок да се срути от собствената си идеологическа, икономическа и морална несъстоятелност (по това време Живков отчаяно търси подкрепата на съветския лидер за довършване на „възродителния процес”, срещу който българските граждани от турски произход в НРБ са се надигнали с мирни протести при т. нар. Майски събития, а тоталитарният комунистически режим отвръща с насилственото изселване на 360 000 б.а.). Припомням това раболепие в лицето на поредния ръководител на българските комунисти, прегърнали от 1919 г. програмата на съветските болшевики, защото след целенасоченото публично унизяване на президента Румен Радев и патриарх Неофит от страна на руския патриарх Кирил и последвалия политически скандал в Русия някои политици (близкият до Кремъл Семьон Багдасаров) се размечтаха за Тодор Живков и времето, когато България не е създавала проблеми на Москва. Очевидно е, че авторитарният режим на Путин, вече дори не може да сдържа раздразнението си, че макар и с не толкова развита демокрация България не е онази „народна република” на комунистите, която беше безпрекословно подчинена на съветската империя до 1990 г. Досега Русия поне привидно и лицемерно говореше на държавно ниво за руско-българска дружба (заменила през 1991 г. българо-съветската дружба от векове за векове). България днес председателства Европейския съюз и е член на НАТО, все вражески общности на попадналия в международна изолация след анексирането на Крим от Украйна през 2014 г. режим в Москва. България се оказа препъни камък за газовия проект „Южен поток”, за което си навлече лично гнева на руския президент, който през декември 2014 г. от Анкара, където беше на официално посещение, язвително обяви страната ни, че „България не може да действа като суверена държава”, след като София се съобрази с критиките на Европейската комисия към начина на двустранното договаряне. Тогава на Путин се наложи да признае, че управлението му е принудено да сложи кръст на „Южен поток” и се насочи към варианта с „Турски поток”. Въпреки, че уж Русия много държи на „вековната дружба” с България Путин и режимът му не пропуснаха нито една възможност да уязвят България. Особено благоприятни за руските удари под кръста се оказа историята ни. Така например през май 2017 г. по време на визитата на македонския президент Георге Иванов в Москва Путин заяви, че славянската писменост е дошла в Русия от „македонската земя”. Очевидна провокация на бившия кадрови служител на КГБ и настоящ държавен глава на Русия. Нищо, че казаното от него не само, че историческо е невярно, но и се разминава с позицията на такъв негов близък човек като руския патриарх Кирил, който две години по-рано заяви пред президента Росен Плевнелиев, че „българите донесоха книжната грамотност в Русия”. През ноември 2017 г. пък говорителят на Министерството на външните работи на Русия Мария Захарова заяви, че „съветската армия е спасила десетки хиляди български евреи”. Нова провокация, която беше опровергана от българските власти, включително и от министър-председателя. Никога досега обаче Русия на Путин не си е позволявала да бъде толкова невъздържана и да предприеме директна атака срещу българската държавност, унижавайки я по начина, по който това направи патриарх Кирил, известен още с агентурния си псевдоним „МИХАЙЛОВ” в КГБ срещу българския президент Румен Радев и българския патриарх Неофит. Путин, който през 2017 г. има само едно посещение в страна от Европейския съюз (в Унгария през февруари при своя приятел Орбан) не дойде за 3-ти март възпрян заради предизборната ситуация в Русия. Това обаче не попречи на руската страна да изпрати за Националния празник на България именно патриарх Кирил, който е близък до Путин и определя неговото управление като „божие чудо”. Неговият ход в София е добре премислен и носи характеристиките на класическо активно мероприятие. Няма как да е друго, след като руският патриарх на връх Националния празник на България говори назидателно пред своите домакини в президентството на среща, на която не присъстват медии, но руската делегация снима през цялото време. П А след това на сайта на Руската православна църква видеото е публикувано без онази част, която съдържа евентуалния отговор от президента (който ние така и можем да разберем на 100% процента какъв е бил, защото нямало стенограма). Това говори, че още от самото начало целта е била да се даде публичност на позицията на Кирил през неговите сащисани домакини. От това видео виждаме само как докато тече назидателния монолог на руския патриарх Радев клати мълчаливо глава, а патриарх Неофит си я навежда, като и двамата са с изненадани погледи. Активното мероприятие на Кирил обаче има и обратен ефект, защото беше неочакван шамар за всичките техни проруски слуги в България. Вече цяла седмица те не могат да асимилират, че руският високопоставен гост най-безпардонно постави в унизително положение българския държавен глава Румен Радев, който още като кандидат-президент призна руската окупация на Крим, а след като беше избран за президент за разлика от своите европейски колеги във всяка една своя външнополитическа изява не пропуска да призове да бъдат отменени санкциите срещу Русия (всъщност те са срещу олигархичния кръг на Путиновия режим). Проруските настроения на Светия синод и патриарх Неофит, познат от 2012 г. и като агент „СИМЕОНОВ” на Държавна сигурност, са известни. Стореното от патриарх Кирил държи вече седмица в шок лагера на проруските настроени политици, партии и социолози в България, които или гузно мълчат, или се опитват да представят несъстоятелни доводи и изпадат в още по-жалко положение. Активното мероприятие на Кирил има и вторичен ефект, който се изрази в публичното осветяване на най-ярките „руски патриоти” в България като лидерът на „Атака” Волен Сидеров и лидерът на МВРО Красимир Каракачанов, социологът Кольо Колев и др. Дори такива лица, демонстриращи любовта си към Русия, като един Румен Петков, бивш политик от БСП и неуспял депутат от залезлия президентски (на Георги Първанов) политически АБВ, се вайка, че стореното от патриарх Кирил на практика ще доведе до антируски настроения в българското общество. И много вероятно е прав. Отдавна са изпуснали положението. Защото проруските слуги в България не се кланят достатъчно ниско на московския си господар, не са безпределно верни, както в миналото, разглезени са от тая демокрация и все не могат да свършат работа, за която им се плаща. Затова сега играе нагайката, както преди 140 години още веднага с освобождението (виж за справка „Писма от България” на Евгений Утин). Да ви се даде един хубав урок. А пък ако после заслужите ще получите и „братска” руска любов.", "date": "2018.03.11", "title": "3 март за руска употреба или защо любящите Москва получиха нагайка, а не „братска” любов"}
{"url": "http://www.faktor.bg/bg/articles/novini/balgariya/shte-bade-predimno-slanchevo-i-pochti-navsyakade-tiho", "text": "Днес ще бъде предимно слънчево и почти навсякъде тихо. Затоплянето ще продължи и максималните температури ще бъдат между 17 и 22 градуса, по морския бряг между 13 и 18 градуса, в София около 18 градуса. Над Черноморието също ще е предимно слънчево, преди обяд с разкъсана средна и висока облачност, по-значителна по северното крайбрежие. Вълнението на морето ще е 1 - 2 бала. Слънчево ще е и над планините. Максималната температура на височина 1200 метра ще бъде 13 - 14 градуса, а на 2000 метра - около 6 градуса", "date": "2018.03.11", "title": "Ще бъде предимно слънчево и почти навсякъде тихо"}
{"url": "http://www.faktor.bg/bg/articles/novini/svyat/tramp-severna-koreya-veche-iska-da-sklyuchi-mir", "text": "Американският президент Доналд Тръмп каза, че според него Северна Корея вече иска да сключи мир, предаде Франс прес, цитирана от БТА. \"Мисля, че искат да сключат мир. Мисля, че е време\", заяви президентът на политическа проява в Пенсилвания. Тръмп изрази доверие в ангажимента на севернокорейския режим да не изстрелва ракети до историческите преговори, които той ще има с лидера Ким Чен-ун. Американският президент каза, че е убеден, че срещата \"ще има огромен успех\" и ще е много ползотворна. \"Имаме огромна подкрепа\", отбеляза Тръмп пред журналисти преди да отлети за Пенсилвания. На проява в подкрепа на конгресменът републиканец от Пенсилвания Рик Сакон, който се бори за място във федералния парламент, Тръмп каза, че е решил какво ще е мотото на кампанията за преизбирането му през 2020 г. \"Да запазим Америка велика!\"", "date": "2018.03.11", "title": "Тръмп: Северна Корея иска да сключи мир"}
{"url": "http://www.faktor.bg/bg/articles/novini/svyat/otkriti-sa-sledi-ot-nervnoparalitichnoto-veshtestvo-s-koeto-sa-otroveni-bivshiyat-ruski-razuznavach-skripal-i-dashterya-mu", "text": "Следователи са открили следи от нервнопаралитичното вещество, с което са бил отровени бившият руски разузнавач Сергей Скрипал и дъщеря му, в ресторант, където двамата се хранили миналата неделя следобед, предаде Би Би Си. Веществото било открито в италианския ресторант \"Дзици\" в град Салисбъри, Южна Англия. Доколкото е известно други клиенти, които са били там по същото време, не са в опасност, се казва в информацията на Би Би Си, която не цитира източник, отбелязва ДПА. Бившият полковник от руското разузнаване, хвърлен в затвора през 2006 г. в Русия по обвинения, че е шпионирал за Великобритания, беше намерен в безсъзнание заедно с дъщеря си на пейка близо до търговски център в Салисбъри. Повече от 250 служители от британските антитерористични части участват в разследването на случая, каза вчера министърът на вътрешните работи Амбър Ръд след среща на кризисния комитет \"Кобра\".", "date": "2018.03.11", "title": "Открити са следи от нервнопаралитичното вещество, с което са отровени бившият руски разузнавач Скрипал и дъщеря му"}
{"url": "http://www.faktor.bg/bg/articles/novini/balgariya/karakachanov-podmenya-modernizatsiyata-na-armiyata-s-obuchitelni-tsentrove-za-negramotni", "text": "Министърът на отбраната Красимир Каракачанов лансира нова екзотична идея, с която да се ангажира повереното му министерство – създаване на обучителни центрове за неграмотни. Целта е възстановяването под някаква форма на строителни войски и организирането на обучителни курсове за неграмотното население в страната. Идеята Каракачанов разви и пред депутатите, а вече е качена и на сайта на министерството. Бившото Главно управление на строителните войски в момента е държавно предприятие под шапката на регионалното министерство и е със затихващи функции. Преди 1989 година то подсигуряваше дейността на строителните войски, в които се приемаха основно младежи без образование и от социално слаби групи. Каракачанов твърди, че идеята му ще има и социален ефект. В социалните мрежи пък граждани подозират, че става дума за предизборно привличане на гласоподаватели и нова форма чрез държавата за манипулиране на вота. Преди време Каракачанов пледираше за връщане на казармата, както и доброволно постъпилите на военна служба, да имат привилегията без приемен изпит да влизат във ВУЗ. Военният министър обаче пропуска да реализира основната задача, която обществото очаква от него по време на мандата му – модернизиране на армията и приближаването й до натовските стандарти. В тази посока реформата тотално боксува, а българската армия продължава да бъде най- зависима сред партньорските от Русия. Така идеите на Красимир Каракачанов наподобяват повече на подмяна на истинските приоритети.", "date": "2018.03.11", "title": "Каракачанов подменя модернизацията на армията с обучителни центрове за неграмотни"}
{"url": "http://www.faktor.bg/bg/articles/pekin-targovska-voyna-mezhdu-kitay-i-sasht-bi-donesla-bedstvie-za-svetovnata-ikonomika", "text": "Търговска война между Китай и САЩ би донесла „бедствие“ за световната икономика, предупреди китайският търговски министър Жън Шан в неделя, съобщава Reuters. В отговор на въведените по-рано тази седмица тарифи върху вноса на стомана и алуминий в САЩ, в събота ЕС и Япония започнаха преговори за освобождаване от митата, а Китай заяви, че ще защитава „легитимните си права и интереси“. Но министърът отбеляза в неделя, че „няма победители в търговските войни“. Според него „това би донесло бедствие за Китай, за САЩ и за света“.  „Никой не иска да води търговска война и всеки знае, че сблъсъците нараняват и двете страни“, подчерта Шан.  В петък, ден след като Доналд Тръмп въведе новите си тарифи, китайски организации призоваха Китай да излезе с противодействия. С контрамерки заплашиха освен това и от Европейския съюз.", "date": "2018.03.11", "title": "Пекин: Търговска война между Китай и САЩ би донесла бедствие"}
