{"url": "https://www.faktor.bg/bg/articles/poroshenko-ne-izklyuchvam-dvustranni-pregovori-s-vladimir-putin", "text": "Украинският президент Петро Порошенко заяви, че не изключва двустранни преговори с Владимир Путин, но украинската позиция трябва да бъде подкрепена от международните партньори, съобщава РИА „Новости“, цитирана от \"Фокус\". „Може ли да има двустранни преговори? Разбира се, ние сме суверенна, независима държава. Но позицията на Украйна ще бъде по-слаба, ако отидем без подкрепата на нашите партньори в про-украинската коалиция. Очевидно е, че е по-слаба“, каза Порошенко в интервю за украински телевизии. Според него, на двустранна основа, могат да се водят преговори, например, относно освобождаването на украинските моряци, арестувани в Русия за нарушаване на държавната граница, и за връщането на корабите. По време на посещението си в Крим на 18 март Путин заяви, че Русия ще започне да изгражда отношения с Украйна, когато в Киев надделее здравият разум.", "date": "2019.03.27", "title": "Порошенко: Не изключвам двустранни преговори с Владимир Путин"}
{"url": "https://www.faktor.bg/bg/articles/tramp-rusiya-tryabva-da-izleze-ot-venetsuela", "text": "Американският президент Доналд Тръмп настоя Русия да се оттегли от Венецуела, след като разположи войски и оборудване в разкъсаната от криза страна, съобщава AFP. „Русия трябва да излезе“, каза Тръмп, приветствайки в Белия дом Фабиана Росалес, съпругата на лидера на опозицията Хуан Гуайдо, признат от САЩ и от 50 други страни като временен президент на Венецуела.", "date": "2019.03.27", "title": "Тръмп: Русия трябва да излезе от Венецуела"}
{"url": "https://www.faktor.bg/bg/articles/stoycho-stoychev", "text": "Абсолютно съм убеден, че Цветан Цветанов излиза от парламента без чувство за вина. Звучеше на сбогуване. Той не изразяваше тъга, някак ведро си тръгна от голямата политика. Той е на ръба на своята емоционалност, колкото и да е обран в това отношение. Всички постове към държавата ги освобождава. Това каза в \"Лице в лице\" на Би Ти Ви доц. Стойчо Стойчев, доктор по политология. С оставката на Цветан Цветанов от негатив бе направен опит да се направи позитив за партията. Показа се, че няма да се направи компромис и политическа сделка. Убеден съм, че това може да се превърне в позитив на ГЕРБ, продължи той. Чисто имиджово той започна да тежи на партията. Неговото прибиране зад сцената, в резерва, до голяма степен ще се възприеме позитивно.  Политическа отговорност се носи с напускането на публичната длъжност. В една партия работят хора, но те се осветяват. Върху тях няма обществено внимание, обясни експертът.", "date": "2019.03.27", "title": "Стойчо Стойчев: Решението на Цветанов може да се превърне в позитив за ГEРБ"}
{"url": "https://www.faktor.bg/bg/articles/novini/svyat/zashto-britanskiyat-parlament-izze-ot-pravitelstvoto-kontrola-varhu-protsesa-na-brekzit", "text": "Британските законодатели ще изземат днес от правителството контрола върху процеса на Брекзит в опит да осигурят мнозинство за алтернативен път за излизане от парламентарната безизходица. Те ще извършат т.нар. ориентировъчни гласувания по различни варианти за осъществяване на Брекзита. Ето как ще протече тази процес: До края на парламентарното заседание днес депутатите трябва да предложат алтернативни опции за Брекзит, като се коментират най-малко седем: 1. Напускане без сделка; 2. Отказ от задействане на чл. 50 от Лисабонския договор и оставане в ЕС; 3. Свикване на втори референдум за Брекзит; 4. Сделката, договорена от премиера Тереза Мей; 5. Адаптирано споразумение за свободна търговия по канадски модел. 6. Митнически съюз с ЕС - нещо, предложено от опозиционната Лейбъристка партия в нейния алтернативен план; 7. Адаптирано споразумение по норвежки модел, наречено Общ пазар 2.0, което би включвало членство в единния европейски пазар, както и митническо споразумение с ЕС. Очаква се дебатите да започнат към 15 часа по Гринуич. Председателят на Камарата на общините Джон Бъркоу ще избере кои от внесените от депутатите предложения да бъдат подложени на гласуване. Избраните от председателя на Камарата варианти ще бъдат включени в бюлетина и депутатите ще трябва да гласуват с \"да\" или \"не\" по всеки от тях. Депутатите ще могат да гласуват по толкова предложения, колкото желаят.  Депутатът консерватор Оливър Летуин, оглавил процеса по изземане на контрола от правителството, каза пред парламента в понеделник, че депутатите ще трябва да подкрепят повече от една опция, за да постигнат мнозинство. Британският парламент ще обсъди петицията за отмяна на Брекзит Очаква се дебатите да приключат в 19 ч. После парламентаристите ще имат 30 минути за гласуване. След това председателят на Камарата ще може да огласи резултата във всеки момент след приключване на парламентарната сесия. Очаква се това да стане след 21 часа. Възможностите са няколко: да няма мнозинство по нито един вариант, да има мнозинство по няколко варианта или дори да има мнозинство по всички опции. Депутатите са планирали да поемат контрол върху процеса на Брекзит отново следващия понеделник, 1 април, за когато предвиждат нови дебати за напускането на Европейския съюз. По-рано депутатът лейбърист Хилари Бен, председател на парламентарната комисия по Брекзита, каза пред Радио Би Би Си, че сходна процедура може да бъде използвана отново, за да се стеснят още повече опциите. Гласуванията няма задължителен характер за правителството. В понеделник Тереза Мей каза, че не може да ангажира кабинета с резултата от никой от вотовете, тъй като парламентът би могъл да гласува за нещо, по което не може да се преговаря с ЕС или което противоречи на предизборните обещания на партията й от 2017 г. В понеделник вечерта депутатът консерватор Ник Боулс каза пред телевизия Би Би Си, че ако правителството откаже да вземе предвид желанията на парламента, законодателите могат да приемат законодателна мярка, с която да се опитат да го принудят. ИМАЛО ЛИ Е ОРИЕНТИРОВЪЧНИ ГЛАСУВАНИЯ И ПРЕДИ? Да. През 2003 г. на депутатите бяха предложени седем варианта на реформа в Камарата на лордовете (горната камара, чийто състав не се определя чрез избори), но нито един от тях не събра мнозинство. Източник: БТА", "date": "2019.03.27", "title": "Защо британският парламент иззе от правителството контрола върху процеса на Брекзит?"}
{"url": "https://www.faktor.bg/bg/articles/biser-petkov-novite-pensii-shte-rastat", "text": "Не мисля, че има хаос за пенсиите. Това заяви в студиото на \"Още от деня\" на БНТ социалният министър Бисер Петков. Той обясни какви са промените във формулата за изчисляване на пенсиите за бъдещите пенсионери.  Бъдещите пенсионери и особено тези, на които предстои пенсиониране през 2019 г., трябва да знаят, че от 1 януари тзи година са в сила промени, съгласно които формулата за изчисляване на пенсиите е по нов начин, като се взема периода от 2000 г. до годината на пенсиониране, обясни той. Министърът заяви, че днес в НС е внесен законопроект и предстои обсъждане по предложените промени. Ето какво каза: Ние внесохме законопроект в НС, според който при заявяване за пенсия, бъдещите пенсионери да имат право да поискат пенсията да бъде изчислена по стария ред, действал до 2018 г. - тоест при тях ще може да участва коефициент с три избрани години от последните 15 преди 1997 г. Новите пенсии ще растат, категоричен е министър Петков.", "date": "2019.03.27", "title": "Бисер Петков: Новите пенсии ще растат"}
{"url": "https://www.faktor.bg/bg/articles/novini/balgariya/balgarski-evrodeputati-optimisti-sme-no-opasnostta-ot-mobilnost-ne-e-otminala", "text": "Председателят на Европейския парламент Антонио Таяни върна спорния пакет \"Мобилност\" за доразглеждане в Транспортната комисия и отложи гласуването за 1 април. На този фон, стотици български превозвачи протестираха пред Европейския парламент в Страсбург днес.  Близо ли сме до решение на сагата със спорните предложения на френския президент Макрон коментираха пред БНТ българските евродепутати Светослав Малинов, Илхан Кючюк и Петър Курумбашев. \"Докато не чуем чукчето на 17 и 18 април в пленарна зала, опасността не е преминала. В следващите две седмици ще се направят още два опита и ще трябва да преминем през цялата тази процедура, защото се вижда, че има разделение. Все повече колеги виждат, че има нещо нередно и най-вероятно ще се присъединят към нас\", прогнозира Светослав Малинов, евродепутат от ДСБ/ЕНП. \"Оптимисти сме, днес се получи добър резултат, имаше дебат в пленарна зала, добра възможност и повод да изразим нашата позиция\", каза Илхан Кючюк, евродепутат от ДПС/АЛДЕ. \"Нанесохме сериозен удар с това отлагане на гласуването. От друга страна, след като са внесени толкова изменения, всичко трябва да си мине по легалния път\", добави Петър Курумбашев, евродепутат от БСП/ПЕС.", "date": "2019.03.27", "title": "Български евродепутати: Оптимисти сме, но опасността от \"Мобилност\" не е отминала"}
{"url": "https://www.faktor.bg/bg/articles/novini/balgariya/ms-evroizborite-shte-struvat-32-4-mln-lv", "text": "Необходимите средства за евровота на 26 май са в размер на 32,4 млн. лева, стана ясно на днешното заседания на МС. Кабинетът одобри днес план-сметката за изборите. С решението е възложено координацията на организационно-техническата подготовка да се осъществява от вицепремиера Томислав Дончев. Той ще бъде подпомаган от работна група, включваща представители от съответните министерства и ведомства. В решението са включени задължения и отговорности и на други министри, свързани с подготовката и произвеждането на изборите.", "date": "2019.03.27", "title": "МС: Евроизборите ще струват 32.4 млн. лв."}
{"url": "https://www.faktor.bg/bg/articles/m-konstantinov-tsyaloto-rakovodstvo-na-bsp-e-s-evtini-apartamenti", "text": "\"Решението на Цветанов беше и най-логичното\", заяви пред БНТ проф. Михаил Константинов по повод обявеното днес решение от Цветан Цветанов да напусне парламента. \"Загубата в случая е в неговия опит като парламентарист, от  което може би ще заскърца кворума. Да, Цветанов допусна грешки, но не говоря за апартаментите му. Говоря за историите с преференциите, с опрощаването на дълговете на вероизповеданията\", коментира той. \"Вижте, цялото ръководство на БСП е с евтини апартаменти. Има обаче нещо друго - при тях водач на листата е човек със свален имунитет. На практика ние изпращаме депутат със свален имунитет, което досега не се е случвало в историята на европейските избори\", добави Константинов.", "date": "2019.03.27", "title": "М. Константинов: Цялото ръководство на БСП е с евтини апартаменти"}
{"url": "https://www.faktor.bg/bg/articles/novini/balgariya/27-godishniyat-georgi-nedev-vliza-v-ns-sled-tsvetanov", "text": "27-годишният Георги Недев ще седне на депутатския стол на подалия оставка Цветан Цветанов. Недев е треньор по мотокрос и е следващия в листата на ГЕРБ от Велико Търново. В момента той е най-младият общински съветник в града и е шеф на Младежи ГЕРБ във Велико Търново, пише \"24 часа\". В листата за народни представители попада, когато е едва на 24 години, но вече не е сигурен, че политиката е неговото бъдеще. \"Вярно е, че съм следващият, но вече нямам амбиции да влизам където и да е. Аз се пренасочих, работя в частния бизнес, отворих собствена рекламна агенция и в момента усилията ми са насочени натам. Не сме разговаряли с ръководството на ГЕРБ по този въпрос. Не съм сядал въобще да размишлявам твърде сериозно, засега оставям нещата да си вървят, както си му е редът и ще взема решение, когато трябва\", коментира Недев пред изданието. Завършил е Педагогика на физическото възпитание във ВТУ \"Св. Св. Кирил и Методий\".", "date": "2019.03.27", "title": "27-годишният Георги Недев влиза в НС след Цветанов"}
{"url": "https://www.faktor.bg/bg/articles/novini/svyat/tereza-mey-podava-ostavka-sled-brekzit", "text": "Премиерът на Великобритания Тереза Мей заяви, че ще подаде оставка, ако споразумението за Брекзит, отхвърлено два пъти от парламента, все пак бъде одобрено. Това разкриха източници от Консервативната партия пред \"Ройтерс\". Според друг източник обаче Мей е казала, че ще се оттегли веднага щом Великобритания напусне Европейския съюз. Тереза Мей не е посочила конкретна дата, съобщи Нова телевизия.", "date": "2019.03.27", "title": "Тереза Мей подава оставка след Брекзит?"}
{"url": "https://www.faktor.bg/bg/articles/kola-i-lineyka-se-udariha-na-orlov-most", "text": "Кола и линейка се удариха на кръстовището на \"Орлов мост\" в София. Инцидентът доведе до задръствания, съобщи \"24 часа\". Няма сериозно пострадали при катастрофата. Бронята на линейката се е откачила, а колата е ударена странично. В същото време тролей номер 4 се откачи от жиците в крайната дясна лента в посока към паметника на \"Цар Освободител\". Шофьорът слезе, за да отстрани повредата, което допълнително забави движението.", "date": "2019.03.27", "title": "Кола и линейка се удариха на \"Орлов мост\""}
{"url": "https://www.faktor.bg/bg/articles/otdavat-pod-naem-edin-ot-poslednite-divi-plazhove", "text": "Един от последните диви плажове по Южното ни Черноморие ще бъде отдаден под наем. Възможно е още това лято на „Липите” край Синеморец да има шезлонги и чадъри. Плажът е част от Природен парк „Странджа” и защитена местност „Силистар”. Мястото попада и в две защитени зони. Въпреки това, е проведен конкурс, без да е съгласуван с екоминистерството и дирекцията на парка. От години областната управа в Бургас и Министерството на туризма се опитват да намерят стопанин на малкото плажче. Досега то винаги е оставало в графата „безстопанствени плажове”. За туристи плаж „Липите” е достъпен само пеш . Има два пътя до него – и двата минават през гората. По единия се върви около 2 километра, по другия малко по-малко. В цялата местност действа специален режим. „От 1992 г., когато е обявена тази защитена територия – ЗМ „Силистар”, е забранен достъпът на МПС-та, които не извършват горскостопанска или селскостопанска дейност. Същата забрана е включена и в Плана за управление на защитената местност”, посочи Иван Камбуров, гл. експерт „Биологично разнообразие” – ДПП „Странджа”. Въпреки трудния достъп, плажът е предпочитан от любители на природосъобразния туризъм. Затова и те реагираха остро на новината, че плажът ще бъде отдаден под наем. „Трябва да ги санкционираме за преминаване през тези горски пътища. Няма как да се случи, трябва да се наруши тази заповед! Трябва да мине противозаконно”, каза Николай Вълчанов, директор на РГС – Царево. Какви ще са потенциалните вреди от поток от автомобили през гората и изграждането на инфраструктура до плажа не е изследвано. „Тези вековни габъри са част от едно природно местообитание, което е защитавано в мрежата „НАТУРА 2000”. Те са обрасли с лиани и са една от добрите визитки на ЗМ „Силистар”, която се считаше, че е една от най-богатите, като растителни видове в България, посочи Иван Камбуров, гл. експерт „Биологично разнообразие” – ДПП „Странджа”. 4500 хектара горска територия – от Бутамята до кльона на Резово са предоставени за стопанисване за 15 години. Концесионерите на ловния участък, през който се минава за плажа, не знаеха, че е отдаден под наем.   „Ако дадем достъп през гората, това значи, че трябва да преправяме пътища, хора постоянно да има вътре, което при всички случаи нарушава концесионния договор. Това са пари, които ние вкарваме и то не малко – някъде около 100 хил. лв годишна такса, която плащаме на Агенцията по горите, на Министерство на земеделието. Ако вкараме коли, автомобили, палатки и т. н., това значи, че отиват нещата на провал и ние най-вероятно ще искаме обезщетение от държавата”, заяви Румен Караманов, концесионер на ловен участък „Чилията”.  На нов конкурс през февруари се явява един кандидат, който печели търга за следващите 5 години – срещу 3000 лв наем на сезон и предложение за 8 лв на чадър и шезлонг. Проверка на Министерството на туризма е показала, че ивицата се намира „извън защитена зона”, става ясно от отговор до bTV. От ведомството са изпратили писмо до екоминистерството, което да потвърди това становище. „Плаж „Липите” попада в ПП „Странджа” и ЗМ „Силистар”. Това са две защитени територии по Закона за защитените територии, както и в две НАТУРА зони – защитена зона „Странджа за опазване на дивите птици” и защитена зона „Странджа за опазване на защитените местообитания”. Плажът е отдалечен от населено място, намира се сред горска територия, няма никаква комуникация. Няма забрана за стопанисване на плажа и отдаване, но инфраструктурата до него е недопустима на този етап! заяви Детелина Иванова, РИОСВ – Бургас. 6000 квадратни метра от площта на плажа са дюни.  Любители на плаж Липите подготвят протест, ако ивицата бъде дадена за стопанисване.  „На този плаж имаме едни обширни зараждащи се дюни. Зад тях се виждат и подвижните бели дюни, с растителността, в които са установени и любопитни редки растения. Някои от тях са включени в Червената книга, като пясъчната лилия. Зад тях вече е фронтът на стабилизираните дюни. Дирекцията на парк „Странджа” не е информирана, че са извършени такива преценки какво ще бъде въздействието. Също така не знам дали е провеждана някаква процедура, свързана с отреждането на специален парцел за паркинг ”, каза Иван Камбуров, гл. експерт „Биологично разнообразие” – ДПП „Странджа”. Очаква се становище на екоминистерството дали отдаването на плажа под наем ще увреди защитената местност.   От Министерството на туризма уточниха, че договорът за наем за плаж „Липите” още не е сключен и дали ивицата ще бъде отдадена за стопанисване – ще бъде решено след детайлна експертна оценка.", "date": "2019.03.27", "title": "Отдават под наем един от последните диви плажове"}
{"url": "https://www.faktor.bg/bg/articles/uefa-razsledva-cherna-gora-za-rasizam", "text": "Расистки прояви на черногорските фенове в мача с Англия може да донесат сериозни главоболия на националния отбор. Група привърженици обиждаха на няколко пъти част от тъмнокожите звезди на Трите лъва. \"Играчи на Англия станаха жертва на примитивни маймунски звуци\", пишат медиите на Острова. Особено отчетливо обидните скандирания се чуват в края на срещата, когато Дани Роуз получава жълт картон. Британците са подали официално оплакване до УЕФА и от евроцентралата обявиха, че разследват случая.Дисциплинарната комисия ще се произнесе на 16 май. Минималното наказание при доказан расизъм е затваряне на част от сектор, но по всяка вероятност санкциите за Черна гора ще бъдат по-тежки. Освен обидните скандирания фенове на домакините хвърляха и предмети по футболисти на Англия. Запалка за малко да уцели Рахийм Стърлинг в края на мача. Не е изключено да се стигне дори до двубой на празни трибуни или отнемане на точки, за каквото призоваха от Острова. \"Срамно е. Вече сме 2019 година, а още си говорим за такива работи\", каза Стърлинг след мача. Той дръпна двете си уши, след като вкара петия гол в мача: \"Това е най-добрият начин да смълчиш расистите\", написа крилото в социалните мрежи. \"Случилото се е много тъжно. Искам да се наслаждаваме на футбола навсякъде, където играем. Не желая моите момчета да си тръгват с емоционални белези от гостувания\", каза селекционерът Гарет Саутгейт. От Черна гора отричаха като партизани на разпит за расистки скандирания - селекционерът Тумбакович заяви, че не е чул маймунски звуци, а пресаташето на националния тим отклоняваше въпросите, свързани с темата.", "date": "2019.03.27", "title": "УЕФА разследва Черна гора за расизъм"}
{"url": "https://www.faktor.bg/bg/articles/iskat-sluzhebni-zagubi-za-ukrayna-zaradi-bivsh-futbolist-na-tsska", "text": "Футболните федерации на Португалия и Люксембург искат служебни победи срещу Украйна заради участието в двата квалификационни мача за Евро 2020 на натурализирания бразилец и бивш нападател на софийския ЦСКА - Жуниор Мораес, предаде БТА. Украйна спечели общо четири точки в двата мача след нулево равенство при гостуването на Португалия и победа с 2:1 като гост на Люксембург, като Мораес игра и в двата двубоя. Бразилецът получи украински паспорт на 18 март, но според правилата на ФИФА чужденец няма право да играе за национален отбор, ако не е живял минимум пет години без прекъсване в съответната страна. \"След мача с Украйна федерацията на Люксембург бе информирана от различни източници, че същестуват сериозни съмнения относно редовността на участието в мача на футболиста Жуниор Мораес, който бе в титулярния състав на Украйна в мача с Люксебург. След проучване на информацията и правилата на ФИФА, Футболната федерация на Люксембург реши да се обърне към УЕФА с искане за преразглеждане на резултата от мача Люксембург - Украйна на 25 март 2019 година\", се казва в жалбата на Люксембургската федерация. Агенциите припомнят, че подобен е случаят от ноември 2016 година, когато Боливия е наказана с две служебни загуби заради неправомерна натурализация на Нелсон Кабрера. Жуниор Мораес започна престоя си в Украйна в Металург (Донецк), където бе продаден от ЦСКА през 2012 година. Украинската футболна федерация също излезе с изявление по случая, в което се казва, че няма съмнение, че Мораес е взел украинско гражданство в съответствие с украинското законодателство и е напълно доказуемо, че той има постоянно пребиваване на територията на страната в продължениен на пет години.", "date": "2019.03.27", "title": "Искат служебни загуби за Украйна заради бивш футболист на ЦСКА"}
{"url": "https://www.faktor.bg/bg/articles/sport/svetat/v-sasht-vodish-nevaksinirano-dete-na-publichno-myasto-500-dolara-globa-i-zatvor", "text": "Радикални мерки срещу епидемията от морбили взеха властите в окръг Рокланд, северно от Ню Йорк – след 153 случая на лесно предотвратимото, но много опасно заразно заболяване, вече е забранено воденето на неваксинирани деца на публични места, съобщава Би Би Си. Нарушенията на разпоредбата ще се наказват с глоба от 500 долара и до 6 месеца лишаване от свобода. Забраната засяга училища, търговски центрове, ресторанти и храмове, като ще продължи поне 30 дни. В САЩ процентът ваксинирани деца пада през последните години, като родителите изтъкват религиозни, философски или псевдонаучни доводи за това да откажат имунизация – като например многократно оборената фалшива информация, че ваксините водят до аутизъм. Местни журналисти посочват, че едва 50-60% от младежите в религиозни семейства са ваксинирани.", "date": "2019.03.27", "title": "В САЩ: Водиш неваксинирано дете на публично място - 500 долара глоба и затвор"}
{"url": "https://www.faktor.bg/bg/articles/vazrastna-dvoyka-se-sdobi-s-obvinenie-zatova-che-danecha-yako-ayran-meydan", "text": "Възрастна двойка, която обитава тиха комуна за възрастни в Стокхолм, се сдоби с обвинение, затова че \"дънила\" яко \"Айрън Мейдън\". Според местния \"Автонбладет,\" двамата решили така да отмъстят на нова двойка, която се нанесла в техния старчески дом. За да е още по-забавна новината, цитирана и от новозеландския сайт therock.net, конфликтите започнали, когато новодомците дошли през октомври и започнали да тероризират околните с... твърде шумен секс. Изглежда палавите новодомци го практикували всяка вечер, отбелязва изданието, нищо че става въпрос за дом за възрастни. Така се стигнало до отмъщението на двамата, чиито имена не се споменават, но са на по 81 и 71 г. Поради липса на реципрочен шум, те решили да надуят до дупка копчето на своята уредба с \"Айрън Мейдън\". Полицията дошла точно на песента Afraid To Shoot Strangers, макар че за щастие никой не бил гръмнат, шегуват се от рок изданието. Съобщава се, че първо повдигнали обвинение на двойката в тормоз, но все пак по-късно преписката била прекратена.", "date": "2019.03.27", "title": "Възрастна двойка се сдоби с обвинение затова че \"дънела\" яко \"Айрън Мейдън\""}
{"url": "https://www.faktor.bg/bg/articles/arheolozi-prouchvat-drevnoto-svetilishte-na-diana-v-rusensko", "text": "В Регионалния исторически музей в Русе археологът Никола Русев представи теренните проучвания на обект \"Светилище на Диана\" при село Кошов. Съобщението е от ръководството на музея. В миналото в местността са открити случайно три епиграфски паметника, посветени на богинята Диана Плестрензис. През 1985 г. при разкопки са изследвани останките от две сгради. Те са разкрити повторно и през 2018 г., като са направени допълнителни наблюдения, свързани със стратиграфията и хронологията на обекта. Районът се намира в непосредствена близост до сливането на реките Бели и Черни Лом. В първия проучен сектор е разкрита частично голяма правоъгълна сграда, която може да се датира в периода I-IV в. В другия сектор е разчистена втора постройка. Тя е с четири помещения и се определя към групата на късноримските сгради с апсиди. Функционирала е основно през IV в. Опожарена е през първата половина на V в. Последните изследвания са през юни и юли 2018 г. под ръководството на археолозите д-р Върбин Върбанов и Светлана Тодорова.", "date": "2019.03.27", "title": "Археолози представиха теренните проучвания на древното \"Светилище на Диана\""}
{"url": "https://www.faktor.bg/bg/articles/zam-ministar-preskochil-zakona-izpratil-pismo-do-arteks-bez-nikakva-pravna-stoynost", "text": "Заместник-министър Йовев няма никакви права да тълкува закон. Подписаното от него писмо, което визира срока на строежа на сградата \"Златен век\", е само кореспонденция с арх. Мирянов, то няма правна стойност. Това заяви пред журналисти в Смолян министърът на регионалното развитие и благоустройството Петя Аврамова в отговор на въпрос във връзка със скандала с \"Артекс\" и апартаментите, заради които последваха оставки в кабинета. Министър Аврамова участва в Смолян в граждански диалог на тема регионално развитие. Форумът е част от платформата за граждански диалог \"Европа в нашия дом\". \"Съгласно закона за административните актове, право да тълкува текстове от закон има само органът, който ги е издал. В случая това е Народното събрание\", допълни министър Аврамова. Според нея писмото, което е подписал зам.-министър Валентин Йовев, е становище, а не официално тълкувателно становище, което се издава и има правна стойност. Това становище е само кореспонденция между арх. Мирянов и зам.-министър Йовев, то няма правна стойност и не може да бъде основание за нарушение на закона, смята регионалният министър.  Тя уточни, че законовите текстове за удължаване от 5 на 10 г. на разрешенията за строеж нямат ретроактивно действие.", "date": "2019.03.27", "title": "Зам.-министър прескочил закона - изпратил писмо до \"Артекс\" без никаква правна стойност"}
{"url": "https://www.faktor.bg/bg/articles/gl-arhitekt-na-sofiya-zlaten-vek-na-arteks-e-pred-butane", "text": "Главният архитект Здравко Здравков обяви, че не е удължавал разрешението за строеж на небостъргача \"Златен век\", който се строи в столичния квартал \"Лозенец\" от \"Артекс\", съобщи БНР. От компетенцията на ДНСК е да се произнесе дали сградата се строи незаконно, посочи Здравков. Ако комисията установи, че \"Златен век\" се строи незаконно, предстои спиране на строежа и премахване на построеното дотук. \"Във времето, когато той е имал действащо разрешение за строеж, и времето, в което е имал право да презавери, са издадени три административни акта, които имат единствено и само касателство по вътрешно разпределение. Компетентният орган за строежи от първа, втора и трета категория за проверка по отношение на законосъобразността, е единствено и само Дирекция \"Национален строителен контрол\", добави Здравков. Разрешението за строеж на 34-етажна сградата на ул. \"Златен рог\" №10 в кв. \"Лозенец\" е издадено на 26 януари 2007 г. от тогавашния главен архитект на София Петър Диков. То влиза в сила няколко месеца преди да се промени устройственият план за квартала, който не позволява толкова високо здание на това място. Разрешителното за строеж е издадено на името на ЕТ \"ДЖИ-БИ-АЙ-91- Жанета Младенова\" и ЕТ \"Румен Марков – Джоинт Билдинг инвестмънт\". Така нареченият протокол №2 за откриване на строителна площадка, с който стартира строителният процес, е съставен на 11 януари 2010 г. Тъй като обаче строежът така и не започва, строителното разрешително, което е със срок от 5 години, изтича и е използвана възможността за презаверяването му за още 5 години. Това е станало на 19 ноември 2012 г. Документът отново е подписан от арх. Диков на името на фирма \"Кристела\" ООД с управител Румен Марков. И в следващите години обаче строителство не започва, а фирмата-собственик на терена става притежание на Пламен Мирянов и съпругата му Весела, съсобственици и на \"Артекс\". На 14 декември 2016 г. новите собственици на \"Кристела\" подават в направление \"Архитектура и градоустройство\" (НАГ) заявление за повторна презаверка на разрешението за строеж. Инвеститорът е информиран, че разрешението няма да бъде презаверено. На 3 февруари 2017 г. фирмата оттегля искането си за презаверка, а три дни по-късно административното производство за това е прекратено. Впоследствие обаче законът е променен, а строежът на небостъргача – подновен! Главният архитект каза още, че често е получавал \"настойчиви\" SMS-и от инвеститори. Такива получил и от фамилията Мирянови, собственици на \"Артекс\", но отказа да каже какво е съдържанието им. Само каза, че не е \"Псалм 91\". До сега никоя от въвлечените институции към момента не може да обясни дали небостъргачът е законен или не. От Дирекцията \"Национален строителен контрол\" (ДНСК) обявиха, че от 21 март отново са започнали проверка на строителните книжа на \"Златен век\". Резултатите щели да са готови другата седмица.", "date": "2019.03.27", "title": "Гл. архитект на София: \"Златен век\" на фирма \"Артекс\" е пред бутане?"}
{"url": "https://www.faktor.bg/bg/articles/balgapiya-e-na-20-ta-pozitsiya-v-lacatsiyata-po-poc-apvane-na-zhilishtnite-imoti", "text": "Cлoвeния ce изĸaчи нa пъpвa пoзиция в ĸлacaциятa пo пocĸъпвaнe нa жилищнитe имoти нa Кnіght Frаnk Glоbаl Ноuѕе Рrісе Іndех. Πpeз 2018 гoдинa жилищaтa в eвpoпeйcĸaтa дъpжaвa ca пocĸъпнaли c 15,1 пpoцeнтa, пoĸaзвaт дaннитe. Caмo пpeз чeтвъpтoтo тpимeceчиe cпpямo пpeдxoднoтo yвeличeниeтo e 1,9% , пише money.bg. Meждyнapoдният вaлyтeн фoнд (MBФ) изчиcлявa, чe иĸoнoмиĸaтa нa cтpaнaтa e нapacнaлa c 4,5% пpeз 2018 гoдинa. Kaтo члeн нa eвpoзoнaтa, лиxвитe в дъpжaвaтa ca ниcĸи, ĸoeтo пoмaгa и нa жилищния пaзap. Πocлeднитe дaнни oт нaциoнaлнaтa cтaтиcтиĸa coчaт oщe, чe cдeлĸитe ca нapacнaли пoчти двoйнo oт 5 700 пpeз 2009 г. дo нaд 10 000 пpeз 12-тe мeceцa дo ĸpaя нa тpeтoтo тpимeceчиe. Cлoвeния измecтвa Xoнĸoнг и зa пъpви път зacтaвa нaчeлo. Caмият Xoнĸoнг дългo вpeмe cтoeшe нa пъpвo мяcтo, нo пaзapът нaй-нaĸpaя зaпoчнa дa ce oxлaждa. Зa цялaтa 2018 гoдинa пocĸъпвaнeтo e в paмĸитe нa 5,9 пpoцeнтa, ĸoeтo пocтaвя тepитopиятa нa 22 пoзиция. Πpeз чeтвъpтoтo тpимeceчиe oбaчe ce oтчитa cпaд oт 4% cпpямo втopoтo и 6,2% cпpямo тpeтoтo тpимeceчия. Cпaдът нa цeнитe бe oчaĸвaн и бe пpичинeн oт няĸoи пoлитиĸи нa мecтнoтo пpaвитeлcтвo, ĸaĸтo и oт вoлaтилния ĸaпитaлoв пaзap и пo-cилнaтa вaлyтa. Tъpгoвcĸaтa вoйнa пъĸ нaĸapa ĸyпyвaчитe дa изчaĸaт. Ha втopa пoзиция e Maлтa c 11,8% pъcт зa 12 мeceцa. Cтpaнaтa бe нaчeлo пpeз пpeдxoднoтo тpимeceчиe. Koнтинeнтaлeн Kитaй ce дoбиpa дo тpeтaтa пoзиция c 10,7%. Жилищaтa пocĸъпвaт cepиoзнo и в Унгapия (10,4%), Typция (9,7%), Чexия (8,7%), Лaтвия (8,6%) и Xoлaндия (8,4%). Бългapия e нa 20-тa пoзиция, ĸaтo в ĸpaя нa м.г. жилищaтa ca били c 6,3% пo-cĸъпи, oтĸoлĸoтo гoдинa пo-paнo. Πpeз пocлeднитe тpи мeceцa нa 2018 г. цeнитe ca ce пoĸaчили c 0,8%. Oбщият pъcт пo cвeтa e 4,3%, ĸaтo eдвa 8 пaзapa oт 56 бeлeжaт cпaд. Πoлoвинaтa oт тяx ca в Eвpoпa: Швeйцapия (-0,1%), Итaлия (-0,8%), Швeция (-1,5%). B дънoтo нa ĸлacaциятa e Финлaндия c 2,9% пoeвтинявaнe. Oт пиĸa пpeди ĸpизaтa, в Eвpoпeйcĸия cъюз жилищaтa ca пocĸъпнaли cpeднo c 15%, пoĸaзвaт oщe дaннитe нa Кnіght Frаnk.", "date": "2019.03.27", "title": "Бългapия e нa 20-тa пoзиция  в ĸлacaция за пocĸъпвaнe нa жилищнитe имoти"}
{"url": "https://www.faktor.bg/bg/articles/biser-petkov-90-hil-dushi-imat-pravo-na-polzvane-na-lichna-pomosht", "text": "90 хил. души имат право на ползване на лична помощ. Това каза министърът на труда и социалната политика Бисер Петков по време на брифинг след редовното правителствено заседание. „Очакваме, че правоимащите са 90 хил. души с увреждане, около 80 хил. души са пълнолетни и 10 хил. лица, които по Закона за лична помощ имат право на лична помощ, ще заявят съответно преминаване през индивидуална оценка на потребностите и да бъде определен съответстващия брой часове на асистентска подкрепа“, отбеляза той. „По отношение на другите правила - подчертавам, до 31 март тази година, месечната подкрепа, служебно или на база заявление се даваше, без да е необходимо да бъде извършена индивидуална оценка. След 1 април, за новите случаи за които изтичат съответните срокове или за тези, които имат право, но не са го заявили до 31 март, това ще стане след преминаване на индивидуална оценка“, посочи министър Петков. Министър Петков допълни, че около 1300 служители ще бъдат ангажирани с извършване на дейности за индивидуална оценка на хората с увреждания. „В бюджета на Министерството на труда и социалната политика за тази година са предвидени 75 млн. за така наречените услуги в домашна среда, личен, социален и домашен помощник“, допълни той.", "date": "2019.03.27", "title": "Бисер Петков: 1300 служители ще извършват индивидуалната оценка на хората с увреждания"}
{"url": "https://www.faktor.bg/bg/articles/vinagi-s-nato-nikoga-protiv-rusiya", "text": "Хибридната война, водена от Русия срещу България, бе сред основните теми на конференцията „Членството в НАТО – ключ към ЕС”, организирана от Атлантическия съвет в България. Бившият министър-председател Иван Костов подчерта, че заплахите за националната сигурност на България са по-големи днес, отколкото преди четвърт век. Кремъл води „дифузна война”, прилагайки „психологически, икономически, политически и кибернетични атаки“, каза той. Костов бе особено критичен към правителството и съдебната система. Според него, кабинетът не прави нищо, за да противодейства на хибридните заплахи. Костов смята, че руската агресивна политика е успяла да „овладее българската прокуратура” и други институции, чрез които се налага „репресия” върху пронатовски политици, като бившите министри Даниел Митов и Николай Ненчев, като за претекст се използва борба срещу корупцията. Бившият премиер не спести и темата за енергийната зависимост на България от Русия и поиска НАТО да блокира всички руски проекти на територията на държави-членки на Алианса. Според изследване на ръководения от Костов Център за анализи и управление на рискове, на последните президентски избори редица кандидати са „рецитирали“ руските опорни точки: „Марешки и Енчев повтаряха 100% от тези послания. Радев – 83%, Каракачанов – 80%, а Калфин – над 70%. Единственият кандидат-президент с откровена евроатлантическа позиция - Трайчо Трайков - бе обвинен и съден за криминално престъпление”. Любопитен факт – във вторник (т.е. след думите на бившия премиер), на поредното заседание по делото за фалита на КТБ, основният свидетел на прокуратурата   Бисер Лазов замеси и името на г-н Костов. Достоверността на показанията на счетоводителя Лазов е обект на спор. Адвокати го обвиняват, че атакува Цветан Василев, за да опази себе си. Интересно е също, че други имена на политици не бяха споменати, въпреки съмненията, че банката е оперирала, ползвайки се с благословията на значителна част от днешния политическия елит. Но да се върнем на конференцията. На нея бившият президент Плевнелиев, категорично отхвърли мантрата „винаги с НАТО, но никога против Русия”. Как да бъдем с Русия, когато „тя организира и провежда хибридна война срещу нас”, попита той. А в изказванията на посланичката на Великобритания Ема Хопкинс, и на посланика на САЩ Ерик Рубин имаше имплицитна критика към българските институции. Макар да похвали напредъка на страната в областта на отбраната през последните 30 години, г-н Рубин заяви, че „не е останало никакво време за модернизация” и „има чувството, че някои от набелязаните стратегически цели не са постигнати”. Г-жа Хопкинс посочи, че „недостатъчната реакция окуражава Русия”. Тя не пропусна да спомене и аферата „Скрипал”, във връзка с която 27 държави отстраниха руски дипломати в знак на солидарност с Великобритания. Нека припомним, че България не посмя да се присъедини към тези държави, а нашите институции гузно мълчаха за съмнителния случай с отравянето на оръжейния търговец Гебрев, както и за руските хакерски атаки срещу България през 2015 година. Още през 2013 год. в статия, публикувана в руското военно списание „Военно-промишлен куриер“, началникът на руските въоръжени сили ген. Валерий Герасимов излага принципите на това, което можем да наречем хибридна война. Става дума за това армията да съчетае „класическия с асиметричния потенциал”, както Герасимов се изрази на конференция в началото на март, 2019. За мнозина, статията предизвести възприемането на хибридната война от Русия, която по-късно тя използва в Украйна и на други места. Но, както посочва експертът по Русия Марк Галеоти, Кремъл не е изобретил „хибридната война”. Русия и шефът на нейните въоръжени сили просто се опитват да бъдат в крак със съвременния свят. Ясно е, че оценките за политици като Костов и Плевнелиев разделят българското общество. Може би прокуратурата се занимава с конкретни държавници „заради натовските им възгледи”, но е възможно и да се „интересува” от тях и поради други причини... Политическото кадруване в съдебната система обаче не е новина. Руските хибридни атаки срещу ЕС и НАТО са факт. Те бяха обект на специални заседания и документи, приети от Европейския парламент преди броени дни. Факт е също, че България вече е направила геополитически избор. Сега е най-неподходящият момент за шикалкавене, както и за опити за балкански пазарлъци и надлъгване с един азиатски режим с авторитарни характеристики. Най-малкото – необходимо е посоченото на конференцията на Атлантическия съвет да бъде обект на дебат, на широка обществена дискусия. Нека се чуе мнението на политическия елит по темата за хибридните заплахи. Това ще бъде лакмусов тест. Бързо ще паднат агнешките патриотични кожи и ще лъснат истинските намерения. Вместо това - какво се случва? Повече от седмица медии, анализатори и цялото общество се занимават с имотните сделки на властта, както и с неспособността на ГЕРБ бързо и решително да се произнесе по казуса „Цветанов”. Да, „Апартаментгейт” не трябва да бъде замитан под килима. Но за това е тема-лилипут в сравнение с въпроса за заплахите пред националната сигурност и троянските коне в партийната система. Фиксирайки се върху дървото, пропускаме опасния руски лес. Докато Европа дебатира, взима мерки и действа, ние за пореден път се разголваме като безнадеждна провинция, която се е вторачила в пъпа си.", "date": "2019.03.27", "title": "Винаги с НАТО, никога против Русия?"}
{"url": "https://www.faktor.bg/bg/articles/es-ne-priznava-kontrola-na-izrael-nad-golanskite-vazvisheniya", "text": ". Ръководителят на външната политика на Европейския съюз Федерика Могерини публикува изявление от името на всички 28 държави от съюза, като подчерта, че ЕС не признава контрола на Израел над Голанските възвишения, съобщава електронното издание на вестник Protothema. Изявлението дойде, въпреки твърденията на израелския премиер Бенямин Нетаняху, че действията му ще нарушат единодушието на ЕС по въпроси, свързани с Израел.", "date": "2019.03.27", "title": "ЕС не признава контрола на Израел над Голанските възвишения"}
{"url": "https://www.faktor.bg/bg/articles/ispanskata-prokuratura-vnese-obvinenie-sreshtu-premiera-na-kataluniya", "text": "Испанската прокуратура внесе в съда обвинения срещу регионалния премиер на Каталуния Ким Тора, защото не е изпълнил разпорежданията на централната избирателна комисия на Испания, предаде Асошиейтед прес. Днес прокуратурата заяви, че обвиненията са за това, че в навечерието на парламентарните избори в Испания на 28 април Тора не е премахнал от резиденцията на регионалното правителство в Барселона символи в подкрепа на независимостта на Каталуния, поставени на видимо място, информира БТА. Централната избирателна комисия на Испания определи символите (жълти ленти) като неприемливо \"средство за политическа пропаганда\". В предизборен период лицата на изборни длъжности и публичните институции нямат право да изразяват подкрепа за определена партия или идеологическа позиция. Според Тора в случая става дума за свобода на словото и той поиска крайният срок за премахването на символите да бъде отложен. Предстои съдия да оцени доказателствата на прокуратурата, преди да реши дали да се отиде на съдебно дело.", "date": "2019.03.27", "title": "Испанската прокуратура внесе обвинение срещу премиера на Каталуния"}
{"url": "https://www.faktor.bg/bg/articles/sreshtata-mezhdu-borisov-i-tsvetanov-e-v-boyana", "text": "Премиерът Бойко Борисов е напуснал Министерския съвет, където трябваше да бъде срещата му с Цветанов. Вероятно тя ще се състои в правителствената вила в Бояна, но няма да е в Министерския съвет. Борисов е излизал за малко след заседанието на МС, после се върнал на \"Дондуков\" 1, но отново е излязъл. Джипът му не е в гаража на Министерския съвет, твърди източник от сградата. Очаква се към 17 ч. Цветан Цветанов да даде изявление в сградата на парламента.", "date": "2019.03.27", "title": "Борисов е напуснал Министерския съвет"}
{"url": "https://www.faktor.bg/bg/articles/erdogan-tryabva-da-iska-odobrenie-ot-yunesko-za-da-prevarne-sveta-sofiya-v-dzhamiya", "text": "Източници на ЮНЕСКО, цитирани от гръцките медии, заявиха, че промяна в статута на „Света София“ в Истанбул ще изисква одобрение от базираната в Париж организация, съобщава гръцкият Kathimerini. Турският президент Реджеп Тайип Ердоган предложи отново да превърне „Света София“, първоначално християнска византийска катедрала, в джамия, пише \"Фокус\". Турският лидер направи подобно предложение по време на телевизионно интервю, което предизвика реакция от Атина. Построена през 6-ти век, църквата „Света София“ беше седалище на гръцката православна църква. Тя е превърната в джамия след османското завладяване на Истанбул през 1453 г., тогава Константинопол. „Света София“ стана музей след създаването на модерна светска Турция през 1923 година.", "date": "2019.03.27", "title": "Ердоган трябва да иска одобрение от ЮНЕСКО, за да направи \"Света София\" отново джамия"}
{"url": "https://www.faktor.bg/bg/articles/vnuchka-na-sakskoburggotski-gotvi-kontsert-za-8-mi-mart", "text": "Внучката на Симеон Сакскобургготски Мафалда ще изнесе концерт в Мадрид. Това съобщи испанското издание Hola, което нарече певицата \"принцеса на феминизма\". По повод 8-ми март в Мадрид ще се проведе фестивала \"Ellas Crean\", посветен на равенството между половете. Музикалното събитие се провежда вече над 10 години и празнува ролята на испанските жени като творци. Концертът на Мафалда ще бъде на 6 март в легендарната \"Sala Siroco\" в Мадрид. Фестивалът обединява различни професионалистки от всички сфери на изкуството: певици, актриси, танцьорки, писателки, режисьорки. \"Тази година във фестивала ще има участие на принцеса\", коментират от Hola. Мафалда Сакскобургготска е дъщеря на Кирил и Росарио Надал. През ноември 24-годишната певица пусна ново видео. Клипът ѝ \"Hate me right\" събра над 100 000 гледания за три седмици, а Мафалда благодари на феновете си през профила си в Инстаграм. Във видеото тя залага на изчистена визия. Гримирана е с блестящи сенки за очи, съвсем малко руж и нежнорозов гланц за устни. Сменя рокля в средновековен стил и класическа риза - и двете, решени в бяло. Режисьорки на клипа са младите таланти Симон Риджел и Маги Маклафлин. Мафалда е певица, пианист и композитор, а от няколко години има участия в заведения в Лондон и Ню Йорк. През октомври Сакскобургготска пя акапелно на партито-промоция на новата колекция на Майкъл Корс в лондонския хотел \"Clardige's\". Тя бе и сред най-търсените лица по време на отминалата Седмица на модата в Ню Йорк.", "date": "2019.03.27", "title": "Внучка на Сакскобургготски готви концерт срещу дискриминацията на жените преди 8-ми март"}
{"url": "https://www.faktor.bg/bg/articles/trevozhni-signali-ot-ukrayna-predi-prezidentskite-izbori", "text": "С наближаването на президентските избори в Украйна ултранационалистките групи в страната стават все по-видими, което представлява проблем за Запада. По-рано този месец хиляди крайнодесни активисти демонстрираха пред сградата на администрацията на сегашния президент Петро Порошенко, като скандираха против предполагаемата корупция и хвърляха погребални букети и прасенца-играчки като символ на злоупотребите с държавни средства. Крайни националисти също така нахлуха на предизборни митинги, за да се сбият с полицията и да освирват Порошенко, който се кандидатира за втори мандат на изборите на 31 март. А по-рано този месец посланиците на страните от Г-7 изпратиха писмо до вътрешното министерство, в което изразиха безпокойство от агресивното поведение на крайната десница преди президентския вот в неделя, пише Асошиейтед прес. Протестите отразяват нарастващото присъствие на крайнодесни групи в Украйна и тяхното влияние в оформянето на политическия дневен ред на страната, което поставя Запада в неловко положение. От една страна, ултранационалистите играеха ключова роля в боевете с подкрепяните от Русия сепаратистки бунтовници на изток, а сега протестират срещу корупцията в правителството. От друга страна, те настояват с нарастваща смелост за промени, които противоречат на традиционните демократични идеали. В поредица прояви на насилие, показващи тяхната мощ, крайнодесни радикали през последните години нападаха събрания на активисти за правата на ЛГБТ общността и жените, атакуваха ромски лагери из страната, прекъснаха една лекция по история на Холокоста и се биха с проруски ветерани. Освен това крайнодесните групи имат стройна структура от военен тип и много от техните членове имат боен опит от годините на сражения в Източна Украйна. Въпреки че досега крайнодесните групи не успяха да се обединят около един президентски кандидат, те спечелиха нарастващо влияние, а правителството не е склонно да им се противопостави. Андрий Билецки, водач на Националния корпус, една от най-видимите крайнодесни групи, предрича, че националистите \"ще станат гръбнакът на гражданската отбрана в Украйна\". Андрий Ермолаев, ръководител на независимия мозъчен тръст \"Нова Украйна\", каза, че преди правителството си е затваряло очите за подема на националистките групи, използвайки ги като тактика за сплашване. Сега крайната десница се е обърнала срещу властите, добави той. \"Добре организираният и агресивен национализъм в Украйна е рожба на правителството. Правителството загубил контрол над радикалните националисти. Порошенко изгуби тази игра\", заяви той. Правителството стана обект на обвинения в корупция след като журналистическо разследване свърза висши приближени на Порошенко и оръжеен завод под негов контрол с предполагеми злоупотреби в отбранителния сектор. Президентът отрича да е извършил нещо нередно и разпореди официално разследване на твърденията. Ултранационалистките групи в Украйна излязоха на преден план през 2014 г., когато бяха начело на масовите улични протести, довели до отстраняването на проруския президент Виктор Янукович. Русия отговори с анексирането на Кримския полуостров и подкрепа за сепаратистите на изток - действия, които предизвикаха западни санкции. Тогава хиляди националисти се отправиха на изток и сформираха доброволчески батальони, които служеха като авангард на украинските военни сили в бунтовническите региони. Оттогава влиянието на националистките групи постоянно се увеличаваше, тласкано от общественото недоволство от икономическите проблеми на страната и ширещата се корупция. Членовете на крайнодесните групи, повечето тийнейджъри, напътствани от военни ветерани, се упражняват в бойни изкуства и се обучават как да боравят с оръжие. Смята се, че ултранационалистите наброяват около 10 000 и че могат бързо да изкарат хиляди на улицата и да прибягнат до насилие. \"Те са преминали организационно, военно и идеологическо обучение\", каза Ермолаев. \"Те са силно мотивирани и активни\", добави той. Крайнодесни активисти със запалени факли редовно маршируват под ударите на барабани из центъра на украинската столица, скандирайки: \"Смърт на предателите на Украйна!\" По време на един сблъсък край паметника на генерал, загинал през Втората световна война, една възрастна жена се приближи до група радикални националисти, които викаха: \"Руснаците на бесило!\", и ги предизвика с думите: \"Аз съм рускиня, обесете ме!\" Един от десните радикали, Кирил Недин, я блъсна и бе задържан за кратко за оказване на съпротива на полицията. На една демонстрация Евхен Карас, лидерът на изключително активната националистка група \"С14\", се похвали с нарастващото сила на крайнодесните. \"От всички политически партии в Украйна (освен нас), според мен никой не може да събере толкова хора, които искрено и редовно да идват на протести и прояви\", каза той. Международни правозащитни групи остро критикуват украинското правителство, че не може да открие и накаже отговорните за актове на насилие и сплашване. Правителството обеща да обуздае ултранационалистите, но не е предприело никакви действия. Вътрешният министър Арсен Аваков каза, че десните организации ще бъдат спрени. По думите му \"те всички знаят това\" и \"няма да има амнистия за тях\". Украинската крайна десница твърди, че националистката идеология рано или късно ще победи не само в Украйна, но и в цяла Европа. Нарастващата националистка вълна залива Европа с популистки правителства в страни като Унгария и Полша и засилено присъствие в германската политика на крайнодясната \"Алтернатива за Германия\". Мирослав Мареш, експерт по крайнодесни екстремистки групи в университета в Бърно, Чехия, казва, че крайната десница в Украйна е успяла да установи контакт с ултранационалистките сили в Европа. \"Те имат добри отношения с някои неонацистки групи в Централна и Източна Европа\", каза Мареш. Той добави, че в началната фаза на конфликта в Източна Украйна членове на европейски неонацистки групи са обучавали и са воювали в батальона Азов - украинска крайнодясна паравоенна групировка, създадена от Билецки, изповядваща идеологията на \"бялата власт\" (превъзходството на бялата раса). Изглежда украинската крайна десница има връзки и в други страни. Австралиецът Брентън Тарант, обвинен в избиването на 50 човека в две джамии в Крайстчърч, Нова Зеландия, споменава в своя \"манифест\" за посещение в Украйна, а в някои публикации се твърдеше, че е имал контакти с крайната десница. Центърът \"Суфан\", изследователска група, специализирала се в сигурността, наскоро съобщи за възможни връзки между Тарант и батальона Азов. Политологът Ермолаев отбеляза, че насилието, с което се асоциират в общественото създнание украинските националисти, може да послужи като аргумент за онези в Европейския съюз, които не са склонни Украйна да бъде изведена на пътя към членство в близко бъдеще. \"Как може да се интегрира страна, заразена не само от корупция, но и от национализъм?\", пита той. (БТА)", "date": "2019.03.27", "title": "Тревожни сигнали от Украйна преди президентските избори"}
{"url": "https://www.faktor.bg/bg/articles/nayden-zelenogorski-edinstvenoto-reshenie-v-segashnata-situatsiya-sa-predsrochni-parlamentarni-izbori", "text": "Единственото решение в сегашната ситуация са предсрочни парламентарни избори. Това заяви в предаването \"Нещо повече\" зам.-председателят на ДБГ Найден Зеленогорски по повод скандала с евтините апартаменти за властта. Според Зеленогорски всяка останала стъпка на управляващите би била \"изгаряне на поредния бушон\".  \"Независимо дали това е Цветан Цветанов\".  Найден Зеленогорски и ДБГ предлагат по повод \"Апартаментгейт\" да бъдат поканени прокурори от Германия, Холандия и Испания, които да разследват имотните декларации и придобивки на властта. \"Като българин ме е срам. Не може да си чист човек сред нещастни хора. Мислих, че сме надмогнали зората на новата българска държава и парвенющината. Общувал съм с много хора от САЩ с огромен бизнес, които нямат подобни коли и охрана. Омерзен съм!\". Според Зеленогорски политическата система на прехода у нас е сбъркана и се хвърля срещу политическите опоненти.  \"Всичко е конструирано така, че тези, които са на власт, да не пострадат. Много неща в България трябва да се променят. Реформата в съдебната власт не се случва. По време на съвместното ни управление с ГЕРБ в предишния мандат прекалено сме били наивни да вярваме, че сред сегашните управляващи има желание за реформи.\"", "date": "2019.03.27", "title": "Найден Зеленогорски: Единственото решение в сегашната ситуация са предсрочни парламентарни избори"}
{"url": "https://www.faktor.bg/bg/articles/politolog-sega-tsvetanov-shte-bade-izklyuchitelno-ambitsiran", "text": "Това, което каза Цветан Цветанов е една откровена, точна и достойна реч. Това заяви  политическият психолог Антоанета Христова в студиото на \"Плюс-минус\" по \"Нова телевизия, коментирайки брифинга на втория човек в ГЕРБ, на който той обяви, че напуска парламента, но запазва позициите си в политическата сила. Сложна е общата ситуация, че трябва да подаде оставка от едната позиция и да остане на другата, защото е полезен. Смятам, че намереният баланс е точният за него. Той затова е добър преговарящ и успява да осигури кворум, защото проявява уважение към всички, независимо от степента на политическо противопоставяне. Цветанов сега ще бъде изключително амбициран, за да докаже, че ГЕРБ ще се справи, въпреки нанесения чрез него удар, продължи тя. \"Фигуранта на Цветанов е от значение. На него се дължи добрата структурна организация на партията. В крайна сметка когато си теглил каруцата до този момент, не може да се промени този, който я е влачил\", обясни по темата политическият психолог Антоанета Христова. Прочети повече в Blitz.bg:  игуранта на Цветанов е от значение. На него се дължи добрата структурна организация на партията. В крайна сметка когато си теглил каруцата до този момент, не може да се промени този, който я е влачил\", обясни по темата политическият психолог Антоанета Христова. \"Цветан Цветанов създава и чувство на спокойствие, ето защо смятам, че ще бъде оставен като ръководител на щаба, обаче не съм сигурна, че това ще важи наесен за местните избори\", каза Христова и допълни, че наследниците на Цветанов могат да бъдат доста хора от партията. \"Данаил Кирилов, г-жа Дариткова… има поредица от хора, които са доказали, че могат да бъдат добри логистици и да имат добри комуникационни умения\", завърши Христова. Прочети повече в Blitz.bg:  Фигуранта на Цветанов е от значение. На него се дължи добрата структурна организация на партията. В крайна сметка когато си теглил каруцата до този момент, не може да се промени този, който я е влачил\", обясни по темата политическият психолог Антоанета Христова. \"Цветан Цветанов създава и чувство на спокойствие, ето защо смятам, че ще бъде оставен като ръководител на щаба, обаче не съм сигурна, че това ще важи наесен за местните избори\", каза Христова и допълни, че наследниците на Цветанов могат да бъдат доста хора от партията. \"Данаил Кирилов, г-жа Дариткова… има поредица от хора, които са доказали, че могат да бъдат добри логистици и да имат добри комуникационни умения\", завърши Христова. Прочети повече в Blitz.bg:  Това решение днес прави ГЕРБ уязвим. Това решение ще напомни на опонентите на ГЕРБ да кажат, че Цветанов продължава да прави избори. Струва ми се, че това решение няма да затвори вратата на скандала, заяви политологът Първан Симеонов. сичко това е симптом на промяна на балансите в партията. Вътре има няколко различни визии за развитие, които ще се борят за надмощие през следващите години”, коментира Симеонов. Според него всичко това най-вероятно ще се отрази както на европейските, така и на местните избори. Read more at: https://stz24.com/%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%9F%D0%BE%D0%BB%D0%B8%D1%82%D0%B8%D0%BA%D0%B0/%D0%9F%D0%BE%D0%BB%D0%B8%D1%82%D0%BE%D0%BB%D0%BE%D0%B3%D1%8A%D1%82-%D0%9F%D1%8A%D1%80%D0%B2%D0%B0%D0%BD-%D0%A1%D0%B8%D0%BC%D0%B5%D0%BE%D0%BD%D0%BE%D0%B2-%D0%98%D0%BC%D0%B0-%D1%80%D0%B0%D0%B7%D0%BC%D0%B5%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%BF%D0%BB%D0%B0%D1%81%D1%82%D0%BE%D0%B2%D0%B5%D1%82%D0%B5-%D0%B2-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F/ сичко това е симптом на промяна на балансите в партията. Вътре има няколко различни визии за развитие, които ще се борят за надмощие през следващите години”, коментира Симеонов. Според него всичко това най-вероятно ще се отрази както на европейските, така и на местните избори. Read more at: https://stz24.com/%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%9F%D0%BE%D0%BB%D0%B8%D1%82%D0%B8%D0%BA%D0%B0/%D0%9F%D0%BE%D0%BB%D0%B8%D1%82%D0%BE%D0%BB%D0%BE%D0%B3%D1%8A%D1%82-%D0%9F%D1%8A%D1%80%D0%B2%D0%B0%D0%BD-%D0%A1%D0%B8%D0%BC%D0%B5%D0%BE%D0%BD%D0%BE%D0%B2-%D0%98%D0%BC%D0%B0-%D1%80%D0%B0%D0%B7%D0%BC%D0%B5%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%BF%D0%BB%D0%B0%D1%81%D1%82%D0%BE%D0%B2%D0%B5%D1%82%D0%B5-%D0%B2-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F/ сичко това е симптом на промяна на балансите в партията. Вътре има няколко различни визии за развитие, които ще се борят за надмощие през следващите години”, коментира Симеонов. Според него всичко това най-вероятно ще се отрази както на европейските, така и на местните избори. Read more at: https://stz24.com/%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%9F%D0%BE%D0%BB%D0%B8%D1%82%D0%B8%D0%BA%D0%B0/%D0%9F%D0%BE%D0%BB%D0%B8%D1%82%D0%BE%D0%BB%D0%BE%D0%B3%D1%8A%D1%82-%D0%9F%D1%8A%D1%80%D0%B2%D0%B0%D0%BD-%D0%A1%D0%B8%D0%BC%D0%B5%D0%BE%D0%BD%D0%BE%D0%B2-%D0%98%D0%BC%D0%B0-%D1%80%D0%B0%D0%B7%D0%BC%D0%B5%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%BF%D0%BB%D0%B0%D1%81%D1%82%D0%BE%D0%B2%D0%B5%D1%82%D0%B5-%D0%B2-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F/ сичко това е симптом на промяна на балансите в партията. Вътре има няколко различни визии за развитие, които ще се борят за надмощие през следващите години”, коментира Симеонов. Според него всичко това най-вероятно ще се отрази както на европейските, така и на местните избори. Read more at: https://stz24.com/%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%9F%D0%BE%D0%BB%D0%B8%D1%82%D0%B8%D0%BA%D0%B0/%D0%9F%D0%BE%D0%BB%D0%B8%D1%82%D0%BE%D0%BB%D0%BE%D0%B3%D1%8A%D1%82-%D0%9F%D1%8A%D1%80%D0%B2%D0%B0%D0%BD-%D0%A1%D0%B8%D0%BC%D0%B5%D0%BE%D0%BD%D0%BE%D0%B2-%D0%98%D0%BC%D0%B0-%D1%80%D0%B0%D0%B7%D0%BC%D0%B5%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%BF%D0%BB%D0%B0%D1%81%D1%82%D0%BE%D0%B2%D0%B5%D1%82%D0%B5-%D0%B2-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%89%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F/", "date": "2019.03.27", "title": "Политолог: Сега Цветанов ще бъде изключително амбициран"}
{"url": "https://www.faktor.bg/bg/articles/novini/svyat/erdogan-sveta-sofiya-shte-stane-dzhamiya-zaradi-reshenieto-na-tramp-za-golanskite-vazvisheniya", "text": "Промяната на статуса на музея \"Света София\" в Истанбул в джамия ще бъде своеобразен отговор на решението на американския президент Доналд Тръмп да признае Йерусалим за столица на Израел и суверенитета на тази държава над Голанските възвишения. Това заяви турският президент Ердоган на митинг в Трабзон пред Анадолската агенция. \"Можем да направим свободен достъпа до \"Света София\". След общинските избори ще върнем истинския статут на \"Света София\". Ще променим статута й от музей в джамия. Тръмп обяви, че Йерусалим е столицата на Израел. Нали така? Той определи Голанските възвишения за собственост на окупатора Израел. Ще получите отговор от Турция на това\", допълни Ердоган, Преди три дни Ердоган заяви, че турските власти могат да променят статута на \"Света София\", за да може да бъде посещавана безплатно. В момента билетът струва около 10 щатски долара. Според него \"туристите от всички вероизповедания сега могат да отидат свободно в \"Синята джамия\", която се намира в съседство\", така че \"ще можете да направите същото и със \"Света София\".", "date": "2019.03.27", "title": "Ердоган: \"Света София\" ще стане джамия заради решението на Тръмп за Голанските възвишения"}
{"url": "https://www.faktor.bg/bg/articles/pravitelstvoto-opredeli-vazdushen-prevozvach-po-liniyata-sofiya-kiev-sofiya", "text": "Правителството определи Ryanair DAC за въздушен превозвач, който да оперира по международната въздушна линия София - Киев - София, съобщи пресслужбата на кабинета. Назначаването на Ryanair DAC като установен в България въздушен превозвач от държава-членка на ЕС е извършено в съответствие с двустранния международен договор, правото на ЕС и националните правни норми на Република България. Определеният въздушен превозвач е заявил готовност да започне да изпълнява редовни полети по линията София - Киев - София от началото на април 2019 г. с честота два пъти седмично в сряда и неделя. Това би допринесло за увеличаване на пътникопотока, което създава условия и за подобряване на свързаността между България и Украйна.", "date": "2019.03.27", "title": "Правителството определи въздушния превозвач по линията София - Киев – София"}
{"url": "https://www.faktor.bg/bg/articles/obshtestvo/zakon-i-red/turtsiya-priema-ruski-turisti-bez-vizi-i-pasporti", "text": "Гръцките хотелиери очакват рязък спад на руснаците това лято, които ще се насочат към Турция или България. Няма да се оправдаят очакванията на гръцкия туристически сектор за привличане на повече руски туристи тази година. Според турската телеграфна агенция, цитирана от гръцките медии, Анкара е готова да допусне руските туристи да почиват в Турция при облекчен режим - само с лични карти без паспорт и визи, предаде БНР. Министерството на туризма в Атина трябва да промени изцяло стратегията си, за да не изгубим руските туристи, коментират собственици на хотели пред гръцките медии. Те дори очакват масово анулиране на резервации от страна на руснаците. През миналата година едва 520 хиляди руснаци са почивали в Гърция по информация на Гръцката национална банка. Очакваше се тази година броят на руските туристи да премине един милион, но вероятно голяма част от тях ще предпочетат да почиват в Турция, където се предлагат много по-евтини пакети, заявиха от съюза на хотелиерите. От гръцкия туристически бранш отчитат и трудна конкуренция с България, където руснаците имат традиция в предпочитанията си.", "date": "2019.03.27", "title": "Турция приема руски туристи без визи и паспорти"}
{"url": "https://www.faktor.bg/bg/articles/golyam-gorski-pozhar-na-granitsata-ni-sas-severna-makedoniya", "text": "Голям горски пожар избухна преди около два часа на границата между Северна Македония и България, в района на село Байково, община Ново село, предаде агенция МИА. Екипи от горското стопанство и от противопожарната служба в Струмица се опитват да потушат огъня, информира БТА. Засегната е около 3 хектара рядка дъбова гора и трева на частен терен. Поради непристъпността на терена гасенето на пожара върви трудно. Засега не е установено какво е предизвикало пожара.", "date": "2019.03.27", "title": "Голям горски пожар бушува на границата ни със Северна Македония"}
{"url": "https://www.faktor.bg/bg/articles/skandalen-sluchay-v-telk-blagoevgrad-s-paralizirana-zhena", "text": "Скандален случай в една от ТЕЛК комисиите в Благоевград с днешна дата - парализирана жена от село Рупите, с прекарани пет инсулта, беше докарана с частна линейка за преосвидетелстване пред Комисията. Обясненията на лекарите и ръководството на болницата за това, че не се изпълнява наредбата за посещения на място при лежащо болни, е, че са много натоварени и няма достатъчно средства. Евангелия Костова е на 77 години. Според последното решение на ТЕЛК отпреди 15 години тя е със 73% загуба на работоспособността. Близките й подават документи за преосвидетелстване преди година и 3 месеца. Докато чакат, състоянието й прогресивно се влошава - парализа и отоци по цялото тяло. За напълно неподвижната жена се грижи 81-годишният й съпруг: Дъщеря й Аксиния пише молба до ТЕЛК експерти да дойдат на място в село Рупите, на което жената има право. Получава отказ, но с уточнението, че могат да я преосвидетелстват по документи. Които след година и половина не отразяват реалното й състояние. Тогава семейството се принуждава да наеме частна линейка и да я транспортира до  Благоевград. Където близките се натъкнаха на редица препятствия с качването на носилката до третия етаж, където е ТЕЛК комисията, тъй като специализираният асансьор е с чип. На въпроса защо е отказано домашно посещение и освидетелстване, д-р Олег Кашукеев  реагира така: „Прочетете си там какво сме писали, няма да ви кажа нищо.“ Какво се е случило вътре, накратко обясни пред БНР дъщерята Аксиния: „Погледнаха, че краката са много подути… От колко време е така?... От 5-6 месеца… Госпожо, може да си я отведете в линейката. Изчакайте отвън за протокол.\" Според болничното ръководство посещенията на ТЕЛК комисиите на регионален принцип при лежащо болните е почти невъзможен заради натовареността им и заради липса на средства. Защо близките на Евангелия Костова си причиниха всичко това? „За да излезе решение, че е напълно неподвижна, защото ние живеем далеч. Трябва някаква помощ“. След 30 минути жената получи документ за 100% инвалидност.", "date": "2019.03.27", "title": "Скандален случай в ТЕЛК-Благоевград с парализирана жена"}
{"url": "https://www.faktor.bg/bg/articles/novini/balgariya/ts-tsvetanov-1", "text": "\"Чух много неща за себе си и за \"прегрешенията\", в които бях обвинен. Всичко, което съм правил през съзнателния си живот е било ръководено от законността и обществения интерес. Понеже чух, че през 2018 година съм направил всичко възможно да прикрия проверка от ИК и с адресат председателя на вътрешната комисия. Щеше да е по-коректно да бъде показано цялото писмо с доста адресати: Румен Радев, Бойко Борисов, Томислав Дончев, Николай Нанков, Сотир Цацаров, Цвета Караянчева, Корнелия Нинова, Волен Сидеров, Мустафа Карадайъ, Гергана Стефанова, Ангел Исаев, до Огнян Златев, копие до Мая Манолова, Йорданка Фандъкова. Това е сигналът внесен от ИК. Това, което мога да направя е да препратя по компетентност сигнала\", припомни едно от обвиненията срещу него заместник-председателят на ПП ГЕРБ и председател на парламентарната група Цветан Цветанов, че е прикрил проверка за законността на строежа на Артекс в кв. Лозенец.  \"Тези обвинения, че има лобизъм, свързан със сградата на Артекс, всички специалисти заявиха, че поправката в закона няма нищо общо със сградата в кв. Лозенец\", каза още той. \"Винаги съм споделял решенията си с най-близките си хора и това направих днес с премиера Борисов. Ние сме градили отношенията си на доверие през цялото време. През 2005 година той ме помоли да напусна МВР, за да участваме в изборите за София. След като излязох от МВР бях назначен за заместник-кмет и съм се ръководил само и единствено от законността. Тогава взехме заедно с него решението, заради законовите ограничения, кой ще оглави политическа партия ГЕРБ. От тогава аз поех отговорността да създадем партия ГЕРБ на хоризонтален принцип. 2009 година получихме подкрепата на всички, които вярваха в ПП ГЕРБ. От тогава до сега сме получавали над 1 100 000 гласа от българските избиратели. Смятате ли, че за нас властта и постовете имат някакво значение?\", попита Цветанов. \"Никога не съм правил нещо, което да не кореспондира с волята на нашия лидер, моята съпруга и структурите ни от страната. Благодаря на тези, които застанаха зад мен. Няма от какво да се срамувам. Дори спрях колеги, които искаха да дойдат на летището. Няма да допусна да се говори за някакво дори и минимално разделение в ГЕРБ\", коментира той. \"Искам да спра всички спекулации, че Цветанов иска да завземе ГЕРБ, да разцепи ГЕРБ. Винаги съм изповядвал това да бъдем единни, да бъдем екип\", каза Цветанов и помоли журналистите да спрат със спекулациите. \"Днес официално заявих пред лидера на ГЕПБ и премиер на България Бойко Борисов, че ще напусна парламента. Избрал съм да бъда част от каузата ГЕРБ, аз ще остана заместник-председател, ще бъда председател на предизборния щаб, за да консолидираме партията. Не мислете, че ще сложа лично или егото си, за да защитавам себе си. Не съм направил никакво престъпление, но за да спра всякакви спекулации, смятам, че най-мъдрото е да напусна парламента. Така запазвам и достойнството на народния представител\", съобщи той. \"Може би трябваше точно аз да бъда ударен два месеца преди изборите. Този сценарии съм го играл няколко пъти\", припомни Цветанов обвиненията срещу него за незаконно подслушване. Политикът бе категоричен, че никой не му е оказвал въздействие за това решение. Политици и симпатизанти на ГЕРБ коментират, че Цветанов е избрал най-разумното решение - запазвайки единството на ГЕРБ и евентуално разцепление на партията. Така е минимализиран и рискът от предсрочни избори и евентуален провал на сделката за F-16.", "date": "2019.03.27", "title": "Цветанов напуска парламента, запази ГЕРБ от разцепление и хаос"}
{"url": "https://www.faktor.bg/bg/articles/obshtestvo/zakon-i-red/prokuraturata-vleze-v-obshtina-strazhitsa", "text": "Прокуратурата влезе в община Стражица. Извършват се процесуално-следствени действия по досъдебни производство, образувано в предходна година. Доброволно се изземва документация от значение за разследването. То е по сигнал на ДАНС за длъжностно присвояване на вещи и пари, собственост на община Стражица. Към момента няма задържани лица, информира бТВ.", "date": "2019.03.27", "title": "Прокуратурата влезе в община Стражица"}
{"url": "https://www.faktor.bg/bg/articles/obshtestvo/zakon-i-red/tsvetan-vasilev-postoyanno-sipel-rugatni-i-obidi-kam-podchinenite-si-v-ktb", "text": "Обиди и ругатни са белязали взаимоотношенията между собственика на КТБ Цветан Василев и подчинените му - основно изпълнителни директори, в банката през 2012-2014 г. Това разказа пред Специализирания съд един от ключовите свидетели по делото за фалита на КТБ Бисер Лазов. Той е бил неформален финансист на Василев, отговарящ за небанковия сектор, нещо като негова \"дясна ръка\". Разпитът на Лазов започна вчера и ще продължи през април. \"Георги Христов (б.р. - изпълнителен директор на КТБ), претърпя пълна метаморфоза от '90-те до 2012-2014 г. Въпреки че беше изпълнителен директор, Василев се отнасяше с него като с дребен досадник\", каза Лазов, цитиран от \"24 часа\".  През 2012-2014 г. дъщерята на Василев - Радосвета, влязла във фактическото управление на КТБ и започнала да ръководи персонала. Радосвета също тръгнала по стъпките на баща си по отношение на арогантно поведение към служителите на КТБ. Веднъж Лазов станал свидетел как тя хока Георги Христов заради пакети и ваучери за почивка. Не било различно и отношението към Илиян Зафиров, който също е бил изпълнителен директор на банката, но в негово отсъствие Василев е говорел с голямо пренебрежение, обидни думи и го обвинявал за какво ли не. Въпреки недоволството на Василев Лазов посочи, че банкерът не е направил нищо за отстраняването на Зафиров от банката. Друг шеф в КТБ - Александър Панталеев, също е бил обект на подигравки от Василев и дъщеря му. Лазов каза, че Панталеев се е държал като човек, който не иска да бъде показван пред хората.  \"Сашо, ще ти дам пари да си купиш костюм, да си оправиш зъбите. Това е важно за човек, който работи в банка\", казал му веднъж Василев. Той си спомни как заради проблем със сделка Панталеев стоял пред Василев сякаш е в реанимация, тъй като върху него се изсипал порой от обвинения и обиди, за което дори на Лазов му станало жал, защото и той бил подлаган на същото. Основният свидетел по делото продължи разказа си с информация как дружества около Цветан Василев са получавали кредити от КТБ. Едната група компании били с реална търговска дейност. Те се финансирали с кредити, които нямали общо с дейността им. Други дружества, които получавали кредити от банката, били на приятели на Василев. Фирмите се използвали като добра фасада за осигуряване на финансиране за истински компании на Василев. Третата група фирми, които получавали кредити, нямали нито капитал, нито имущество. Кредити получавали и фирми с имущество. Примери за тази група дружества Лазов даде с \"Бромак\" и \"Инвест Мениджмънт\", в която били семейните имоти на Василеви. Лазов подчерта, че изпълнителните директори на КТБ като Христов, Панталеев, Зафиров, са излъчвали спокойствие и са подписвали документи, дадени им от Василев, без да ги четат.", "date": "2019.03.27", "title": "Цветан Василев постоянно сипел ругатни и обиди към подчинените си в КТБ"}
{"url": "https://www.faktor.bg/bg/articles/obvineni-za-ubiystvoto-na-nadziratel-s-metalni-trabi-izcheznaha-bezsledno", "text": "Двама от нападателите на надзирателя Янко Янев, който почина след зверски побой с метални тръби на 30 декември 2016 г. в столичния кв. “Разсадника”, са изчезнали и МВР ги издирва от 1 г., но безуспешно. Това стана ясно в спецсъда по време на дело срещу банда за дрога и побои, съобщи в. \"24 часа\". Лидер на групата е Стефан Гевгелийски. Според прокуратурата той е “поръчал” Янев след конфликт в затвора, предизвикан от оплакване на друг лишен от свобода. Един от обвинените за смъртоносния побой - Георги Коев, бе доведен в съда с още 9 подсъдими по наркоделото. В неизвестност са 34-годишният Георги Стефанов и 36-годишният Симеон Христов, които били сред най-близките на Гевгелийски. За двамата има издадена европейска заповед за арест. По оперативни данни на полицията те са напуснали страната веднага след убийството на Янко Янев.", "date": "2019.03.27", "title": "Обвинени за убийството на надзирател с метални тръби изчезнаха безследно"}
{"url": "https://www.faktor.bg/bg/articles/politika/hlyab-i-pasti/-apartamentgeyt-v-balgariya-e-sramno-da-si-bogat-kanchoooo", "text": "Как чутовно звучи само…\"Апартаментгейт\"…  До понеделник не бях чувал това име красно, това вече почти сакрално словосъчетание, ако щете вярвайте. Такива бяха обстоятелствата…  При първия си сблъсък с него останах с впечатлението, че „Уотъргейт“ е пионерска импровизация в сравнение с    И досега основните му измерения и тънкости ми се губят, та няма да го бистря по същество и да надничам в квадратурата или ценообразуването, но ще обърна внимание на коментарите по темата и тяхната поразителна еднообразност и целенасоченост,  които ме смутиха леко. Сякаш се командват     Включая  тези на вицепрезидентката Йотова, партийни лидери, на много социолози,  някои видни политолози, коментатори  и вся осталная…. Все мъдрости, които с нездрав интерес прочетох по-късно. Къмто стотина специалисти бълват акъл по този въпрос. И всички поставят един акцент-отстраняването на Цветанов.  Първоначално имах чувството, че съм влязъл при Алиса в…огледалния свят..  Или по-скоро в огледалния свят на българските анализатори. А там огледалата са страшно много, нещо повече, те са  и рядко коварни. Могат да те изкарат двугърба камила, когато си поискат. Благодаря Ви от сърце за този въпрос, както се казва в някои среди.  Взех отпуска и отскочих за няколко дни до чужбина, където не ми и хрумна да се информирам за българските новини. Върнах се  и веднага заминах за бившата си вила, която братята роми отдавна са разкостили и лишили от всякакви екстри на цивилизацията като ток, вода и пр., не без помощта на една дама от т.нар. български хайлайф, съпруга на бивш министър, която искаше да купува мястото покрай „Суперборовец“ на покойния  банкер Емил Кюлев, но удари на камък и се нервира. Поне така подозирам, но тази драма и дамата нямат нищо общо с  предмета на настоящето текстче.  Те ще са тема на друг подробен разказ. Та живях си още няколко дни като Робинзон Крузо, борих се с подъл каракачански пес, който ми отмъкна мръвката от огнището, както понякога правят и партиите, паднах от  стълба,  за малко не си извадих окото с една пръчка, но оцелях. Но пак не стигнах до родните новини. Добре ми подейства, един вид  Като лечебния глад е, но е много по-полезно. Премахва много повече отрови, хибридни в голямата си част.  Чух за „Апартаментгейт“ в понеделник, по радиото, карайки към София. Първо слушах „Дарик“, където някакъв самороден гений обясняваше как преди 20 години НАТО нападнало Югославия, как сърбите бранели свободата си, земята си, всякакви подобни безумия. Слушах и не вярвах на очите си, ако трябва да перифразирам класика фамозния проф. Вучков. Още повече, че по онова време и аз ходих да правя репортажи от Югославия, а и е добре известно какво се случи. Тогава се каляваше стоманата и на българските русофили, апропо.    Волен Сидеров  дори ми се обади на домашния телефон в онези славни времена, да ме покани да протестираме с раждащата се „Атака“ срещу НАТО пред американското посолство, щяло да има и голи мацки. Той поне е последователен, като изключим, че преди това искаше да свали Альоша от наряд. Та да се върнем на   Карам си аз по магистрала „Тракия“, слушам по „Дарик“ приказки за НАТО и Сърбия, които още малко биха засрамили и Михаил Суслов, ако се сещате кой беше. Обърнах веднъж внимание на Петър Волгин във Фейсбук по повод на едно негово писание, че въпросният главен идеолог на КПСС би се гордял с него, а той ми отговори, че не било така, щял да го анатемоса.  После ме извади от приятелите си, като, разбира се, не страдах много.  Та пътувах си, слушах за злото НАТО и витяза Милошевич, докато преместих със звучна ругатня на първото радио, което   ми попадна. Нахендрих се  баш на предаването на въпросния Петър Волгин по БНР, мой неоспорим любимец. Точно щях да повторя упражнението, когато чух още един познат глас, който даваше съвети на премиера Борисов как да отстрани Цветан Цветанов. Звучеше истински загрижен за политическото бъдеще на Борисов. Истински самарянин. В движение пуснах на запис репортерския си касетофон и записах следното, като май точно уцелих болката на Кънчо:  „Ясно е, че Цветан Цветанов има изключителни организаторски качества и е много подреден, но според мен организационната дейност в една партия не трябва да се преувеличава. Партията се ръководи от Бойко Борисов и той е най-важният за ГЕРБ. Никой не иска да съди Цветан Цветанов и в обществото няма такава нагласа. Тук говорим за моралния аспект“. За какво, Кънчо? Не можех да повярвам…  Важен е    той, дума да няма. Особено в устата на заможен социолог, който от началото на прехода ударно удря рамо на незабравимата БКП, пардон  на БСП. „Пътят на социолозите Андрей Райчев и Кънчо Стойчев, станали известни в обществото като Кънчовците от бившия премиер Андрей Луканов до настоящите им милиони и статута на „социолози на повикване“ проследява най-новият документален филм на еди кой си“, както прочетох в един вестник. Там се твърдеше, че „науката социология е превърната у нас в доходоносен бизнес, а за Стойчев и Райчев – в бизнес за милиони“, което не го вярвам, разбира се. Те са  И трябва точно те да раздават съвети за морала, кой друг. Завистниците пишат за „голф-комплекса им в Балчик, имението в Мелник, което е една от най-новите придобивки за Стойчев, както и още много други имоти, придобити покрай \"научно-приложната им дейност\". Четох също, че една купичка супа там струва 30 лева, като това не е незаконно, разбира се. И вероятно е много морално. В този смисъл думите на Кънчо, че не е срамно да си богат в България по повод на „Апартаментгейт“ не ме изненадаха никак, ама никак. Но категорично не са верни. В България е срамно, Кънчоооо. В болшинството случаи, защото богаташите се родиха, за да превърнат политическата власт на Партията в икономическа, подкрепяни от батареите на полбитологията, социологията и други подобни. Или това не ти е известно? \"В спора, който не виждаме, най-вероятно е и определянето на листите за евровота. Знаем, че Цветанов, едва ли не, определя имената в листите, но този път явно това няма да е така. Ще има последствия за управляващите и те може да се дългосрочни. Явно скандалът ще се разраства. Виждаме, че днес излезе пета фигура от управляващите, която се е сдобила с такъв апартамент. Единственото хубаво е, че премиерът Бойко Борисов реагира правилно“,  каза в предаването \"Още от деня\" по БНТ в понеделник вечерта Кънчо. И повтори всичко, казано вече сутринта по радиото. Почти дума по дума. Явно задачата е мантрите да се повтарят до припадък.Така ми се струва. Според Андрей Райчев пък ситуацията с евентуалната оставка на Цветан Цветанов е драстична не защото той е фигура номер 2 в ГЕРБ, а защото е строителят на партията по места. Пак казвам-всички анализатори наблягат на това. Явно им е важно. Да не би в Центъра са решили, че отстраняването на Цветанов е разковничето пред  Което е глупаво, но е точно в стила на Центъра.   ,,Аз не виждам особена тактика тук. Това не е някаква тайна, която да лежи в добре затворен сандък, през нощта някой да го отвори и да изнесе тайната. Просто това е малко като ситуацията на облак – почернява и в един момент гръмва. Къде ще гръмне не знаем, но знаем, че това е неизбежно. При ГЕРБ е нещо подобно. Много им се събра, доста време са на власт, натрупаха много грехове. Ако трябва да направя метафора, тя би била с балон.   Когато балонът започне да пада, трябва да се хвърлят чували с пясък от него, за да се намали тежестта и балонът да престане да пада. Е, Цветан Цветанов е освен най-големият чувал, а и последният. Ако Борисов се реши да го махне, това ще бъде последна \"инжекция живот\", която ще си бие в опит да изкара мандата си'', обясни Андрей Райчев. Аз бих сравнил с балон също социологията и политологията ни, апропо.  Интересно, че коментаторите, че и вицепрезидент Йотова, Корнелия Нинова и пр., до един обясняват как Цветанов трябва да се разкара незабавно отвсякъде. Подразбира се, че съдружничката на Цветан Василев, наречена Елена Йончева може да си е водач на евролиста, та тя е острието на здравите сили, но той е осъден. Макар и само морално. За пред Темида няма никакви доказателства, твърдят повечето експерти, но  Ах, те са толкова скъпи на експертите. Темида е с вързани очи, но те виждат всичко…   Разбира се, Валерия Велева също е съгласна: \"Засега имаме две оставки. Това е правилният ход. Остават другите двама души, които са засегнати. Единият е Вежди Рашидов, но проблем при него няма. Големият проблем е Цветанов Цветанов - дали ще понесе вина и каква ще бъде тя\", коментира Велева в \"Денят ON AIR\". Ахааа. По нейните думи, ако Цветанов се оттегли, ще се минимизират щетите, тъй като по този начин той няма да бъде във фокуса на общественото мнение и опозицията. А Велева много иска да се минимизират щетите и приятелите на Путин у нас да загубят евроизборите, нали се сещате? …\"Ако Цветанов се оттегли от парламента е възможно да остане председател на предизборния щаб, което не е малка власт, която остава в ръцете му. За ГЕРБ по-голям проблем е, че той има прекалено много власт върху структурите ѝ и е възможно неговото отстраняване от политиката изцяло да доведе до срив и демотивация в редиците на партията. Въпреки това правилният ход би бил отстраняване\", коментира политическият анализатор Георги Киряков, пак пред Bulgaria ON AIR. Кой ли разчита на това? Сещате ли се за някого? Политологът Анастас Стефанов обаче твърди: \"Начинът, по който избухна този скандал,   Съгласен съм, че това не е случайна работа. Има възможност ГЕРБ да излезе с позитиви от този скандал, но това ще разберем в следващите дни. Такъв тип проблеми за системни за всички управляващи в България. Във всяко едно правителство е имало такива неща и ако темата се разнищи до край, ГЕРБ могат да спечелят. Ясно е, че в ГЕРБ винаги е имало лобита, но сега искрите излязоха много по-наяве. Според мен не е случайно, че този скандал избухна, когато Цветанов го няма в България. Най-голямото преимущество на Бойко Борисов от този факт е, че той може да играе бавна партия шах, а не бърза. Трябва да преминат разговорите между Бойко Борисов и Цветан Цветанов“. Става интересно. Операция \"Апартаментгейт“ е в ход.", "date": "2019.03.27", "title": "\"Апартаментгейт“??? В България е срамно да си богат, Кънчоооо"}
{"url": "https://www.faktor.bg/bg/articles/osadiha-zadochno-bivshiya-ministar-na-otbranata-na-sssr-dmitriy-yazov-na-10-godini-zatvor", "text": "Окръжният съд в литовската столица Вилнюс осъди задочно бившия министър на отбраната на СССР Дмитрий Язов на 10 години затвор, съобщава LRT.lt. Роденият през 1924 година Язов беше министър на отбраната на Съветския съюз от 1987 до 1991 година и беше уволнен, след като взе участие в опита за преврат срещу Михаил Горбачов през август 1991. Той е последният маршал на СССР и единственият, който е жив. По негова заповед през август 1991 година в руската столица Москва влязоха танкове и друга тежка военна техник, уж в опит да бъде спасен СССР от разпад. Заедно с Язов присъди са получили бившият офицер от КГБ Михаил Головатов - 12 години, офицерът от Съветската армия Генадий Иванов – 4 години, и полковник Юрий Мел – 7. Четиримата са осъдени заради участието си в потушаването на антисъветските демонстрации във Вилнюс в началото на 1991 година. При акцията на Съветската армия тогава бяха убити 13 души и ранени над 140. Литва беше първата съветска република, която обяви независимост от СССР – на 11 март 1990 година. Този акт не беше признат от Москва, която настояваше, че има право с войска да пази суверенитета на Съветския съюз. На делото като свидетел е бил призован и бившият президент на СССР Михаил Горбачов, който обаче е заявил, че няма да участва.", "date": "2019.03.27", "title": "Осъдиха задочно последния министър на отбраната на СССР Дмитрий Язов на 10 години затвор"}
{"url": "https://www.faktor.bg/bg/articles/tsvetan-tsvetanov-vzel-sam-reshenie-samo-saprugata-mi-znae-kakvo-e", "text": "\"Благодаря за топлото посрещане, времето е хубаво. Взел съм конкретно решение и го знае само един човек, с когото се съветвам за важните неща. Това е моята съпруга, защото винаги споделям с нея. Ще се срещна с Бойко Борисов, за да го обсъдим. Няма да обявя нищо пред вас, тъй като това няма да е коректно. Докато бях извън България, се наслушах и се нагледах на много добре планирано мероприятие, организирано преди евроизборите. Лоялността ми към премиера Бойко Борисов и към партия ГЕРБ ще продължи\".  Това каза зам.-председателят на ГЕРБ, който пристигна от официално посещение в САЩ и беше посрещнат от репортери на Летище \"София\". Той обаче заяви, че няма какво повече да каже и отиде на среща с премиера Бойко Борисов, като не уточни къде ще се видят. Зам.-председателят на ГЕРБ допълни, че в партията няма разцепление. Цветан Цветанов, който пристигна във видимо добро настроение, допълни, че след срещата си с премиера ще отговаря на повече репортерски въпроси.", "date": "2019.03.27", "title": "Цветан Цветанов: Взел съм решение, само съпругата ми знае какво е"}
{"url": "https://www.faktor.bg/bg/articles/ankara-obezglavihme-pkk-v-irak", "text": "Обезглавихме филиала на Кюрдската работническа партия (ПКК) в Ирак, заяви говорител на турската армия, написа анкарският в. Хюриет. \"При операцията на нашите въоръжени сили в пограничния район Кандил бяха неутрализирани ръководителят на външния отдел на ПКК Микаил Оздемир, полевият командир Али Акташ и един от най-високопоставените лидери на терористите - Риза Алтън\", са посочили още от силовото ведомство, цитирани от изданието. Според комюникето на министерство операцията е била проведена на 21 март.", "date": "2019.03.27", "title": "Анкара: Обезглавихме ПКК в Ирак"}
{"url": "https://www.faktor.bg/bg/articles/tusk-ne-mozhem-da-predadem-mnozinstvoto-koeto-iska-velikobritaniya-v-es", "text": "Председателят на Европейския съвет Доналд Туск обяви, че все повече британци искат отлагане на Брекзит и оставане в ЕС, пише \"Гардиън\". Туск енергично се намеси във вътрешните дела на Обединеното кралство и приветства тези, които излязоха по улиците на Лондон и милионите, които се подписаха под петиция правителството да отмени процеса по напускане на ЕС. Пред Европейския парламент полският политик смъмри тези, които изразяват тревога относно потенциално отлагане на Брекзит в случай, че Камарата на общините отхвърли споразумението за Брекзит още веднъж тази седмица. Той отбеляза, че ЕС трябва да е готов за по-голямо отлагане на Брекзит, ако Обединеното кралство поиска да преразгледа стратегията си за Брекзит, което означава, че страната ще участва на изборите за Европейски парламент. Има хора, които твърдят, че това ще навреди. Позволете ми да заявя ясно: подобно мислене е неприемливо. Вие не можете да предадете 6 милиона души, които се подписаха под петиция за отмяна на Брекзит, 1 милион души, които организираха демонстрация за народно гласуване и растящото мнозинство, което иска Великобритания да остане в ЕС, обяви Доналд Туск. Те може би усещат, че не са достатъчно добре представлявани от британския парламент, но те трябва да усетят, че са представлявани от вас в тази камара. Защото са европейци, продължи той. Бившият лидер на Партията за независимост на Великобритания Найджъл Фараж отговори на изказването на Туск и го описа като \"заблуден\". Според него повече британци ще гласуват за напускане на ЕС, ако се проведе втори референдум. Фараж се обърна към тези, които седят зад него и попита дали наистина искат да се върне като европейски депутат. В края на речта си той призова лидерите на ЕС \"да извадят Великобритания\". Правителството на Великобритания информира британците с имейл, че \"това правителство няма да отмени Член 50\" от Лисабонския договор. Председателят на Европейската комисия Жан-Клод Юнкер, който говори след Туск обяви пред депутатите, че очаква с интерес решението на Камарата на общините.", "date": "2019.03.27", "title": "Туск: Не можем да предадем мнозинството, което иска Великобритания в ЕС"}
{"url": "https://www.faktor.bg/bg/articles/fondat-za-lechenie-na-detsa-e-zakrit-deynostite-mu-preminavat-kam-nzok", "text": "Правителството прие Постановление за закриване на Център „Фонд за лечение на деца“. Документът е в съответствие с измененията в чл. 82 от Закона за здравето, съгласно които след 31 март изпълняваните от Фонда дейности преминават за администриране към Националната здравноосигурителна каса (НЗОК). Чрез нормативните промени се осигурява плавен преход на изпълняваните от Фонда дейности към НЗОК, като същевременно се гарантират правата и достъпът до лечение на нуждаещите се пациенти. До 31 март Фондът ще продължи да осъществява в пълен обем дейността си, а след това всички неприключили процедури по заявления за подпомагане на деца, както и изпълнението на издадените от директора на Фонда заповеди за организационно и финансово подпомагане, ще бъдат изпълнени от НЗОК. Основната цел на промените е оптимизиране на процедурите за разглеждане на заявленията и ефективно разходване на обществените средства за подпомагане лечението на деца за дейности извън обхвата на здравното осигуряване, тъй като грижите за здравето на децата са инвестиция в бъдещи здрави поколения и усилията за подобряване на здравните услуги следва да са насочени към осигуряване на по-добър достъп и навременно насочване към необходимия вид диагностика и лечение. Средствата, необходими за прилагането на новата уредба, са предвидени в бюджета на НЗОК за 2019 г. и ще бъдат предвиждани в ежегодните бюджети на НЗОК като средства от трансфери от държавния бюджет чрез бюджета на Министерството на здравеопазването.", "date": "2019.03.27", "title": "Правителството закри Фонда за лечение на деца"}
{"url": "https://www.faktor.bg/bg/articles/valeri-simeonov-otstranyavane-na-tsvetanov-ot-ns-shte-dovede-do-trus-bez-nego-se-raboti-mnogo-trudno", "text": "\"Отстраняване на Цветанов ще доведе до трус, без него в парламента ще се работи много по-трудно, ако въобще институцията работи\". Това каза лидерът на НФСБ Валери Симеонов пред журналисти в Народното събрание.  Той посочи, че не може да гадае как ще се развие ситуацията с Цветан Цветанов. Според него ролята му е изключително важна, значима и незаменима фигура на посредник между различните групи и крайни полюси в различните законопроекти и решения. „Той е човек, който аз специално с всяка година виждам, че се усъвършенства в ролята си на политически посредник и обединител“, каза Симеонов.  На въпрос дали ще има още оставки заради имотните сделки, Симеонов заяви, че това е въпрос на личен морален акт. По думите му когато човек подава оставка, преценява, че не иска името му да се раздухва и петни от хора, които не разбират същността на въпроса. „Става въпрос за утвърдена в България схема за източване на ДДС, за укриване на ДДС, за укриване на данъци и тази схема е масово използвана от строителните фирми и тя е известна на НАП. Това е просто едно статукво незаконно и едни незаконни действия, които се приемат и от институциите за съжаление“, поясни още Симеонов.  На въпрос дали малката коалиция ще иска Цветанов да не бъде изваждат от парламента, Симеонов посочи, че всяка партия си решава кадровите въпроси сама. „Няма да позволя да ми казва какво да правим ние в нашата партия, сигурен съм, че никой няма на нас да позволи да се бъркаме във вътрешните организационни въпроси на ГЕРБ“, посочи още Симеонов.", "date": "2019.03.27", "title": "В. Симеонов: Отстраняване на Цветанов от НС ще доведе до трус, без него ще се работи много трудно"}
{"url": "https://www.faktor.bg/bg/articles/es-prekratyava-misiya-sofiya-v-sredizemno-more", "text": "ЕС спира за неопределено корабните патрули в Средиземно море, които от 2015 г. превозиха десетки хиляди мигранти и ги закотвиха в Италия след дълга съпротива на италианското правителство, предава агенция AFP. Европейските дипломати се споразумяха операцията да бъде удължена с шест месеца до 31 Март. След тази дата вместо кораби ще се разчита само на въздушни мисии и координация с Либия. Мисията на Европейския съюз \"София\", която ограничаваше контрабандистите на мигранти в Средиземно море, вече няма да поема отговорност патрулирайки с военни кораби като решение за разрешаване на спора с Италия, отбелязва от своя страна германската медийна компания Deutsche Welle.", "date": "2019.03.27", "title": "EС прекратява мисия „София“ в Средиземно море"}
{"url": "https://www.faktor.bg/bg/articles/naprezhenie-v-britanskiya-parlament-posleden-opit-da-mine-sdelkata-za-brekzit", "text": "Британските депутати започват обсъждане на различните варианти за Брекзит, след като парламентът два пъти отхвърли споразумението с Евросъюза, предава бТВ.  Министър-председателят Тереза Мей ще се срещне с депутати от своята партия в опит да ги убеди да подкрепят сделката.  Засилват се призивите към премиера да подаде оставка с надеждата, че това ще отвори пътя за трети, този път успешен вот. Един от гласовете беше този на италианския евродепутат Роберто Гуалтери, който похвали действията на британските депутати.  „Приветстваме факта, че най-после британският парламент пое контрола и трябва да бъде чут от премиера. Защото тя не успя да прокара споразумението, така че вчерашното гласуване беше много положително”, посочи Гуалтери.  Предстоят серия от гласувания в Лондон по различните варианти, които варират от отмяна на Брекзит, до развод без споразумение. Очаква се процесът да продължи през цялата седмица.  Анализатори обаче посочват, че не е ясно дали депутатите ще гласуват свободно или под диктата на партийните лидери.  Междувременно се очаква шотландският парламент официално да подкрепи отмяната на Брекзит на гласуване, което ще се проведе по-късно днес.", "date": "2019.03.27", "title": "Напрежение в британския парламент - последен опит да мине сделката за Брекзит"}
{"url": "https://www.faktor.bg/bg/articles/abv-pak-se-dabyat-za-nato", "text": "Политиците, които говорят за допълнително въоръжаване на територията на страна се опитват да превърнат НАТО от щит в меч. Това каза председателят на АБВ-Младежи Пламена Заячка по време на пресконференция на партията, предаде Агенция „Фокус“. „Два дни ставаме свидетели на налагане на една теза, че трябва допълнително въоръжаване на територията на България. Уважаемите политици, които организираха конференцията „70 г. НАТО и 15 години България в НАТО“, пропуснаха една годишнина. Пропуснаха 20 години от бомбардировките на НАТО над Белград. Тези хора, които сега говорят за въоръжаване, очевидно не са си извадили поуки от това, което се случи. Такава агресия имаме за първи път. Това е опит за превръщане на НАТО от щит в меч“, отбеляза тя.  Ние от АБВ сме за мира и мирните решения и в тази връзка повтаряме няколко искания, които ние последователно защитаваме - незабавен парламентарен дебат по темата, разширен дебат в контекста на европейските избори. Нека партиите да излъчат техни представителите от листите и да направим една обществена дискусия „България и НАТО, мирът и войната“. Нека кандидатите за евродепутати да покажат техните виждания каква Европа искаме и как виждат сигурността на България и Европа“, отбеляза Заячка. „Настояваме за мораториум върху закупуване на допълнителни въоръжения, включително и самолети. Отправяме призив към държаните членки на ЕС, ЕС и НАТО да проявяват разум, мир и диалог. Няма как да има сигурност без Русия. Настояваме България да излезе с правителството и да поеме инициатива пред ЕС и НАТО за преосмисляне на системата за сигурност. Политика не се прави с „да, сър“, „да, госпожо“, допълни тя.", "date": "2019.03.27", "title": "АБВ едно си знае: Няма сигурност без Русия"}
{"url": "https://www.faktor.bg/bg/articles/matey-matev-e-noviyat-shef-na-fonda-za-garantirane-na-vlogovete", "text": "Министерският съвет прекрати правомощията на председателя на Управителния съвет на Фонда за гарантиране на влоговете в банките Радослав Миленков поради избирането му от Народното събрание за подуправител на Българската народна банка - ръководител на управление „Банков надзор“. На мястото на Радослав Миленков правителството определи за нов председател на фонда Матей Матев, считано от 25 март 2019 година. Матей Матев е магистър по право от Софийския университет „Св. Климент Охридски“ и има дългогодишен опит в областта на облигационното, търговското, вещното право, приватизацията, чуждестранните инвестиции и ценни книжа, както и процесуалното представителство по търговски, административни и граждански съдебни спорове. Решението на правителството за прекратяване на правомощията и определяне на председател на Управителния съвет на Фонда за гарантиране на влоговете в банките е прието неприсъствено.", "date": "2019.03.27", "title": "Матей Матев е новият шеф на Фонда за гарантиране на влоговете"}
{"url": "https://www.faktor.bg/bg/articles/6-mesetsa-probatsiya-za-prokurorka-ot-dobrich-obvinena-v-lazhesvidetelstvane", "text": "Пробация за срок от 6 месеца определи Специализираният наказателен съд за прокурора от Окръжна прокуратура в Добрич Румяна Желева за лъжесвидетелстване. Това съобщиха от пресцентъра на Специализираната прокуратура. В началото на октомври 2018 г. Специализираната прокуратура внесе в съда обвинителен акт срещу Желева за извършване на две престъпления. Първото бе за това, че на 30 юни 2012 г, като длъжностно лице, тя използвала служебното си положение (представяйки се като прокурор пред служители в Първо РУ \"Полиция\" - Добрич), за да преустанови започнала проверка на съпруга й, спрян от полицаите във видимо нетрезво състояние и без документи за управление на МПС (престъпление по чл. 283 от НК). Желева бе обвинена и за лъжесвидетелстване – за това, че в хода на образуваното досъдебно производство по случая, по свое желание (макар да не е длъжна да свидетелства срещу член от семейството) тя на три пъти дала лъжливи показания като свидетел пред разследващи и съдебни органи в Добрич, Варна и Разград. По първото обвинение Специализираният наказателен съд призна Румяна Желева за невиновна и й наложи наказание единствено за лъжесвидетелстване. Специализираната прокуратура ще внесе протест срещу решението на първата съдебна инстанция. Според обвинението през 2012 г. съпругът на Желева отказал на служители на МВР проверка за алкохол. След негово обаждане по телефона на мястото пристигнала съпругата му, представила се със служебното си качество и поискала да няма последствия за съпруга й. Носела и документите му. След повторна покана от полицаите за алкохолна проверка с дрегер, мъжът станал агресивен, хванал единия от полицаите за ръката, нанесъл му удар с юмрук в гърдите, отправял заплахи и обиди. Наложило се идването на втори полицейски екип, след което бил задържан и отведен в Районното управление. Досъдебното производство срещу прокурора от Окръжна прокуратура -Добрич бе образувано през 2015 г. от Софийска градска прокуратура и приключи с обвинителен акт. Желева бе осъдена от Софийски градски съд през 2017 година, но Софийски апелативен съд реши, че присъдата е била произнесена от незаконен състав и делото бе изпратено по компетентност на Специализираната прокуратура.", "date": "2019.03.27", "title": "Осъдиха прокурорка от Добрич, обвинена в лъжесвидетелстване"}
{"url": "https://www.faktor.bg/bg/articles/otryad-kobra-izvarshi-srednoshtna-aktsiya-v-stolichniya-kvartal-hipodruma", "text": "Полицията в София задържа известен автокрадец, познат с прозвището Пери. Той е арестуван от спецотряда \"Кобра\" след преследване в квартал \"Хиподрума\", предаде БНР. Операцията е проведена, след като познатият на полицията мъж е откраднал пореден луксозен автомобил в столицата. Той е отказал да спре на сигнал на служители на МВР.  Започнало преследване. Така в операцията е включен спецотрядът \"Кобра\". В резултат мъжът е заловен, но откаран в болница, тъй като при бягството се е ударил в автомобил на полицията. Разследването продължава.", "date": "2019.03.27", "title": "Отряд \"Кобра\" в среднощна акция в столичния квартал \"Хиподрума\""}
{"url": "https://www.faktor.bg/bg/articles/otstraniha-ot-dlazhnost-kmeta-na-cherven-bryag-danail-valov", "text": "Специализираният наказателен съд отстрани от длъжност кмета на Червен бряг Данаил Вълов по искане на Специализираната прокуратура. Това съобщиха от пресцентъра на Апелативна специализирана прокуратура. На 20 март 2019 г. той бе обвинен за длъжностно престъпление - за това, че през 2017 г., като публичен възложител по Закона за обществените поръчки, е нарушил служебните си задължения и без да са били налице основания в закона, е прекратил обществена поръчка за доставка на топъл обяд за социално слаби в Червен бряг и гр. Койнаре. По този начин той е облагодетелствал две свързани с него фирми. На Вълов бе взета паричната гаранция в размер на 75 000 лева. Съдът мотивира отстраняването от длъжност с това, че са налице достатъчно основания да се счита, че служебното положение на обвиняемия ще създаде пречки за обективно, всестранно и пълно изясняване на обстоятелствата по делото. Този извод се извежда от отговорното служебно положение на обвиняемия и правомощията му да ръководи дейността на цялата общинска администрация.", "date": "2019.03.27", "title": "Специализираният наказателен съд отстрани от длъжност кмета на Червен бряг"}
{"url": "https://www.faktor.bg/bg/articles/marokanets-izbyaga-na-politsiyata-v-pirogov", "text": "Марокански гражданин се издирва, след като успя да избяга на придружаващия го полицейски патрул в „Пирогов”, предаде БТВ от свои източници. Около 3 ч. тази нощ мъжът бил открит от униформени в безпомощно състояние на столичната ул. „Ангел Кънчев. Паспортът на чужденеца се оказал изтекъл, при което бил задържан. Заради състоянието му мароканецът не бил отведен в районното управление, а в токсикологията на „Пирогов”. Заедно с него останал полицейски патрул. При все още неясни обстоятелства, обаче, около 6 ч. тази сутрин чужденецът успял да избяга от отделението и все още не е открит. Издирването продължава, по случая е назначена проверка. От МВР потвърдиха за bTV, че търсят избягал арестант.", "date": "2019.03.27", "title": "Мароканец избяга на полицията в „Пирогов”"}
{"url": "https://www.faktor.bg/bg/articles/darvo-ubi-zhena-v-selo-kray-sofiya", "text": "63-годишна жена е загинала при инцидент по време на дърводобив в землището на село Габра. Това съобщиха от ОДМВР - София. Сигналът е подаден около 12.06 часа на 26 март в РУ - Елин Пелин от Държавното горско стопанство. Съобщено е за жена в безпомощно състояние в землището на село Габра. При извършения оглед на местопроизшествието е установена смъртта на пострадалата. По първоначални данни 63-годишната жена е била ударена от паднало дърво по време на дърводобив. По случая е образувано следствено дело.  След приключване на действията по разследване, водено от служители на РУ- Самоков, в качеството на обвиняем е привлечен 57-годишен жител на с. Марица, товарил в камион незаконно добит дървен материал. Делото е изпратено в Районната прокуратура с мнение за съд.", "date": "2019.03.27", "title": "Дърво уби жена в село край София"}
{"url": "https://www.faktor.bg/bg/articles/masirani-proverki-za-nezakonna-targoviya-s-aktsizni-stoki-v-pazardzhik", "text": "На територията на Пазарджишки регион се извършват интензивни проверки за наличие и незаконна търговия с акцизни продукти, съобщиха от ОДМВР - Пазардижк. Вчера е проведена полицейска операция, в която са взели участие структури от ОДМВР - Пазарджик, подпомогнати от инспектори при Териториална дирекция „Тракийска“ при Агенция „Митници\". В Белово служители от сектор „Противодействие на икономическата престъпност“ са извършили инспекция на къща и прилежащите и стопански постройки, собственост на беловеца Х.П.- 69 г. Вътре органите на реда открили нелегално съоръжение за дестилиране на алкохол и 493 литра алкохолни продукти, съхранявани в различни съдове. Екипите продължили действията си в района на 69-ти километър от АМ „Тракия“. В имот прилежащ към търговски обект в близост до пътен възел „Церово“ икономическите полицаи открили в различни съдове – варел и пластмасови туби, общо 325 литра дизелово гориво без документи за произход. По същото време полицаи от РУ-Велинград заедно с колегите им от участъка в Ракитово проверили къща, собственост на 53-годишната А.М. от ракитовското село Дорково. Станало ясно, че жената съхранявала в няколко бидона общо 180 литра с алкохол без бандерол. Всички открити алкохолни продукти и горива са иззети. В два от случаите са образувани бързи полицейски производства.", "date": "2019.03.27", "title": "Масирани проверки за незаконна търговия с акцизни стоки в Пазарджик"}
{"url": "https://www.faktor.bg/bg/articles/biser-lazov-sledvahme-vasilev-kato-hristos-a-toy-mi-sasipa-zhivota", "text": "\"Цветан Василев предаде мен и всички хора, той е предател\", каза главният свидетел по делото „КТБ“ Бисер Лазов пред журналисти в спецсъда, където от вчера го изслушват.  \"Отношенията между нас с Василев се изграждаха на доверие. Години наред ние му вярвахме и го следвахме, както апостолите са следвали Христос. Когато дойде моментът той да извърши своя път и да отиде на своята Голгота, той избяга и ни предаде. Целият живец съм си дал за Цветан Василев и се почувствах предаден от него, когато виждах как се отрича от всички хора, които му вярваха и са работили с него\", каза още Лазов. Той допълни, че е изпълни всичко, което му е поръчвал Василев, дори най-невъзможни неща. По думите му, Василев не се е държал добре със служителите си и ги е унижавал.  \"Никога не съм виждал Делян Пеевски в неговия кабинет. Но съм виждал адвоката Лазар Карадалиев, който дойде с охранители и седна на бюрото му, когато беше затворена банката, разказа свидетелят. На 20 юни, петък, банката беше затворена. На 23 юни аз бях във Виена при Цветан Василев. Занесох му документи, поговорихме си и тогава ми каза, че няма никакво намерение да се върне и каза нещо, което ми съсипа живота\", завърши Лазов и не поиска да говори повече, защото все още не е разказал този епизод пред съда.", "date": "2019.03.27", "title": "Бисер Лазов: Изпълнявах и невъзможни поръчки на Цветан Василев, а той ми съсипа живота"}
{"url": "https://www.faktor.bg/bg/articles/prevozvachi-protestiraha-pred-tsentralata-na-dsb-zaradi-svetoslav-malinov", "text": "Превозвачи в София протестираха срещу евродепутата Светлослав Малинов, който не успя да участва в решаващото гласуването за пакет „Мобилност” в Европарламента, оправдавайки се със закъснение на полета и транспортен хаос на летището. Отсъствието му попречи да бъде отхвърлен спорният проект. Множеството се спря и пред централата на ДСБ, предаде Novini.bg. Превозвачите обясниха, че са гневни, тъй като сме българи и каузите са национални и не може да се извиняваш със закъснял полет. Те се събраха пред катедралния храм „Св. Александър Невски“, след което тръгнаха по ул. „Раковски“ до Представителството на ЕК в България. По-рано днес стана ясно, че председателят на ЕП Антонио Таяни е оттеглил от дневния ред пакета „Мобилност“. Поправките в пакета са около 1600, с отпадането от дневния ред текстовете се връщат в ресорната транспортна комисия. Най-ощетяващи за превозвачите ни са текстовете за задължително връщане на камионите на всеки 4 седмици до държавата на регистрация на фирмата, както и за забраната водачите да прекарват почивката в кабината на камионите.", "date": "2019.03.27", "title": "Превозвачи протестираха пред централата на ДСБ"}
{"url": "https://www.faktor.bg/bg/articles/ne-samo-dogan-a-oshte-20-ot-rakovodstvoto-na-dps-svarzani-s-ds", "text": "Не само дългогодишният председател на ДПС (от 2013 г. почетен председател) Ахмед Доган, но и още 20 души от ръководните органи на Движението за права и свободи (ДПС) са свързани с тоталитарните комунистически служби през годините на прехода, съобщава  . Това стана ясно от проверката на Комисията по досиетата за принадлежност към Държавна сигурност или разузнавателните служби на БНА на председателите, заместник-председателите, членовете на ръководни и контролни органи на ДПС. Проверката е засегнала общо 83 души, от които 21 са установени като сътрудници на комунистическите служби (решение №2-1588 от 26 март 2019 г.). Комисията е обявила данните за 18 от тях, а за трима информацията не е разгласена, тъй като са починали и по закон в тези случаи данните не са публични. В списъка на агентите в ръководните органи на ДПС са куп известни политици от партията на Доган като Юнал Лютви, Лютви Местан, Рамадан Аталай, Рушен Риза и други, но не липсват и имена, които се разкриват за първи път. Али Ибрям Махмуд, член на ръководен орган на партия (Член на Централен съвет) от 28.02.1997 г. до 23.06.2000 г.; Ахмед Демир Доган, член на ръководен орган на партия (председател и член на Централно оперативно бюро) от 16.10.1994 г., член на ръководен орган на партия (председател и член на Централен съвет) от 28.02.1997 г. до 23.06.2000 г., член на ръководен орган на партия (председател и член на Централно оперативно бюро) от 23.06.2000 г. до 18.03.2013 г.; Ахмед Незифов Ахмедов, член на ръководен орган на партия (член на Централен съвет) от 28.02.1997 г. до 23.06.2000 г.; Ваид Аптула Арслан, член на контролен орган на партия (член на Централна контролна комисия) от 01.03.2010 г. до 18.03.2013 г.; Гюнер Бехчет Тахир, член на ръководен орган на партия (член на Централно оперативно бюро) от 16.10.1994 г. до 28.02.1997 г.; Гюрсел Шабан Сали, член на ръководен орган на партия (член на Централен съвет) от 28.02.1997 г. до 23.06.2000 г.; Кемал Еюп Адил, член на ръководен орган на партия (член на Централен съвет) от 28.02.1997 г. до 23.06.2000 г., член на ръководен орган на партия (член на Централно оперативно бюро) от 23.06.2000 г. до 03.06.2003 г.; Лютви Ахмед Местан, член на ръководен орган на партия (Член на Централно оперативно бюро) от 23.06.2000 г. до 03.06.2003 г., член на ръководен орган на партия (заместник-председател и член на Централно оперативно бюро) от 03.06.2003 г. до 18.03.2013 г., член на ръководен орган на партия (председател и член на Централно оперативно бюро) от 18.03.2013 г. до 01.02.2016 г.; Мехмед Осман Мехмед, член на ръководен орган на партия (член на Централен съвет) от 28.02.1997 г. до 23.06.2000 г.; Мустафа Ахмет Йолашан, член на ръководен орган на партия (член на Централен съвет) от 28.02.1997 г. до 23.06.2000 г.; Неджати Якубов Алиев, член на ръководен орган на партия (член на Централен съвет) от 28.02.1997 г. до 23.06.2000 г.; Неджатин Мехмед Салим, член на контролен орган на партия (член на Централна контролна комисия) от  22.03.2007 г. до 01.03.2010 г.; Осман Ахмед Октай, член на ръководен орган на партия (член на Централно оперативно бюро) от 16.10.1994 г. до 28.02.1997 г., член на ръководен орган на партия (заместник-председател и член на Централно оперативно бюро) от 23.06.2000 г. до 03.06.2003 г.; Рамадан Байрам Аталай, член на ръководен орган на партия (Член на Централно оперативно бюро) от 23.06.2000 г.; Рушен Мехмед Риза, член на ръководен орган на партия (заместник-председател и член на Централно оперативно бюро) от 01.03.2010 г. до 01.02.2016 г., член на ръководен орган на партия (председател и член на Председателство на Централно оперативно бюро) от 01.02.2016 г.; Хасан Марем Хасан, член на ръководен орган на партия (член на Централно оперативно бюро) от 03.06.2003 г. до 25.05.2006 г.; Юнал Саид Лютфи, член на ръководен орган на партия (член на Централно оперативно бюро) от  16.10.1994 г. до 28.02.1997 г., от 23.06.2000 г. до 03.06.2003 г. и от 01.03.2010 г., член на ръководен орган на партия (заместник-председател и член на Централно оперативно бюро) от 03.06.2003 г. до 01.03.2010 г.; Янко Александров Янков, член на ръководен орган на партия (член на Централно оперативно бюро) от 25.05.2006 г. Миналият месец Комисията по досиетата започна проверка на ръководствата на политическите партии. Вече бяха обявени сътрудниците на това ниво в управляващата коалиция – ГЕРБ и обединени патриоти  (Атака, ВМРО и НФСБ). Следват да бъдат осветени за принадлежност към комунистически служби и членовете в останалите парламентарно представени партии.", "date": "2019.03.27", "title": "Не само Доган, а още 20 от ръководството на ДПС свързани с ДС"}
{"url": "https://www.faktor.bg/bg/articles/deputatite-otryazaha-dps-za-izborna-agitatsiya-na-chuzhd-ezik-s-prevodach", "text": "Депутатите отхвърлиха предложението на ДПС за превод на български, когато предизборната кампания се води на чужд език. „За“ текста гласуваха 24 народни представители, „против“ - 62 и „въздържал се“ – 30, с което той бе отхвърлен.  Предложението беше направено между двете четения на промените в Изборния кодекс. Депутатите отхвърлиха текста им и за секциите в чужбина. От ДПС настояваха избирателни секции извън страната да се образуват, където има дипломатическо или консулско представителство, при наличие на не по-малко от 20 избиратели. Предлагаше се секции да се образуват и ако не по-малко от 40 избиратели са подали заявление, че искат да упражнят правото си на глас, като такива секции за европейските избори да има само в страни от ЕС.", "date": "2019.03.27", "title": "Депутатите отрязаха ДПС за секциите в чужбина и за изборна агитация с преводач"}
{"url": "https://www.faktor.bg/bg/articles/sadat-v-sarbiya-opravda-saprugata-na-diktatora-miloshevich", "text": "Апелативният съд в Белград анулира присъдата на съпругата на бившия сръбски диктатор Слободан Милошевич Мира Маркович, информира БГНЕС. През юни миналата година тя бе осъдена на една година затвор по обвинение, че през 2000 г. е „повлияла на правителствена комисия за незаконно предоставяне на апартамент на бавачка на внука си“. Апелативният съд постановява, че присъдата на Маркович е постановена в нарушение на съществуващото наказателно законодателство. Това става точно 20 години след началото на бомбардировките на НАТО над бивша Югославия заради кръвопролитията и етническото прочистване в Косово, за което тя също носи отговорност. Миряна „Мира“ Маркович не присъства на произнасянето на присъдата, както и на решението на Апелативния съд. Тя се издирва от Интерпол и нейното местоположение, както и това на сина й Марко, е неизвестно. Мира Маркович дори не присъства на погребението на своя съпруг през 2006 г. Тя беше лидер на партията Югославска левица, верен съюзник в престъпленията срещу човечеството на нейния съпруг Слободан Милошевич по време на кървавите войни в бивша Югославия /1991-1999 г./. Мира Маркович е смятана за отговорна за убийството на бившия сръбски премиер Петър Стамболич, който е един от политиците издигнали през 80-те години на миналия век Слободан Милошевич, и на журналиста и защитник на свободното слово Славко Чурувия.", "date": "2019.03.27", "title": "Съдът в Сърбия оправда съпругата на диктатора Милошевич"}
{"url": "https://www.faktor.bg/bg/articles/britanskiya-tramp-smenya-tereza-mey", "text": "Бившият външен министър на Великобритания Борис Джонсън може да стане новият премиер в Лондон, предположи в. \"Сън\". Таблоидът започна да спекулира кой може да смени Тереза Мей, ако тя подаде оставка днес. Изданието написа, че ексдипломатът и бившият кмет на Лондон е фаворит за \"Даунинг стрийт\" 10. \"Сън\" припомни, че прякорът на Джонсън е Британския Тръмп, защото поданикът на Елизабет II по ред въпроси се изказва радикално, както и Доналд Тръмп. Изданието посочи още четири имена на евентуални наследници на Мей. Според публикакацията другите най-вероятни кандидатури са на сегашния шеф на \"Форийн офис\" Джереми Хънт, министъра на селското стопанство Майкъл Гоув, първия ковчежник на Обединеното кралство Филип Хамънд и херцога на Ланкастър Дейвид Лидингтън. Последният предполагаем стопанин на \"Даунинг стрийт\" 10 на Мей бе близък сътрудник със сегашния премиер и нейния предшественик Дейвид Камерън, посочи още медията.", "date": "2019.03.27", "title": "Кой е фаворитът за \"Даунинг стрийт\" 10, ако днес Мей падне?"}
{"url": "https://www.faktor.bg/bg/articles/zaedno-s-voennite-rusiya-pratila-vav-venetsuela-kibereksperti-i-spetsialni-sili", "text": "Русия пратила заедно с военните части и експерти по киберсигурността, така и специални сили. Това се съобщава от Ройтерс, позовавайки се на източници в правителството на САЩ, посочва \"Ехото на Москва\".  По-рано бе съобщено, че на 24 март руски транспортни самолети Ил-62 и Ан-124 са кацнали във Венецуела. С тях са летели 99 руски военнослужещи начело с началника на Генералния щаб на сухопътните войски Василий Тонкокуров.  Официалният представител на руското външно министерство Мария Захарова заяви, че по силата на договор между Русия и Венецуела от 2001 г. руски специалисти могат да присъстват в тази страна по всяко време, без ограничения.", "date": "2019.03.27", "title": "Заедно с военните, Русия пратила във Венецуела киберексперти и специални сили"}
{"url": "https://www.faktor.bg/bg/articles/parlamentat-varna-starite-pravila-za-preferentsiite-pri-izbori", "text": "Парламентът прие промени в Изборния кодекс на второ четене. С текстове от закона депутатите върнаха старите правила за преференциите - 5 процента за евроизборите и 7 процента за парламентарни и местни избори. Припомняме, че законопроектът беше върнат отново в парламента и се гласува старият му вид. Вариантът, който беше гласуван, притесни депутати и политици, че на практика се отнема възможността на членове в депутатските листи да печелят избори с преференции.  Бяха отхвърлени предложенията на ДПС за уседналостта, броя на изборните секции извън страната и майчиния език. Движението предлагаше възможност за използването на майчин език по време на предизборната кампания и в случаите когато кампанията се води на чужд език, да се осигурява превод на български език. Това предложение срещна съпротива от страна на депутати от Обединените патриоти и не беше подкрепено от мнозинството в зала.", "date": "2019.03.27", "title": "Парламентът върна старите правила за преференциите при избори"}
{"url": "https://www.faktor.bg/bg/articles/tsvetanov-katsa-okolo-13-ch-vednaga-se-sreshta-s-borisov", "text": "Очаква се председателят на парламентарната група на ГЕРБ и зам.-председател на партията Цветан Цветанов да кацне около 13.15 часа на Летище София. По неофициална информация веднага след кацането  Цветанов ще се види с премиера и лидер на партията Бойко Борисов. Очаква се след това да има изявления. Двамата ще обсъдят политическото бъдеще на Цветан Цветанов след скандала с купените на занижени цени апартаменти. Досега заради подобни сделки с постовете си се разделиха правосъдният министър Цецка Цачева, заместник-министърът на спорта Ваня Колева и заместник-министърът на енергетиката Красимир Първанов. Очаква се днес да се събере и Изпълнителната комисия на ГЕРБ.", "date": "2019.03.27", "title": "Цветанов каца около 13 ч., веднага се среща с Борисов"}
{"url": "https://www.faktor.bg/bg/articles/zabranyavat-hazarta-v-kosovo-za-sledvashtite-10-godini", "text": "Забрана на хазарта и затваряне на всички казина в следващите десет години, това решиха властите в Косово, като промениха Закона за игрите на късмета  информира БТА, позовавайки се на местни медии. Ограничението идва след две убийства, които се случиха в казина миналата седмица. След заседание на правителството премиерът Рамуш Харадинай заяви, че неговият кабинет е приел искането на парламента за забрана на хазарта и затваряне на казината на територията на Косово. „Ние изпълняваме искането на парламента. Искането беше правителството да забрани хазарта за период от десет години и да премахне всички игри на късмета”, заяви Харадинай.  Той припомни, че парламентът е изпратил искането към правителството по предложение на най-влиятелния опозиционен Демократичен съюз на Косово. Премиерът допълни, че през следващите 30 дни правителството ще внесе в парламента изменения закон, с който тази забрана ще бъде узаконена.", "date": "2019.03.27", "title": "Забраняват хазарта в Косово за следващите 10 години"}
{"url": "https://www.faktor.bg/bg/articles/borisov-prodalzhavame-da-pechelim-malki-bitki-za-paketa-mobilnost", "text": "Продължаваме да печелим малки битки по пътя да защитим справедливостта във връзка с пакета \"Мобилност\". Това каза премиерът Бойко Борисов в началото на днешното правителствено заседание. Вчера съм разговарял с много мои колеги шефове на партии. Но да не се радваме предварително, а да се надяваме, че при следващото гласуване всички евродепутати от България ще гласуват и ще са там, заяви Борисов. Засега успяваме, но то не е даром и е много трудно. Огромни усилия полагаме, да видим. Можеше още да мине още онзиден, ако двама евродепутати от България си бяха дали гласа. За съжаление, не стана, каза още министър-председателят.", "date": "2019.03.27", "title": "Борисов: Засега печелим малки битки за пакета \"Мобилност\", но не даром и много трудно"}
{"url": "https://www.faktor.bg/bg/articles/vmro-dava-na-prokuror-dost", "text": "Патриотите от ВМРО ще внесат сигнал до главния прокурор срещу ДОСТ заради антидържавна дейност. Това стана ясно от изявление на българския представител в ЕП и заместник-председател на ВМРО – Българско национално движение Ангел Джамбазки. Искането за признаване на каквото и да е малцинство на българска територия е недопустимо и противоконституционно, категоричен e Джамбазки. Реакцията на войводите идва в отговор на декларация и последвало изказване на Лютви Местан, в което той директно призова Конституцията на България да се промени така, че да признае национално турско малцинство. От ДОСТ даже обявиха, че ще стартират подписка в подкрепа на това тяхно искане. Патриотите от ВМРО няма да допуснат подобни антидържавни действия и още днес ще поискат главния прокурор Сотир Цацаров да предприеме необходимите действия в защита на държавността, териториалната цялост и единството на българската нация. Това не е първия сигнал на ВМРО срещу подобни провокации на протурската партия ДОСТ. Припомняме също, че държавата вече реагира като съдът прекрати регистрацията на сдружение с нестопанска цел „Асоциация Бату платформ“, което дари 100 000 евро на партия ДОСТ по време на предизборната кампания. Миналата седмица от местната структура на ВМРО в Шумен излязоха с позиция срещу искането на ДОСТ за признаване на турското малцинство. От областното ръководство на ВМРО пишат, че вероятно решението на ДОСТ е взето като популистки акт, целящ да сплоти определени групи от българското общество преди изборите за Европейски парламент и като своеобразна реплика на правителството в Анкара след окончателното прекратяване на преговорите между Европейския съюз и Република Турция. Всякакви опити за влияние на чужди държави в българския политически живот са недопустими и трябва да бъдат прекратявани незабавно, пише в изявление на централата на ВМРО.", "date": "2019.03.27", "title": "ВМРО дава на прокурор ДОСТ за антидържавна дейност"}
{"url": "https://www.faktor.bg/bg/articles/vuchich-boyko-mi-e-priyatel-no-borbata-za-folksvagen-e-borba-za-sarbiya", "text": "Президентът на Сърбия Александър Вучич заяви в телевизионно интервю снощи, че страната му се бори при най-тежки условия с още четири страни - България, Румъния, Турция и Украйна, за фабрика на \"Фолксваген\" в Сърбия. \"Знам колко се бори Бойко (Борисов), Ердоган, (Ливиу) Драгня, всички сме приятели, но това е бой, борба за Сърбия. В този ден, ако това се случи, ще си сваля очилата, ще се разплача и ще кажа - свърших си работата\", каза Вучич. Идването на Фолксваген би променило всичко в Сърбия, каза Вучич и напомни, че това е най-голямата автомобилна компания в света и само фабриката в Европа има 18 000 работници. \"Имат неофициален министър на външните работи, който е във връзка с всички най-важни хора в Германия. Всички тях ги молих да ни осигурят контакти\", продължава Вучич. Той добави, че се бори за идването на още една компания, но не иска да каже нищо за това. На въпрос на журналиста колко преки чуждестранни инвестиции са влезли в Сърбия и от кои страни, Вучич отговори, че най-много са дошли от три страни от ЕС - Германия, Италия и Австрия. \"Русия изпреварва САЩ по инвестиции, но 13 на сто от търговския ни обмен е със страна от ЕС - Германия. Той нараства с всяка година и отива на над пет милиарда евро\", каза Вучич.", "date": "2019.03.27", "title": "Вучич: Бойко ми е приятел, но битката за \"Фолксваген\" е борба за Сърбия"}
{"url": "https://www.faktor.bg/bg/articles/parlamentat-udalzhi-sroka-na-rabota-na-vremennata-anketna-komisiya-za-pasportite", "text": "Народното събрание удължи с 3 месеца работата на Временната анкетна комисия за получаване на всички данни, факти и обстоятелства по повод изнесените твърдения за скандална подкупна схема при придобиване на българско граждани от чужди граждани. Предложението беше направено от нейния председател Йордан Цонев и се обуславя от необходимостта от допълнително време за запознаване с големия обем от информация и проучването ѝ, както и изслушването на институции и компетентни органи.  На 14 декември 2018 г. парламентът създаде Временна анкетна комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани. „За“ проекторешението гласуваха 161 народни представители, „против“ – 1 и „въздържали се“ – 4. Създадената комисия работи разполагаше с 3-месечен срок за работа.  Инициативата за създаване на комисията бе на ПГ на ДПС. По предложение на „Обединени патриоти“ комисията се състои от 17 членове и е на пропорционален принцип. За председател на комисията бе избран Йордан Цонев от ДПС, за заместник-председател Тома Биков от ГЕРБ. Членове на комисията са още: Маноил Манев, Десислава Костадинова - Гушева, Емилия Милкова, Красен Кръстев, Станислав Иванов и Александър Ненков от ГЕРБ, Иван Иванов, Крум Зарков, Пенчо Милков, Таско Ерменков и Тодор Байчев от БСП, Юлиян Ангелов и Красимир Богданов от \"Обединени патриоти\", Хамид Хамид от ДПС и Андон Дончев от „Воля\"“.", "date": "2019.03.27", "title": "Парламентът удължи работата на Временната анкетна комисия за паспортите"}
{"url": "https://www.faktor.bg/bg/articles/boing-737-maks-katsna-avariyno-v-orlando", "text": "Машината на авиокомпания Southwest не е превозвала пътници. Тя е била на път за Калифорния, където превозвачът събира своите 34 самолета от този модел, докато не бъде разрешено отново използването им за пътнически полети. Единият двигател на машината започнал да прегрява след излитането и пилотите били принудени да поискат връщане обратно на летището в Орландо. \"Боинг 737 Макс\" бяха приземени в много страни, включително в Съединените щати, след двете катастрофи с този модел самолети. Полетите без пътници обаче са разрешени.", "date": "2019.03.27", "title": "\"Боинг 737 Макс\" кацна аварийно в Орландо"}
{"url": "https://www.faktor.bg/bg/articles/zadava-li-se-nova-voyna-mezhdu-izrael-i-hamas", "text": "Израелски бойни самолети са нанесли късно вечерта удари по военни цели на Хамас в южната част на ивицата Газа, съобщи АР, като се позовава на палестински очевидци. Нощните удари са в отговор на ракета, изстреляна от Газа, която задейства сирените за въздушно нападение в Южен Израел и накара жителите да се отправят към бомбоубежищата, преди ракетата да падне в открито пространство. Засега няма коментар от израелските военни власти. Ракетното нападение и ответните въздушни удари сложиха край на краткотрайното затишие, което преобладаваше през по-голямата част на днешния ден след интензивната размяна на огън предишната нощ. Обстрелът през границата беше провокиран от ракета, изстреляна рано в понеделник от Газа, която улучи къща в Централен Израел и рани седем души.", "date": "2019.03.27", "title": "Задава ли се нова война между Израел и Хамас?"}
{"url": "https://www.faktor.bg/bg/articles/smilov", "text": "Очаквам да бъде поискана оставката на Цветан Цветанов. Точна под каква форма ще бъде поискана - предстои да видим. Това каза пред БНР политологът Даниел Смилов в коментар за скандала с придобитите от висши политици луксозни апартаменти на преференциални цени. Според него няма как Цветанов да има същата политическа тежест в партията, като най-вероятно ще нарасне влиянието на други силни фигури в ГЕРБ, като например Томислав Дончев.  Според Смилов въпреки скандала партията изглежда монолитна.  Той изрази надежда скандалът да не остане на битово ниво, а да се стигне до позитивен структурен ефект за системата: „Прегледът на лобиските закони е нещо важно. Защо БСП сега трябваше да се сети за тях? Може би са подготвяли този анализ и е съвпаднало, но нека видим. Защо пък не и опозицията да започне да си върши работата и да не влиза в персонални пререкания, а да вади структурно важни неща“. След „Апартаментгейт“ ще имаме период на нестабилност в правителството и на трудност за формиране на мнозинство, прогнозира още Даниел Смилов.", "date": "2019.03.27", "title": "Смилов: Защо БСП се сети чак сега за лобистките закони?"}
{"url": "https://www.faktor.bg/bg/articles/novini/svyat/tramp-poiska-ot-nasa-amerikantsi-na-lunata-do-5-godini", "text": "Американският президент Доналд Тръмп е дал нареждане на НАСА „с всички необходими средства“ да изпрати хора на Луната в близките пет години, заяви вицепрезидентът на САЩ Майк Пенс на заседание на националния космически съвет на САЩ в Хънствил, Алабама, предава Reuters. Стремежът да се стигне до Луната отразява желанието на президента Доналд Тръмп да подкрепи една смела нова национална цел, тъй като той кандидатства за преизбиране, като същевременно се стреми да се противопостави на потенциалните космически оръжия на Русия и Китай, отбелязва британската агенция. „Ройтерс“ припомня, че преди това целта на НАСА е била да изпрати астронавти на лунната повърхност до 2028 година, след като първо изпрати станция „Портал“ в орбитата около Луната до 2024 година. Както се твърди, САЩ, чрез Програмата Аполо, предшественикът на НАСА в усилията да се изпратят хора на естествения спътник на Земята, изпрати шест мисии с хора на Луната между 1969 и 1972 година. Досега само две други държави са извършили „меки“ кацания на спътника - бившия Съветски съюз и Китай - но те са били с безпилотни апарати. „Време е за следващия голям скок“, заяви Пенс. „Следващият голям скок е да върнем американски астронавти на луната в рамките на следващите пет години с всички необходими средства и да установим постоянно присъствие на луната, чрез което да подготвим американските астронавти за Марс“. Администраторът на НАСА Джим Брайдънстайн отговори чрез публикация в „Туитър“: „Предизвикателството е прието. Сега да се захванем за работа“.", "date": "2019.03.27", "title": "Тръмп поиска от НАСА американци на Луната до 5 години"}
{"url": "https://www.faktor.bg/bg/articles/ep-otlaga-za-1-april-glasuvaneto-po-paket-mobilnost", "text": "Председателят на Европейския парламент Антонио Таяни съобщи, че отлага за 1 април гласуването на промените в правилата за дейността на международните превозвачи. ЕП днес само ще обсъди предложените промени. Предвижда се гласуването на 1 април да бъде в Брюксел, съобщи БТА. Таяни обясни, че заради множеството предложения за промени в текстовете се налага ново заседание на парламентарната комисия по транспорта. Той отбеляза, че са постъпили 1224 предложения за изменения на първоначалните текстове. Таяни поясни, че при подобно количество текстове възможностите за допускане на грешки при гласуването са твърде големи. Парламентарните групи вече признаха, че разделението сред евродепутатите по промените в правилата е голямо. По-рано стана ясно, че българските евродепутати са задействали различни механизми за блокиране на гласуването. „Вечерта вкарахме писмо, с което ясно протестираме срещу разглеждането с всички юридически доводи. Не може, след като пакет „Мобилност” е отхвърлен 2 пъти – и в комисия, и в пленарната зала, да се подлага на гласуване. Има над 1200 нови предложения, които не са преведени в 24-часовия срок преди дебата”, посочи евродепутатът Емил Радев. Евродепутатът Ангел Джамбазки е категоричен, че пакетът трябва да бъде върнат в транспортната комисия и да бъде гледан на спокойствие и с разум в следващия мандат на ЕП. „Този вече няма легитимността и правните основания да взема това важно решение за хляба на 500 000 български данъкоплатци”, подчерта Джамбазки.", "date": "2019.03.27", "title": "Антонио Таяни: Гласуването по пакет „Мобилност” се отлага за 1 април"}
{"url": "https://www.faktor.bg/bg/articles/ep-glasuva-kolektiven-mehanizam-za-zashtita-na-potrebitelite", "text": "Евродепутатите гласуваха предложение, с което на потребителите се дава възможност да подават колективни искове срещу определена компания и да получават обезщетения, предаде \"Франс прес\", цитирана от БТА. Вдъхновени от неотдавнашните скандали като \"Дизелгейт\" във \"Фолксваген\" (Volkswagen) или често анулираните полети на \"Райънер\" (Ryanair), предложените нови правила, приети с гласовете на 579 депутати при гласували 33 \"против\", \"ще позволят колективни действия в различни сектори като защитата на данните, финансовите услуги, туристическите пътувания, енергетиката, телекомуникациите, опазването на околната среда и здравеопазването\", се посочва в съобщение на европарламента. В момента 19 от 28-те страни - членки на ЕС, сред които е и Франция, предлагат възможност жертви на некоректни бизнес практики да внасят колективни искове в съда. С новите правила потребителите, представени от сдружение, което е признато и е с нестопански цели, биха могли да избират най-благоприятния за тях начин на действие при защита на техните интереси, посочи френският депутат Жофроа Дидие, който е докладчик на текста. Предстоят преговори между европарламента и Съвета (държавите членки), който трябва също да приеме своята позиция по въпроса.", "date": "2019.03.27", "title": "ЕП гласува колективен механизъм за защита на потребителите"}
{"url": "https://www.faktor.bg/bg/articles/yeyl-izgoni-studentka-dala-podkup-za-da-vleze-v-universiteta", "text": "Престижният университет на Йейл изгони студентка, чиито родители са платили над един милион долара подкупи, за да влезе в престижното учебно заведение, съобщава БНТ. Това е първият такъв ход, откакто избухна голям скандал с „вкарване“ на студенти с пари под масата във ВУЗ-а. Около 50 души досега са били обвинени в измама, помагайки на деца от американския елит да получат достъп до водещи американски университети. Те включват треньори, които са предоставяли фалшиви препоръки, университетски администратори, които манипулират резултатите от тестовете, и 33 родители, обвинени че са заплатили подкупи на обща стойност около 6,5 милиона долара, за да се гарантира приемането на техните деца. Срещу гаранция от 250 000 долара актрисата от „Отчаяни съпруги“ Фелисити Хъфман беше пусната на свобода. Тя и още 50-ина знаменитости и заможни родите... В изявление, публикувано на уебсайта си във вторник, Йейл заяви, че за първи път е научил за схемата в средата на ноември, когато се е получило искане от Бостънската прокуратура за информация за главния треньор на женския отбор по футбол Руди Мередит. Според университета Мередит, която е напуснала Йейл точно преди да бъде потърсена от властите, е предоставила измамни препоръки на \"само две кандидатки\". Едната от тях е приета в Йейл през януари 2018 г., след като роднините ѝ платили 1,2 милиона долара подкупи според обвинението срещу Мередит. \"Йейл разследва твърденията, а приемането на студентка, получила фалшифицирана препоръка, е отменено\", казаха от университета. Университетът заяви, че федералното законодателство за защита на личните данни и политиката на Йейл са попречили да бъдат посочени замесените в скандала студенти, които са били идентифицирани като \"кандидат 1\" и \"кандидат 2\" в обвинителния акт.", "date": "2019.03.27", "title": "Йейл изгони студентка, вкарана с подкуп в университета"}
{"url": "https://www.faktor.bg/bg/articles/krasimir-parvanov-pokaza-zhilishteto-zaradi-koeto-podade-ostavka-snimki", "text": "Бившият заместник-министър на енергетиката Красимир Първанов показа пред БТВ апартамента си в престижния столичен квартал „Изток” – закупен от „Артекс”, заради който подаде оставка. Той заяви, че е напуснал поста си, без да е коментирал с премиера Бойко Борисов това свое решение. „Преди 10 години съм купил жилище от същата фирма, което е по-нагоре по тази улица. Всеки ден, отивайки на работа, аз минавах покрай този строеж. И в миналото, и в настоящето – аз имам конкретно впечатление какво извършва този строител. Това ме е навело на мисълта да инвестирам в още едно жилище”, обясни Първанов защо е закупил имота. Той допълни, че при покупката е разговарял с управителя на фирмата Пламен Мирянов, но преференциални цени не са му били предлагани. „Аз купувам второ жилище от този строител, когато водехме този разговор, моето настояване беше да получа отстъпки”, допълни бившият зам.-министър. Тристайното жилище на Първанов се намира на седмия етаж в луксозната кооперация. Площта му е около 150 квадратни метра, а стойността 240 хил. лв. „Тази сделка е личен мой акт и няма нищо общо с поста, който заемах до днес. Когато съм правил сделката, това беше реалната цена на това жилище”, допълни той. Бившият зам.-министър на енергетиката посочи, че не определя имота като луксозен. „Изключителна голяма близост до булеварда, шумът може да се чуе денонощно – няма ден, няма нощ. Закупих го, защото е в близост до жилището, в което живея. Това жилище ще бъде за децата ми, за да живеят до мен. Сега майка ми живее в „Надежда” и знам какво е да отида да я видя – час и половина. Единствената ми идея е била моите деца да бъдат близко до мен”, каза още той. Първанов допълни, че няма скрити данъци от него заради цената на имота и не е давал пари на ръка за сделката. „Сумите, които вие споменавате, лично за мен и за много мои приятели, са една химера, няма как в София да се купува жилище за 2400 евро квадрата. Това не е сериозно. Може строителният бизнес да надува цените, но това не е сериозно”, заяви Първанов. Той коментира още скандала с АЕЦ „Белене”, в който е замесено и неговото име – като шеф на НЕК е пренебрегнал решение на тогавашния министър на енергетиката Трайчо Трайков. Заради негово решение се налага България да плати 600 млн. евро на „Росатом”. „Категорично нямам никаква вина за това. Аз съм комуникирал тогава с ресорния вицепремиер Симеон Дянков. Принципалът тогава отсъстваше, не беше в България. Моето споразумение беше само за отлагане с три месеца”, заяви Първанов. Бившият зам.-министър на енергетиката допълни, че от 2011 г. до 2017 г. е развивал успешен частен бизнес в сферата на енергетиката. „Управлението на тези фирми сега е прехвърлено на лица, които нямат нищо общо с моето семейство. Аз не ги управлявам, но ги притежавам. Това не е конфликт на интереси. Ресорите ми в Министерство на енергетиката нямаха нищо общо с дейността на фирмите”, каза още той.", "date": "2019.03.27", "title": "Красимир Първанов показа жилището, заради което подаде оставка (снимки)"}
{"url": "https://www.faktor.bg/bg/articles/vzriv-v-stokholm-ima-raneni", "text": "Няколко души пострадаха заради взрив в Стокхолм, предаде Би Би Си. Експлозията проехтя тази сутрин в западен район на шведската столица. Към мястото на взрива бяха изпратени сапьори, полицейски екипи и линейки. Причините за инцидента са в процес на изясняване.", "date": "2019.03.27", "title": "Взрив в Стокхолм, има ранени"}
{"url": "https://www.faktor.bg/bg/articles/venetsuelskite-vlasti-sa-zadarzhali-shestima-zapodozreni-za-diversiya-v-nay-golyamata-elektrotsentrala-v-stranata", "text": "Венецуелските власти са задържали шестима заподозрени за диверсия в най-голямата водноелектрическа централа в страната - ВЕЦ \"Симон Боливар\" (известна и като \"Гури\"), съобщи ТАСС. Аварията причини спиране на електричеството в Каракас и другите големи градове на Венецуела на 25 март, след като на 7 март друга голяма авария остави страната без ток в продължение на седмица. Министърът на информацията Хорхе Родригес съобщи в Туитър, че ремонтните екипи успешно и бързо възстановяват електроснабдяването във Венецуела след пожара във ВЕЦ \"Гури\". Той директно обвини за аварията привържениците на опозицията.", "date": "2019.03.27", "title": "Венецуелските власти задържаха шестима заподозрени за диверсия в най-голямата ВЕЦ"}
{"url": "https://www.faktor.bg/bg/articles/oblatsi-shte-kriyat-slantseto-vetrovito-i-dazhdovno", "text": "Облачно ще е времето днес, ще е ветровито и дъждовно. Максималните температури ще се понижат още и ще са между 12 и 17 градуса. Край морето също ще има слаби валежи от дъжд, ще духа умерен вятър, който ще вдига вълни до 2 бала. На брега термометрите ще се качат до 12-13 градуса, а във водата - 9-10 градуса.  Над планините ще е предимно облачно, главно преди обяд, на отделни места - с превалявания от дъжд, над около 1500 метра - от сняг. След обяд облачността ще започне да се разкъсва и намалява и ще е почти без валежи. Ще духа умерен до силен северозападен вятър, който вечерта ще се ориентира от север-североизток. Максималната температура на височина 1200 метра ще е около 4 градуса, на 2000 метра - около минус 1 градуса.  Утре понижението на температурите ще продължи. Ще бъде почти без валежи, с разкъсана облачност, над много райони - до слънчево. Ще е най-хладно, с преобладаващи максимални температури между 8 и 13 градуса, а минималните ще са между минус 3 и 2 градуса. В петък времето ще се задържи без съществена промяна.", "date": "2019.03.27", "title": "Облаци ще крият слънцето, ветровито и дъждовно"}
{"url": "https://www.faktor.bg/bg/articles/komisiyata-po-pravosadie-v-kongresa-iziskva-dokumentite-po-razsledvaneto-sreshtu-tramp", "text": "Комисията по правосъдие в Камарата на представителите на американския Конгрес одобри единодушно резолюция, която разпорежда на министерството на правосъдието да предостави на Конгреса всички документи за разследванията на Федералното бюро за разследване (ФБР) срещу президента Тръмп за възпрепятстване на правосъдието, както и за контраразузнавателните разследвания срещу него, съобщи Ройтерс. В изненадваща демонстрация на единомислие между двете партии, дни след като министърът на правосъдието Уилям Бар каза пред Конгреса, че не е установил данни за възпрепятстване на правосъдието от Тръмп, доминираната от демократите комисия гласува с 22-0 гласа да изпрати резолюцията на пълния състав на Камарата на представителите за евентуално гласуване. Одобрението от долната камара на Конгреса би дало на Бар срок от 14 дни да се съобрази с изискването да представи всички документи и разговори, свързани с разследванията на ФБР по отношение на Тръмп, както и всякакви дискусии в министерството на правосъдието за тайно записване на президента или за обмисляне на замяната му чрез 25-ата поправка на американската конституция. Тази поправка съдържа процедурите за замяна на президента или вицепрезидента в случай на смърт, отстраняване, оставка или невъзможност да изпълнява задълженията си. И демократите, и републиканците са решени да стигнат до дъното на въпроса, но по различни причини. Демократите се надяват да проучат внимателно ранните доказателства, събрани от ФБР за възпрепятстване на правосъдието, докато републиканците очакват да установят това, в което те виждат възможна конспирация срещу Тръмп в министерството на правосъдието.", "date": "2019.03.27", "title": "Комисията по правосъдие в Конгреса изисква документите по разследването срещу Тръмп"}
{"url": "https://www.faktor.bg/bg/articles/borisov-svikva-izvanredno-izpalnitelnoto-byuro-na-gerb", "text": "В сряда председателят на парламентарната група на ГЕРБ се прибира от работно посещение в САЩ. Очаква се премиерът Бойко Борисов да свика извънредно Изпълнителната комисия на партията, която да реши ще има ли още оставки и каква отговорност ще понесе Цветанов за имотния скандал с евтини апартаменти.  Според една от хипотезите вторият в ГЕРБ може да се оттегли от активната политика, но ще остане зам.-председател на партията, отговарящ за изборите и структурите. До момента, заради аферата, вече има подадени и приети три оставки в кабинета \"Борисов\".", "date": "2019.03.27", "title": "Борисов свиква извънредно Изпълнителното бюро на ГЕРБ"}
{"url": "https://www.faktor.bg/bg/articles/lyutvi-mestan-1", "text": "Лидерът на ДОСТ Лютви Местан иска със закон да бъде признато национално малцинство. Бившият председател на ДПС заяви пред БТВ, че иска свободно да се нарича турчин, а не да го определят като туркоезичен българин. Това за него било обидно, както помаците се засягали, когато ги определят като българомохамедани.  Антон Хекимян припомни на Местан, че по Конституция никой не му пречи да се определя дори и като ескимос. Бившият депутат обаче отсече \"не ми е достатъчно\". Лютви Местан дори иска конституционни промени, ако се наложи, за да може да агитира на турски език пред избирателите си. Той допълни, че е ходил последно преди 2 седмици в Турция, където не се е срещал с Тайип Ердоган или с политически лидери. Лютви Местан побърза да отговори, че подписката за инициативата за националното малцинство няма общо с южната ни съседка и няма вмешателство от нейна страна.  Председателят на ДОСТ заяви, че партията му ще участва на евроизборите. На въпрос с какво издържа партията и как лично преживява, отговори, че към формацията има доброволни дарения, а лично той разчитал на спестявания от депутатски заплати и на работата на съпругата си.", "date": "2019.03.27", "title": "Местан иска признаване на национално малцинство, не можел да се нарича свободно \"турчин\""}
{"url": "https://www.faktor.bg/bg/articles/glasuvat-okonchatelno-promenite-v-izborniya-kodeks", "text": "Очаква се депутатите да гласуват окончателно промените в Изборния кодекс. До тях се стигна след бурна обществена реакция срещу увеличаването на прага на преференциите, президентско вето и намеса на премиера Борисов. Въпреки връщането на стария регламент обаче, от левицата отказаха да се върнат в зала. От ДПС отново поискаха отпадане на ограниченията за броя на секциите за гласуване в страни извън Европейския съюз, премахване на принципа за уседналост и разрешаване на агитация на майчин език. На първо четене и трите предложения бяха отхвърлени.", "date": "2019.03.27", "title": "Гласуват окончателно промените в Изборния кодекс"}
{"url": "https://www.faktor.bg/bg/articles/arestuvaha-bivsh-satrudnik-na-medvedev-za-prisvoyavane-na-62-mln", "text": "Абизов бе обвинен в ръководство на престъпна група, за която се твърди, че е източила 4 милиарда рубли от две енергийни компании в Сибир и ги е внесла в банки в чужбина. Михаил Абизов беше министър по координацията на дейността на отвореното правителство в периода 2012 - 2018 г. и отговаряше за информационните технологии и усилията за увеличаване на прозрачността в работата на правителството. Обвиненията срещу него са за създаване и ръководство на престъпна група, злоупотреба със служебно положение и измама в големи размери. Адвокат на Абизов каза пред Интерфакс, че клиентът му категорично отрича обвиненията. Абизов беше близък сътрудник на бившия руски президент Дмитрий Медведев, който беше държавен глава в периода 2008 - 2012 г., когато ограниченията за последователни мандати накараха Владимир Путин да се премести на премиерския пост. След завръщането на Путин в президентството през 2012 г. Медведев стана министър-председател и постави Абизов на висш пост в кабинета. Той напусна правителството миналата година, но продължи да бъде негов съветник като член на работна група по въпросите на държавния контрол над публичните разходи. Според руски медии напоследък Абизов живее в Италия и САЩ и преди ареста си е бил подмамен да се завърне в Русия с покана за тържество за рождения ден на дългогодишен негов колега. Той е бил арестуван веднага след кацането си в Москва с частен самолет. Настоящите обвинения се отнасят до частния бизнес на Абизов в периода 2011 - 2014 г. Руски следователи обаче са изразили намерение да разследват и дейността му като министър за евентуални престъпления. Това би могло да има последствия за неговия политически покровител Дмитрий Медведев. Според политически наблюдатели е възможно той да се надява да се завърне на президентския пост след изтичането на настоящия шестгодишен мандат на Путин през 2024 г. Абизов започна своя бизнес като студент в началото на 90-те години с внос на хранителни продукти от България. В началото на новия век той купува няколко строителни компании, с които създава Група Е4 - един от най-големите частни подизпълнители в руската енергетика. Според \"Форбс\" през 2014 г. Абизов е имал активи на стойност 1 милиард долара, но от следващата година изпадна от класацията.", "date": "2019.03.27", "title": "Арестуваха бивш сътрудник на Медведев за присвояване на $62 млн."}
{"url": "https://www.faktor.bg/bg/articles/krasimir-parvanov-ostavkata-mi-e-lichen-akt-nikoy-ne-mi-e-iskal", "text": "Никой не ми е искал оставка, това е мой акт, акт на моето съзнание. Това заяви в студиото на Нова ТВ зам.-министърът на енергетиката, който подаде оставка Красимир Първанов. Считам, че много се говореше за морала на политиците, а моралът не са думи, а действие. Смятам, че съм направил едно правилно действие, добави той. Първанов обясни и при какви обстоятелства е купил апартамента си от фирма \"Артекс\". 2009 година купувам жилище в сграда на \"Артекс\", на ул. Тинтява. Цената, която платих, е над 650 евро за кв.м. Аз купувам второ жилище от тази фирма през 2018 - не е ли редно да получа известна отстъпка, попита риторично Първанов и добави, че дори на друга позиция да е бил, е щял да получи тази цена.  В министерство на енергетиката аз съм отговарял за природните ресурси и енергийна сигурност и не виждал как можел с тази позиция да помогна на една строителна фирма, изрази недоумението си Първанов. Не съм направил никаква нарушение, чист съм пред съвестта си. Аз съм платил жилището по реалните цени. Не мога да си позволя след 30-годишен трудов стаж в енергетиката нещо да хвърля петно върху моята репутация, върху правителството. Освен това защо този скандал се правеше степ бай степ, след като в имотния регистър всичко е ясно и открито? Защо се вадят сега тези неща и то ден след ден? Смятам, че това се прави, за да се дестабилизират европейските избори, защити позицията си Първанов. Той отново изтъкна, че държи да продължи да се реализира като експерт в енергетиката, затова ще продължи да се занимава с експертна дейност. За мен този скандал е битов, в професионален аспект считам, че съм се справям с ангажиментите си в министерство на енергетиката. Считам, че съм един от най-добрите експерти по енергетика в България и ще се занимавам с това. На въпрос каква е позицията му по отношение на Цветан Цветанов, Първанов бе лаконичен: Убеден съм, че г-н Цветанов ще вземе най-правилното решение. Не съм се чувал с него, нито с останалите, които бяха отстранени от правителството.", "date": "2019.03.27", "title": "Красимир Първанов: Скандалът с жилищата се прави step-by-step, за да се дестабилизират евроизборите"}
{"url": "https://www.faktor.bg/bg/articles/holandiya-avstraliya-i-rusiya-shte-nishtyat-intsidenta-sas-svaleniya-mn17-nad-ukrayna", "text": "Холандия и Австралия потвърдиха днес, че са започнали тристранни разговори с Русия по въпроса за продължаващото разследване за свалянето на полет MH17 на Малайзийските авиолинии през 2014 година. Двете страни обявиха миналата година, че смятат Русия за отговорна за доставянето на ракетата, изстреляна от проруски сили в Украйна, с която беше свален самолетът и беше причинена смъртта на 298 души на борда му. Сред жертвите имаше 196 души от Холандия и 38 от Австралия. Холандският министър на външните работи Стеф Блок и австралийската външна министърка Марис Пейн казаха днес, че първите тристранни разговори за държавната отговорност за инцидента са се провели по-рано този месец след дипломатически постъпки от началото на годината. На пресконференция в австралийската столица Канбера Блок каза, че не може да даде подробности за разговорите, защото конфиденциалността е жизненоважна в случая. \"Но мога да ви кажа това: ние оставаме посветени на постигането на истината, справедливостта и отговорността\", добави той. Международни следователи заявиха миналата година, че имат силни доказателства, че ракетната система \"Бук\", свалила самолета Боинг 777, е дошла от военна част, базирана в Русия. Русия отрече да е замесена и отхвърли заключенията на международното криминално разследване, защото не е била поканена да участва в него.", "date": "2019.03.27", "title": "Холандия, Австралия и Русия ще нищят инцидента със сваления МН17 над Украйна"}
{"url": "https://www.faktor.bg/bg/articles/novini/balgariya/sayuzat-na-mezhdunarodnite-prevozvachi-paket-mobilnost-nyama-da-se-glasuva-v-ep-dnes", "text": "Днес няма да има гласуване по пакет „Мобилност” в Европейския парламент. Това съобщи пред БТВ Йордан Арабаджиев от Съюза на международните превозвачи. „Тази нощ г-н Курумбашев ни предаде, че председателят на ЕП Антонио Таяни е извадил пакета от гласуване в залата и го е върнал в транспортната комисия. Новината се потвърди и от нашите полски и румънски колеги тази сутрин”, допълни той. По думите му това е най-благоприятният вариант за превозвачите, които настояват пакет „Мобилност” да се гледа от следващия Европарламент. Евродепутатите Емил Радев и Ангел Джамбазки заявиха, че не трябва да бързаме с обявяването на добрите новини за страната ни. По думите им, в най-лошият случай пакетът за \"Мобилност\" ще се гласува в 12:00 часа, а в най-добрия - да бъде върнат в транспортната комисия и да бъде разгледан на спокойствие. Днес около 1000 български и румънски превозвачи ще излязат на протест в Брюксел срещу закона, който ощетява фирмите.", "date": "2019.03.27", "title": "Съюзът на международните превозвачи: Пакетът „Мобилност” няма да се гласува в ЕП днес"}
{"url": "https://www.faktor.bg/bg/articles/siriya-iska-speshno-svikvane-na-saveta-za-sigurnost-na-oon", "text": "Сирия е поискала спешно свикване на Съвета за сигурност на ООН във връзка със ситуацията около Голанските възвишения, съобщи ТАСС, като се позовава на Франс прес. За сирийското искане са съобщили дипломатически източници. В понеделник САЩ признаха суверенитета на Израел над Голанските възвишения. Израел окупира сирийската област във войната през 1967 г. и я анексира през 1981 г. Франция, която в момента председателства Съвета за сигурност, трябва да насрочи дата за заседание по въпроса.", "date": "2019.03.27", "title": "Сирия иска спешно свикване на Съвета за сигурност на ООН"}
