{"url": "https://faktor.bg/bg/articles/ninova-se-zastrahova-ako-maya-zagubi-shte-delim-vinata-napolovina-maystorlakat-e-da-vodi-lyava-i-dyasna-politika-ednovremenno", "text": "„Мая Манолова се съгласи с нашите условия. От БСП предложихме нашите идеи и тя се съгласи с нашата платформа. Въпрос на партийно решение е дали нашите кандидати за СОС ще я подкрепят. Ако Манолова загуби, отговорността ни ще е обща – 50 на 50“. Това заяви пред БНТ Корнелия Нинова. Лидерът на БСП подчерта, че не се притеснява за поста си на „Позитано“ 20.  „От всички издигнати наши кандидати – 80% са партийни от БСП. Половината са млади хора, до 45 години. Има едно сериозно обновление в кандидатурите си“, каза председателката на „столетницата“.  „Едни казват, че Мая е лице на БСП, други казват, че се е оттеглила от партията. Майсторлъкът е Мая да направи и лява, и дясна политика, каквато практика има и по света. На места си сътрудничим с „Атака“, АБВ и „Движение“ 21. Обещаваме на хората конкретни неща – безплатни детски градини. В Тунджа например имаме подобна практика. Във Варна има напрежение. Свалих доверието си от Борислав Гуцанов. Поведението му показа, че съм била права. Не може партия на 128 години във Варна да издига кандидат от \"Възраждане\", коментира Нинова.  \"Изглежда ми много предварителна информацията, че Слави Трифонов ще вземе повече от БСП. Нека първо да направи партия и да се аргументира какво ще прави с плоския данък, например\", каза още лидерката на БСП.", "date": "2019.09.19", "title": "Нинова се застрахова: Ако Мая загуби, ще делим вината наполовина, майсторлъкът е да води и лява, и дясна политика"}
{"url": "https://faktor.bg/bg/articles/izrael-izpadna-v-politicheska-kriza-sled-izborite", "text": "Разногласия в Израел кой ще оглави новото правителство. Лидерът на опозицията Бени Ганц заяви, че ще подкрепи правителство, но само ако застане начело.  Той отказва да влезе в коалиция с досегашния министър-председател Бенямин Нетаняху, който може да бъде съден за корупция. Нито една от двете партии няма достатъчно гласове, за да управлява сама страната. Нетаняху изрази учудване от решението на Ганц и подчерта, че въпреки всичко остава готов да води преговори.", "date": "2019.09.19", "title": "Израел изпадна в политическа криза след изборите"}
{"url": "https://faktor.bg/bg/articles/novini-svyat-sasht-spirat-pryaka-pomosht-za-afganistan", "text": "Държавният секретар Майк Помпейо обвини афганистанското правителство в липса на стриктни правила и в неефективност в борбата с корупцията и съобщи, че САЩ спират пряка помощ за Афганистан от над 160 милиона долара, предаде Франс прес. Решението, обявено по-малко от десет дни преди президентските избори в Афганистан, е удар за президента Ашраф Гани, който се бори за преизбиране на 28 септември, отбелязва АФП и напомня, че Гани бе критик на преговорите на Вашингтон с талибаните, предаде БТА. \"Искаме финансовите средства, които предоставяме на Афганистан, да служат на интересите на всички афганистански граждани\", заяви Помпейо. Той осъди \"неспособността на правителството да използва по прозрачен начин американските публични средства\". \"На афганистанските лидери, които не отговарят на тези критерии\" за борба с корупцията, \"трябва да бъде потърсена отговорност\", подчерта държавният секретар в изявлението си. Американското правителство оттегля около 100 милиона долара, предназначени за мащабен инфраструктурен проект в енергетиката, като работата ще продължи, но финансирането няма да минава през властите в Кабул. Освен това е спряна допълнителна помощ от 60 милиона долара заради липсата на прозрачност около решенията на националния орган, натоварен да централизира държавните поръчки.", "date": "2019.09.19", "title": "САЩ спират пряка помощ за Афганистан"}
{"url": "https://faktor.bg/bg/articles/novini-svyat-severna-makedoniya-shte-se-bori-s-falshivite-novini", "text": "Властите в Северна Македония обявиха война на фалшивите новини, пропагандата и дезинформацията, съобщава телевизия Сител. Премиерът Зоран Заев на първата среща на групата за действие, която ще координира този проект, заяви, че тенденцията на разпространяване на шокиращи новини и лъжи подкопава не само демокрацията, но и разпространява нетърпимост вътре в държавата и в региона, предаде БТА. Пропагандата, дезинформациите и евтините псевдо журналистически истории лансират омраза и насилие, създават параноя и заговор, подкопават демокрацията и националната сигурност. Те не са свобода на словото. Напротив, те имат за цел да манипулират гражданите, да дезинтегрират личността, да създават конфликти. Затова трябва да се научим да правим разлика между лъжите и конструктивните критики, които са съюзник в нашата работа, заяви Заев. Заев посочи, че най-много примери за фалшиви новини е имало в периода на Преспанския договор с цел то да се минира. Президентът Стево Пендаровски посочи, че става дума за феномен със световни размери, а за да бъде преборен, е необходимо да се включат всички фактори, включително медиите и гражданите. За председателя на парламента Талат Джафери прозрачността на институциите е ключова в борбата против дезинформацията, отбелязва Сител.", "date": "2019.09.19", "title": "Северна Македония ще се бори с фалшивите новини"}
{"url": "https://faktor.bg/bg/articles/novini-svyat-rusiya-se-e-saglasila-noviyat-dogovor-za-tranzit-na-gaz-prez-ukrayna-da-bade-po-evropeyskite-pravila", "text": "Русия се е съгласила новият договор за транзит на газ през Украйна да бъде по европейските правила. Това съобщи заместник-председателят на Европейската комисия, отговарящ за енергийния закон, Марош Шефчович на брифинг след третия кръг от тристранните преговори между ЕС, Русия и Украйна за новия дългосрочен договор за транзит на руско синьо гориво към Европа за догодина: „Постигнахме принципно съгласие следващият договор да бъде основан върху европейските закони и правила. Ние ясно описахме на руската делегация как Украйна прилага европейския закон и енергийни правила и се съгласихме, че в бъдещия договор трябва да бъдат спазени всички европейски регулации по въпроса“. Шефчович определи разговорите, в които са участвали ръководителите на руското и украинско газови дружества „Газпром“ и „Нафтогаз“ Алескей Милер и Андрей Коболев, като „много конструктивни и с много позитивен дух“. Той добави, че следващите разговори ще бъдат на политическо ниво и ще се проведат в края на октомври.", "date": "2019.09.19", "title": "Русия се е съгласила новият договор за транзит на газ през Украйна да бъде по европейските правила"}
{"url": "https://faktor.bg/bg/articles/novini-balgariya-predsedatelyat-na-voenniya-komitet-na-nato-pristiga-v-sofiya", "text": "Организация на движението във връзка с официалното посещение на военна делегация, водена от председателя на Военния комитет на НАТО - главен маршал от авиацията сър Стюарт Пийч. От 07.00 до 09.15 часа на 24.09.2019 г. се забраняват престоят и паркирането на пътни превозни средства, с изключение на автомобилите на участниците в мероприятието на северозападната дъга на пл. ''Св. Александър Невски'' между ул. ''Оборище'' и ул. ''11-ти август'' и по ул. ''Оборище'' между ул. ''Г.С.Раковски'' и пл. ''Св. Александър Невски''. От 07.30 до 09.15 часа на 24.09.2019 г. да се забрани влизането на пътни превозни средства по ул. ''Оборище'' между ул. ''Г.С.Раковски'' и ул. ''11-ти август''.", "date": "2019.09.19", "title": "Председателят на Военния комитет на НАТО пристига в София"}
{"url": "https://faktor.bg/bg/articles/novini-balgariya-den-sled-podpisvaneto-na-dogovora-zapochva-polaganeto-na-trabite-po-traseto-na-turski-potok-prez-balgariya", "text": "Ден след подписването на договора, започва полагането на тръбите по трасето на „Турски поток през България. Стартът на строителството обяви в парламента шефът на енергийната комисия Валентин Николов, цитиран от Нова телевизия. Милиард евро ще дойдат от Саудитска Арабия за строителството на обекта у нас. Да договорят газопровод от Турция за Западна Европа искаха и България, и Гърция. След вчерашното споразумение вече е ясно - страната ни ще пренася руския газ през Сърбия за Австрия. На българска земя пътят на „Балкански поток” е маршрутът, който беше предвиден за спрения „Южен поток”. Възможно е за изграждането на газопровода да се ползва и част от старата инфраструктура. Бъдещият газопровод от Провадия до сръбския Зайчар е одобрен от Европа, увериха управляващите. „Категорично не може да стане като с „Южен поток”. Бяха направени процедурите абсолютно под зоркия поглед на европейската комисия”, коментира Валентин Николов. Притесненията на опозицията: кой ще плаща, ако сроковете не се спазят.  „Саудитците са дали заема и ако има забавяне, българската държава трябва да плати този заем, Саудитска Арабия ще бъде собственик на тръбите, което е притеснително”, коментира Драгомир Стойнев от левицата. Експертите тълкуват договореното с Русия и Саудитска Арабия противоречиво. „Ние всички сме заинтересовани да има потоци – да не стане обаче като приказката, с която Украйна в момента се тревожи – да има много тръби, а те да не са натоварени, защото сигурността на дълга е безусловна”, обясни Илиян Василев. „Този, който е спечелил търга, гарантира с банкова гаранция запълването на капацитета. освен това трасето е по трасето на южен поток - т.е. изпълени са всички отчуждителни процедури и само който не се е занимавал със строителство не знае какво е да стигнеш до разрешение”, коментира Илиян Василев Строителството на морския участък на Турски поток започна в Русия през май 2017-та - по дъното на Черно море. Година и половина по-късно руският президент Владимир Путин и турският Реджеп Ердоган откриха първата морска тръба от газопровода \"Турски поток\" и започна сухопътното строителство на проекта. През септември 2019 година България брои за начало на „Балкански поток” - разклонението на големия проект, който трябва да докара газа до Западна Европа.До май 2021 година, ако сроковете се спазят, би трябвало синьо гориво да потече от Русия през Турция и България за Сърбия.", "date": "2019.09.19", "title": "Ден след подписването на договора: Започва полагането на тръбите по трасето на \"Турски поток\" през България"}
{"url": "https://faktor.bg/bg/articles/novini-svyat-novakov-paket-mobilnost-navliza-v-nov-etap-shte-tryabva-da-se-adaptirame", "text": "„Резултатът от днешното гласуване не беше положителен, но не беше и окончателен. Аз лично исках да видя по-добри резултати. Самото гласуване е плод на общи усилия на всички колеги, с които работим по темата. То не е окончателно. Пакет „Мобилност” навлиза в нов етап и ще трябва да се адаптираме към новите реалности”, коментира евродепутатът от ЕНП/ГЕРБ Андрей Новаков пред Нова телевизия. В четвъртък транспортната комисия в Европейския парламент отхвърли предложението пакетът „Мобилност“ да бъде изтеглен от Европейската комисия. Заседанието на комисията продължи по-малко от десет минути. „Мисля, че все още имаме полезни ходове. Все пак предстоят преговори, в които може да се постигнат полезни за България и за българските превозвачи позиции. Това не е изключено. Разбира се, ще бъде трудно, но и досега, в тези три години, не ни е било лесно”, каза още Андрей Новаков. „Това, което аз откровено не харесвам в това гласуване беше, че се включиха всички британци. Считам това за несправедливо, тъй като след няколко седмици те напускат парламента, а в момента оказват решаващо влияние върху това какво решение ще се вземе”, смята Новаков. По думите му е имало споразумения от края на миналата година, според които те е трябвало да се въздържат от гласуване по важните вотове и да не заемат позиции. „Оказа се обаче, че в този случай това споразумение не важи”, коментира Андрей Новаков. „Още утре ще се срещнем с част от българските превозвачи. Готвим стратегия, в която да видим с кои от нашите искания могат да се направят някакви компромиси, така че да можем да прокараме ключовите ни искания”, каза още той.", "date": "2019.09.19", "title": "Новаков: Пакет \"Мобилност\" навлиза в нов етап, ще трябва да се адаптираме"}
{"url": "https://faktor.bg/bg/articles/novini-balgariya-nad-15-km-opashka-ot-tirove-na-kapitan-andreevo", "text": "Огромно задръстване се образува в четвъртък на основния граничен пункт с Турция. Над 15 км е дълга опашката от тирове и тежки камиони за влизане в южната ни съседка. Очаква се опашките от камиони на ГКПП „Капитан Андреево” да продължат няколко месеца. Същевременно от „Гранична полиция” уверяват, че са направили всичко възможно да няма проблеми за леките коли. Преди втората за септември серия от почивни дни се очаква хиляди да тръгнат на път. „Към момента има няколко затруднения в преминаването през граничните пунктове, което в известна степен би могло да затрудни тяхната пропускателна дейност. Единият е ГКПП „Златарево”, на границата с Македония. На „Капитан Андреево” и „Лесово\" турските гранични власти извършват ремонтни дейности, поради което е забавено преминаването през граничния пункт. От наша страна е направено каквото трябва. Да подчертая нещо, това е отново за децата – да си приготвят родителите необходимите документи, когато пътуват, придружени само от единия родител или трети лица”, заяви Аксиния Манчева от „Гранична полиция”.", "date": "2019.09.19", "title": "Над 15 км опашка от тирове на \"Капитан Андреево\""}
{"url": "https://faktor.bg/bg/articles/novini-balgariya-bnt-se-izvini-za-kartata-na-ukrayna-bez-krim-shte-nakazva-vinovnite", "text": "БНТ поднася своите извинения на посолството на Украйна и на зрителите на медията за показаната в централната емисия от 18 септември 2019 г. карта на страната. Тя не отговаря на официалните, международно признати граници на Украйна, както и на официалната позиция на МВнР на Р.България. Грешната карта е постъпила в последния момент за излъчване от графичния отдел на новините и не е прегледана от международния редактор. Поискани са писмени обяснения от дежурния режисьор по монтажа, от международния редактор и от продуцента на централната емисия. Те ще бъдат наказани, според Правилника за редакционната дейност в БНТ.", "date": "2019.09.19", "title": "БНТ се извини за картата на Украйна без Крим, ще наказва виновните"}
{"url": "https://faktor.bg/bg/articles/politika-hlyab-i-pasti-myastoto-na-balgariya-ne-e-do-putin-erdogan-vuchich-i-orban", "text": "България се включи в продължението на трасето на „Турски поток“, преминаващо през страната. Това е изключително скъп договор – за над 2.5 млрд. лв., т.е. надвишава с около половин милиард лева сключените със САЩ споразумения за доставка на нови бойни изтребители F-16. Редица експерти са крайно скептични относно рентабилността на тази колосална инвестиция – още повече, че с построяването на новото трасе ще секнат и приходите, които получаваме за транзит по съществуващите у нас тръби, за чиято експлоатация имаме гаранция до 2030 г. Много по-притеснен съм обаче от от този договор. Той не води до диверсификация, а цели отслабването на ЕС и на НАТО. И ако част от европейските държави, преследвайки националните си ползи, са готови да изоставят европейската солидарност, то в случая България работи срещу своите национални интереси. Защото – не бива да се заблуждаваме относно действителната цел на подобни действия, ако единството по този фланг се пропука, най-големият губещ ще е нашата страна. Нима мястото ни е с Русия на Путин, с Турция на Ердоган, със Сърбия на Вучуч, с Унгария на Орбан и с Австрия, пронизана от руско влияние? Убеден съм, че трябва да застанем категорично до балтийските страни, до Полша, Румъния и Гърция. Така в тясно сътрудничество със САЩ ще съумеем  БЗНС предупреждава, както го е правил всеки път, когато България е стигала до грешен геополитически избор – 1915, 1941 и след 1945 г., че отново ще се окажем на губещата страна! И този път последствията могат да бъдат много опасни и лоши!", "date": "2019.09.19", "title": "Мястото на България не е до Путин, Ердоган, Вучич и Орбан!"}
{"url": "https://faktor.bg/bg/articles/vzriviha-kolata-na-chasten-sadeben-izpalnitel-v-stara-zagora", "text": "В Стара Загора тази нощ е взривен автомобилът на частен съдебен изпълнител. Инцидентът е станал около 2.15 ч. Няма пострадали хора, съобщава БГНЕС. Автомобилът „Мерцедес” избухнал в гараж на ул. „Иван Асен II”. По непотвърдена информация съдебният изпълнител работи в кантора, която е била обект на покушение и друг път. Нанесени са материални щети и на други автомобили в района на взрива, както и на съседен магазин.", "date": "2019.09.19", "title": "Заложиха бомба в колата на частен съдебен изпълнител"}
{"url": "https://faktor.bg/bg/articles/dans-po-kazusa-s-bnr-sme-si-svarshili-rabotata", "text": "За БНР сме си свършили работата. Това увери председателят на Държавна агенция ''Национална сигурност'' Димитър Георгиев пред журналисти в Народното събрание. ,,Предоставили сме информация на прокуратурата'', допълни Георгиев.", "date": "2019.09.19", "title": "Шефът на ДАНС: По казуса с БНР сме предоставили информация на прокуратурата"}
{"url": "https://faktor.bg/bg/articles/spetssadat-ostavi-v-aresta-dvama-ot-zadarzhanite-za-trafik-na-orazhiya-i-narkotitsi-kam-angliya", "text": "На 18 септември 2019 г. следобед Специализираната прокуратура внесе в Специализирания наказателен съд искания за налагане на мерки за неотклонение на тримата обвинени за участие в организирана престъпна група за трафик на оръжия и наркотици от България към Англия. Това съобщиха от пресцентъра на Апелативна специализирана прокуратура. Съдът уважи изцяло исканията на Прокуратурата и определи най-тежката мярка „Задържане под стража“ за ръководителя на групата – британски гражданин, и за един от участниците. За третия участник в групата обвинението поиска „Домашен арест“ заради тежко здравословно състояние и съдът прие изложените мотиви. Тримата бяха задържани на 17 септември 2019 г. в София и в с. Бистрица при съвместни действия по разследването на Специализираната прокуратура и ГДБОП. По същото време в Англия бяха арестувани други трима британски граждани, свързани с престъпната група, действаща на българска територия. Съвместните действия на българските и британските полицейски и съдебни органи бяха съгласувани. При неутрализирането на групата в България на 17 септември 2019 г. бяха иззети 53 пистолета със заличени номера (повечето от марките „Глок“ и „Макаров“), заглушители за много от тях, над 2000 патрона, бронежилетки, както и около 80 кг хероин в разфасовки от по 500 г. Те били пакетирани в кашони като колетни пратки и задържани от разследващите по време на товаренето им, преди да поемат към Англия. Основният начин на трафика на оръжие и наркотици е бил чрез пратки по куриерски фирми. По време на полицейската операция в Англия също са задържани оръжия и наркотици от предишна пратка. Основна насока в по-нататъшното разследване в България ще бъде разкриването на произхода на иззетите оръжия и наркотици.", "date": "2019.09.19", "title": "Двама от задържаните за трафик на оръжия и наркотици към Англия остават зад решетките"}
{"url": "https://faktor.bg/bg/articles/gradski-avtobus-pomete-pet-avtomobila-v-sofiya", "text": "Автобус номер 93 на столичния градски транспорт помете пет автомобила на кръгово кръстовище. Инцидентът се случи тази сутрин около 8.20 ч. в столичния квартал \"Драгалевци\". Няма пострадали граждани. Автобусът се спуска от квартала към центъра на града, след което удря автомобилите. Нанесени са материални щети - счупени стъкла и отделни детайли. Причина за инцидента е висока скорост. На шофьора на автобуса е съставен акт за шофиране с несъобразена скорост, съобщава БТВ.", "date": "2019.09.19", "title": "Градски автобус помете пет автомобила на кръгово кръстовище в София"}
{"url": "https://faktor.bg/bg/articles/dolapat-poevtinyava-cppyamo-evpoto-i-yena", "text": "B нaчaлoтo нa вaлyтнaтa тъpгoвия в чeтвъpтъĸ oчaĸвaнo дoлapът пoeвтинявa cпpямo eвpoтo и йeнa и дpyгитe ocнoвни cвeтoвни вaлyти cлeд peшeниeтo нa Фeдepaлния peзepв нa CAЩ дa нaмaли ocнoвнaтa лиxвeнa cтaвĸa. Зaeднo c тoвa йeнaтa ce пoĸaчвa cлeд ĸaтo Цeнтpaлнaтa бaнĸa нa Япoния ce въздъpжa oт пpoмeни нa пapичнoĸpeдитнaтa cи пoлитиĸa, предава money.bg. Oбщaтa вaлyтa днec cyтpинтa ce пoĸaчвa ĸъм aмepиĸaнcĸaтa, ĸaтo двoйĸaтa ce тъpгyвa пo $1,1044 зa eднo eвpo пpи ĸypc $1,1030 зa eвpo в ĸpaя нa тъpгoвиятa в cpядa. Cтoйнocттa нa eвpoпeйcĸитe пapи ĸъм япoнcĸaтa нaциoнaлнa вaлyтa в cъщoтo вpeмe cпaдa дo 119,25 йeни зa eднo eвpo в cpaвнeниe cъc 119,62 йeни зa eвpo дeн пo-paнo. Taзи cyтpин нa пaзapa зa eдин дoлap дaвaт 107,97 йeни cпpямo 108,45 йeни зa дoлapa пpи зaтвapянe нa вaлyтнaтa тъpгoвия в cpядa. Bчepa Фeдepaлният peзepв нa CAЩ oчaĸвaнo пoнижи ocнoвнaтa лиxвeнa cтaвĸa пo фeдepaлнитe ĸpeдитни cpeдcтвa (fеdеrаl fundѕ rаtе) c 0,25 пpoцeнтни пyнĸтa, дo диaпaзoнa1,75-2%. Pъĸoвoдcтвoтo нa peгyлaтopa cъщo тaĸa пoдoбpи пpoгнoзaтa зa pacтeжa нa aмepиĸaнcĸия БBΠ пpeз 2019 г. oт 2,1% нa 2,2%. B cъщoтo вpeмe в чeтвъpтъĸ Бaнĸaтa нa Япoния нe пpoмeни ocнoвнитe пapaмeтpи нa пapичнoĸpeдитнaтa cи пoлитиĸa, мaĸap нaмeĸнa зa paзглeждaнe нa иĸoнoмичecĸитe и цeнoвитe пpoмeни пpeз oĸтoмвpи. Kaĸтo и ce oчaĸвaшe бaнĸaтa ocтaви цeлeвaтa дoxoднocт нa 10-гoдишнитe дъpжaвни oблигaции нa нивo oĸoлo нyлaтa, a cтaвĸaтa пo дeпoзититe нa тъpгoвcĸитe бaнĸи в цeнтpaлнaтa нa нивo минyc 0,1%.", "date": "2019.09.19", "title": "Дoлapът пoeвтинявa cпpямo eвpoтo и йeнaта"}
{"url": "https://faktor.bg/bg/articles/rusiya-i-ukrayna-obsazhdat-gazov-dogovor-koyto-zasyaga-i-balgariya", "text": "Как и за колко време Русия ще снабдява Европа с газ през Украйна - по спорната тема ще преговарят пратеници на Москва и Киев. Представители на Европейския съюз ще са на разговора в Брюксел като посредници, но съюзът има какво да губи при провал на разговорите. Договорът е нужен за доставки до европейските пазари - включително до България. Единствената алтернатива е газопроводът \"Северен поток\", чийто капацитет е крайно недостатъчен за европейските нужди. Междувременно плановете на руския концерн \"Газпром\" да заобиколи украинската територия се объркаха в последните месеци след проблеми с два основни енергийни проекта и европейско съдебно решение. В този спор Русия, Украйна и ЕС имат общ интерес да избегнат икономически загуби със споразумение до 31 декември. След този срок, ако сегашните договорености не се заменят от нови, Европа може да си спомни кошмара с доставките от 2009 г. Транзитният договор, който е в сила сега, бе достигнат преди десет години. Преди това обаче тежки преговори оставиха за известно време части от Европа на студено при ниски температури. Сред спорните моменти в договора тогава е и дългът в размер на милиарди долари на Украйна към \"Газпром\" заедно с твърдението, че Украйна \"източва\" газ, предназначен за Европа. Десетилетие по-късно \"Нафтогаз\", която управлява украинската газопреносна мрежа, твърди, че \"Газпром\" ѝ дължи 2.56 млрд. долара заради неполучени транзитни такси (сума, потвърдена от арбитражен съд в Стокхолм). Оттогава насетне са се влошили и отношенията между Русия и Украйна заради Крим и Донбас. Краткосрочен или дългосрочен договор Днешният кръг на преговорите се очакваше по-рано, но изборите за Европейски парламент и украинските (президентски, по-късно и парламентарни) избори объркаха тези планове. На предишния, през януари, нямаше конкретни договорки, но се очертаха различията между страните. В последната година позицията на еврокомисията, представлявана на срещата от вицепремиера ѝ за енергийния съюз Марош Шефчович, не се е променила - Брюксел иска поне десетгодишен договор. Същият е интересът на Украйна, която ще бъде представлявана от шефа на \"Нафтогаз\" Андрей Коболев. При 3 млрд. долара постъпления от транзитни такси всяко смущение би навредило на Киев - кризата, започнала с анексията на Крим и конфликта в Донбас, продължава. През Украйна преминават 85 млрд. куб. м газ, а част от средствата от \"Газпром\" са нужни за поддръжка на мрежата, чието състояние се е влошило, а транзитът през нея е под максималния капацитет от 140 млрд. куб. м след пускането на \"Северен поток\" през 2012 г. (за сравнение, общият обем на потреблението на България е малко над 3.16 млрд. куб. м.). От друга страна, доставките за самата Украйна също зависят от подаването от Русия - Киев не купува директно руски газ, а го прави с реверсивни доставки от Европа по съществуващите газопроводи. След срещата през януари се говореше за предложение от \"Нафтогаз\" до \"Газпром\" да се транзитират средно 60 млрд. куб. м. годишно за следващите 10 години. Според информацията в руските медии Русия не е готова да приеме такъв вариант. Интересът на Русия Москва и Киев направиха този месец малка крачка към диалога с размяната на пленници (макар после украинските власти да се оплакаха, че опитите им за връзка с руския президент остават без отговор). Руската позиция обаче не се е променила драстично - \"Газпром\", чийто ръководител Алексей Милер ще е в Брюксел, все още предлага за споразумение едва удължаване от една година. Освен това руската страна в преговорите не е променила искането си украински енергийни компании да се откажат от обезщетения в размер 6 млрд. долара, които търсят с международен арбитраж, след като техни активи бяха конфискувани при анексията. В този разговор \"Газпром\" има какво да губи - приходи от газ, който без договор не може да транзитира. Плановете, обявени преди няколко години, бяха транзитът през Украйна да стане ненужен в края на 2019 г. и по времето, когато изтече договорът, да са напълно готови и \"Северен поток 2\", и \"Турски поток\" и те напълно да заменят украинската инфраструктура. Подобни сметки бяха възможни, когато се очакваше \"Турски поток\" да е с капацитета на \"Южен поток\" (63 млрд. куб. м), тъй като заедно с 55 млрд. куб. м на \"Северен поток 2\" биха предлагали пълна замяна на транзита през Украйна (стига страните в ЕС да изградят насрещна инфраструктура). Проблемът пред Русия е, че изграждането на първия газопровод, чиято втора тръба би трябвало да премине през България, се бави, същото се случва и с втория, който очаква разрешение от датските власти за преминаване през териториалните води на страната. При забавяне на строителството е възможно ново американско законодателство (ако бъде прието) да доведе до санкции за компании, участващи в проекта. Въпреки това източници, запознати с дискусиите, заявиха за \"Ройтерс\" преди няколко месеца, че предпочитат краткосрочна сделка именно за да спечелят време за осъществяване на двата проекта. Според тях една година би била достатъчна. Междувременно директорът на руския Фонд за национална енергийна безопасност Константин Симонов заяви наскоро, че Русия все пак е готова на известни отстъпки - например около 15-20 млрд. от транзита да преминават през Украйна и занапред (т.е. максимум около една четвърт от сегашния). Освен това страната добре разбира, че украинската газопреносна система ще ѝ е нужна и през следващата година, и през 2021-а. Транзитът ще продължи още известно време, но докога Киев изостри преговорната си позиция в навечерието на срещата. Преди няколко дни изпълнителният директор на \"Нафтогаз\" Юрий Витренко заяви, че от \"Газпром\" ще бъде искана компенсация в размер 11-14 млрд. долара, ако компанията настоява на условията си за краткосрочен договор. Миналата година Витренко заяви, че Украйна се е обърнала към международен арбитраж в търсене на решение. Докато чака развръзката, Европейският съюз е увеличил газовите резерви до рекордно високи нива спрямо последните няколко години като предпазна мярка. Наскоро назначеният украински премиер Олексий Хончарук каза, че Украйна съхранява 19 млн. куб. м, които ще са ѝ достатъчни за зимата (годишното потребление за 2017 г. е било 31.2 млрд. куб. м). Според източници на руското делово издание РБК еврокомисията разглежда и алтернатива - доставки без договор с Киев. За целта Украйна трябва да въведе законодателство, което да позволи транзита и без договор и да задължи властите да обявят търг, с който \"Газпром\" да запази мощности. Какво ще се случи във времето след изтичащия газов договор е под въпрос независимо от развръзката на преговорите - зависи какво ще стане и с потреблението в Европа, и с руските енергийни проекти. \"Няма съмнение, че транзитът на руски газ в големи размери през Украйна към Европа свършва\", отбеляза в изследване през май Оксфордският институт за изследвания в енергитиката. \"Много е вероятно до 2022 г. и \"Северен поток-2\", и (\"Турски поток\") да действат на пълна мощност.\" Плановете за \"Северен поток-2\" обаче се усложниха допълнително от решението на Съда на ЕС, че OPAL, сухопътен участък, свързващ основния газопровод (\"Северен поток\") с европейската мрежа, не може да се използва от \"Газпром\", както компанията прави в момента, заемайки почти целия му капацитет, а само наполовина. Макар \"Газпром\" да успя да пренасочи част от мощността към другата газова връзка (NEL), където имаше свободен капацитет, съдебното решение повдига въпрос за пълния отказ от транзит през Украйна, когато \"Северен поток-2\" (който ще се свърже със същата инфраструктура) е готов. Развръзката е важна за Европа - Русия обезпечава около една трета от газовото потребление на континента, а някои страни (като България) са почти изцяло зависими от този газ. (източник: Дневник)", "date": "2019.09.19", "title": "Русия и Украйна обсъждат в Брюксел газов договор, който засяга и България"}
{"url": "https://faktor.bg/bg/articles/sem-shte-kazhe-tezhkata-si-duma-po-kazusa-s-bnr", "text": "Съветът за електронни медии (СЕМ) ще приеме решение по казуса с БНР. Регулаторът ще се поизнесе по казуса със свалянето от ефир на журналиста Силвия Великова и спирането на сигнала на \"Хоризонт\" за няколко часа на 13 септември. Преди това СЕМ ще изслуша представители на Редколегията на програма \"Хоризонт\". В свое становище Редколегията посочва разминавания в обясненията както за спирането на радиосигнала, така и по казуса с Великова. СЕМ вече изслуша генералния директор Светослав Костов, който заяви, че спирането на ефирното излъчване се е наложило заради възникнал голям технически проблем. Костов подчерта още, че цензура в БНР няма.", "date": "2019.09.19", "title": "СЕМ ще каже тежката си дума по скандала с Силвия Великова и \"Хоризонт\""}
{"url": "https://faktor.bg/bg/articles/germaniya-vrashta-na-balgariya-nezakonno-pridobiti-arheologicheski-tsennosti", "text": "Германия ще върне на България незаконно придобити археологически ценности. Находките ще бъдат предадени на министъра на културата Боил Банов, който е на работно посещение в Берлин. Ценните предмети са били задържани при опит да бъдат продадени на пазара на антики, след съвместни действия на българските и германските служби. Сред находките има монети, различни сечива, както и части от съдове. Докато е в немската столица министър Банов ще проведе срещи с представители на различни институции, за да се обсъдят възможностите за разширяване на двустранния обмен във всички области на изкуството и културата.", "date": "2019.09.19", "title": "Германия връща на България незаконно придобити археологически ценности"}
{"url": "https://faktor.bg/bg/articles/belgiyski-f-16-katastrofira-vav-frantsiya-ediniyat-ot-pilotite-uvisna-na-elektroprovod", "text": "Самолет F-16 от белгийските военновъздушни сили се разби в четвъртък в района на Морбиан в Западна Франция, предаде БГНЕС. Двамата пилоти успешно катапултираха. Единият обаче увисна с парашута си на електропровод, се казва в съобщение на местната префектура. \"Пилотите успяха да катапултират преди катастрофата. И двамата бяха локализирани и са живи\", се казва в съобщението. В него се добавя, че единият пилот е бил спасен, докато текат операции за освобождаване на другия от електропровода за високо напрежение.", "date": "2019.09.19", "title": "Белгийски F-16 се разби във Франция, единият от пилотите увисна на електропровод"}
{"url": "https://faktor.bg/bg/articles/interpol-razbi-kanal-za-vnos-na-teroristi-v-evropa", "text": "Международната организация на криминалната полиция Интерпол е открила повече от дузина заподозрени чуждестранни терористи, които пътуват през Средиземно море по време на една от координираните си морски гранични операции.  Това заявиха в изявление в Париж от Интерпол днес. От 31 активни разследвания, повече от 12 от тях са свързани с движението на заподозрени в тероризъм, се казва още в изявлението за глобалната полицейска координация, базирана във Франция, съобщи Ройтерс.", "date": "2019.09.19", "title": "Интерпол разби канал за \"внос\" на терористи в Европа"}
{"url": "https://faktor.bg/bg/articles/parva-pobeda-za-balgariya-taybe-yusein-razbi-shampionka-na-aziya-na-svetovnoto-po-borba", "text": "Поредна радостна новина за България! Тайбе Юсеин започна по убедителен начин Световното първенство по борба и вече е факт първата ѝ победа. Спортист №1 на България за 2018 разби шампионката на Азия - Азия Хиаоджуан Луо, с  10:0. Само две минути бяха нужни на българката, за да запише първата си победа в Световното първенство в Нур-Султан (Казахстан).  Така Тайбе Юсеин продължава на осминафиналите.", "date": "2019.09.19", "title": "Първа победа за България  - Тайбе Юсеин разби шампионка на Азия на световното по борба"}
{"url": "https://faktor.bg/bg/articles/dimitar-berbatov-slozhi-kray-na-karierata-si", "text": "\"На този специален ден днес, /ако не знаете защо, проверете историята/ реших да споделя това с вас, което се подготвям да публикувам преди известно време, но не... не знам Защо... знам, че някои от вас вече си мислеха, че съм се пенсионирал, а сега може би сте като WTF Berbs знаем, че не играете, но аз се опитах да намеря нещо миналата година.. не се е случило. И така, някой ми каза, че трябва да кажа нещо, и виждайки, че хората, където ме питат, особено у дома, трябва да дам едно сбогом съобщение! И така, ето го!\". Това написа във Фейсбук Димитър Бербатов. Футболистът обяви в социалната мрежа, че точно 9 години след хеттрика си срещу Ливърпул повече няма да играе в професионалния футбол.  \"Последната ми игра беше повече от преди една година, така че мисля, че сега е точното време да спра и отдавна е закъсняло! Въпреки, че като се замисля, никога не е краят, защото ще остана в играта по един или друг начин, дойде време да кажа, че след като почти 20 години играя футбол, спирам с моята професионална активна футболна кариера! Ще ми липсва! Ще ми липсва, мамка му! Всичко! Игрите, тренировките, целите, подготовката, на съотборниците ми... ревът на феновете, когато вкарах още един гангстер.  Бях благословен и работя здраво, за да имам на, за да играя с един от най-добрите някога и срещу едни от най-добрите! И да идвам от малка страна, това го прави още по-специален за мен! Имах своите върхове и, разбира се, някои падения в кариерата ми, спечелих моя справедлив дял от трофеи, вкара и няколко гола по пътя! Играл съм по начина, по който искам да играя, и вкарах целите, които исках да направя! Благодаря на всички хора, които ми помогнаха да се develope, и се превърна в играч, който винаги съм искал да бъда. Благодаря на всички мои бивши отбори, на моите съотборници и на моите треньори и персонал! За мен беше удоволствие! Знам, че понякога не беше лесно да се работи с мен, но винаги давам всичко от себе си за отбора, за който съм играл! Надявам се, че всички сте харесали играта ми, и всичко, което дадох, за да ви забавлява на терена! По дяволите, ще ми липсва всичко това, хора, защото обичам футбола толкова много... но съм сигурна, че и на вас ще ви липсвам. Благодаря ви!\", пише още Бербатов.", "date": "2019.09.19", "title": "Димитър Бербатов сложи край на кариерата си, избра емблематична дата за сбогуване с феновете"}
{"url": "https://faktor.bg/bg/articles/arestuvaha-shaman-tragnal-kam-moskva-za-da-pravi-magii-na-putin", "text": "Руската полиция арестува шаман, който тръгнал пеш от Сибир към Москва, за да прави екзорсизъм на президента Владимир Путин, когото смята за \"демон\", съобщи БТА. Шаманът Александър Габичев е арестуван край магистрала в Бурятия. Той е върнат в родната му Якутия. За ареста съобщи в YouTube последовател на шамана, който пътувал с него. Александър Габичев започвал пътуването си през март и планирал да стигне в Москва през 2021 г. За целта трябвало да измине около 5000 км. Напоследък го придружавала малка група последователи. Това привлякло вниманието към него и довело не само до репортажи по телевизията, но и до проблеми с местните власти. През август пристигането му в столицата на Бурятия - Улан Уде, предизвикало проблеми. Други шамани му забранили да влиза в града, а много от последователите му били арестувани. Последвали демонстрации в защита на задържаните. Шаманите, които претендират, че контактуват с природните сили, някога са били много популярни в изолирания Сибир и Далечния изток. Съветската власт обаче ги забранява и те практикуват тайно. След разпадането на СССР интересът към тях нараства, но има много критики, че новите шамани нямат нищо общо с традициите от миналото.", "date": "2019.09.19", "title": "Арестуваха шаман, тръгнал към Москва, за да прави магии на \"демона Путин\""}
{"url": "https://faktor.bg/bg/articles/mladen-marinov-imam-podkrepata-na-premiera-da-uvelichim-parite-za-noshten-trud-na-politsaite", "text": "Надявам се да намерим пари, имам подкрепата на премиера да намерим съответните средства, за да увеличим заплащането на нощния труд на полицаите от началото на следващата година. Това каза вътрешният министър Младен Маринов във Варна.  Младенов припомни, че министър-председателят вече обяви увеличението на заплатите от 1 януари с 10 процента. \"В момента правим всичко възможно да удовлетворим искането за увеличение на извънредния труд и смятам, че то е справедливо\", каза още Маринов. В отговор на въпрос за битовата престъпност министърът каза, че се обръща сериозно внимание на този вид престъпност и това е техен приоритет. По думите му в последните години е било направено много по отношение на техническото оборудване, защото той, заедно с главния секретар, държат на бързата и адекватна реакция на служителите на МВР. Едновременно с това продължава операцията на жандармерията в малките населени места, посочи Маринов. Министърът изнесе статистика, че тригодишната тенденция, откакто работи центърът за анализиране на битовата престъпност, сочи намаляването й. По думите му намалението е от 2 до 4 процента по отношение на структуроопределящите престъпления като грабежи, кражби и убийствата. Министърът каза, че е направил статистика за убийствата в периода 1980-1990 г. и в днешно време. По думите му през 1990 г. е имало 400 убийства, а за последните три години те са под 100, като разкриваемостта е почти 95 до 99 процента \"Престъпност има, но с нашите действия я държим в граница, която да не създава напрежение в обществото\", подчерта той. Министърът каза, че МВР се стреми да повишава разкриваемостта.", "date": "2019.09.19", "title": "Младен Маринов: Имам подкрепата на премиера да увеличим парите за нощен труд на полицаите"}
{"url": "https://faktor.bg/bg/articles/bodigard-na-sergey-stanishev-oglavyava-nso", "text": "НСО ще бъде оглавена от полк. Красимир Станчев, бивш охранител на премиера Сергей Станишев, а преди това в екипа от гардове на Симеон Сакскобургготски, научи \"Дарик\". Станчев беше зам.-началник на службата по времето на Ангел Антонов, който го освободи през 2016 г. В момента той движи международния отдел на НСО, като обезпечава необходимите документи на гардовете от НСО при пътуванията им в чужбина. Станчев вече е бил предложен от \"Дондуков\"2 на \"Дондуков\"1, като предстои да бъде утвърден от правителството. Той идва на мястото на Данчо Дяков, който напусна шефското място в НСО. В момента службата се ръководи временно от заместник-началника Росен Тодоров, който изпълнява правомощията на директора до назначаването на титуляр. Твърди се, че Станчев е бил препоръчан на президента от средите на левицата. Очаква се процедурата по назначаването му да бъде финализирана. От Прессекретариата на държавния глава обясниха за DarikNews.bg, че към момента не могат да потвърдят информацията за това, че полк. Станчев поема като титуляр НСО и ще се окичи с генералски пагони..", "date": "2019.09.19", "title": "Бодигард на Царя и Станишев става шеф на НСО?"}
{"url": "https://faktor.bg/bg/articles/dazhe-nikita-mihalkov-zapochva-da-stoplya-kakvo-stava-v-rusiya-video", "text": "Руският режисьор със световна слава Никита Михалков води предаване по руската държавна телевизия и в него облива с кал либералната общественост. Пошло, но доходно, ако Путин ти плаща щедро за това, коментират журналистът Максим Виноградов. Падението е видимо, но.... Дори Никита Михалков започва да стопля какво става в Русия и да се възмущава от... чиновниците.", "date": "2019.09.19", "title": "Даже Никита Михалков започва да стопля какво става в Русия (ВИДЕО)"}
{"url": "https://faktor.bg/bg/articles/bodigard-na-sergey-stanishev-oglavyava-nso-1", "text": "България е постигнала енергийни спестявания в размер на 6 167,1 гигаватчаса /GWh/. Това е показател, че страната ни има реална възможност да изпълни поставената крайна цел на енергийни спестявания от 8 235 GWh до 2020 г. Това се посочва в доклад на заместник-министъра на енергетиката Жечо Станков, адресиран до председателя на Комисията по енергетика Валентин Николов. Докладът бе представен от Станков на заседанието на парламентарната енергийна комисия, където беше представена информация относно актуалното състояние на енергийната ефективност на България. Изпълнителният директор на Агенцията за устойчиво енергийно развитие Ивайло Алексиев отбеляза, че енергийната ефективност е политика, която обхваща много икономически сфери и е разпределена в много ресори. Той добави, че Агенцията работи активно с всички министерства, за да могат да се предприемат допълнителни мерки за енергийна ефективност. Пламен Младеновски от Комисията за енергийна и водно регулиране (КЕВР) изтъкна, че разходите, които се правят за постигане на енергийна ефективност, е вид инвестиция. КЕВР не признава подобен вид разходи на снабдителите на електрическа енергия, защото подобна инвестиция би трябвало да има възвращаемост. Затова няма как подобна инвестиция да се покрива от крайните цени на битовите потребители на ток. Освен това от КЕВР не могат да признаят мерки, които вече са финансирани чрез европейски грантови схеми. Някои енергийни дружества пък са искали предварително средства за подобни мерки, \"без да са инвестирали нито една стотинка\", заяви още Младеновски.", "date": "2019.09.19", "title": "България е спестила ток в размер на 6 167,1 гигаватчаса"}
{"url": "https://faktor.bg/bg/articles/lidiya-shuleva", "text": "\"74% от хората смятат, че негативните новини преобладават, сочи изследване на \"Тренд\". Над 60 на сто пък са на мнение, че не се споменава за добрите и успешни наши предприятия извън страната ни\". Това заяви пред БТВ бившият икономически министър в правителството на НДСВ и ДПС Лидия Шулева.  Тя констатира, че у нас има анонимна медийна среда, която не позволява да се споменават имената на фирми в национален ефир. Шулева е категорична, че Законът за радио и телевизия трябва да се промени, за да може да се показват добрите примери по телевизиите. Тя е категорична, че е нужна кръгла маса с участието на бизнеса, СЕМ, както и всички останали засегнати страни, на която да се реши проблемът.  Шулева допълни, че липсата на имената на компании в ефир извън рекламното време води до демотивация на младите хора. От друга страна, след това фирмите се чудят защо няма желаещи да работят при тях.  \"Има признаци за приближаваща криза и те идват от ЕС. У нас намаляха поръчките в предприятията, което рефлектира и върху работниците. Нашата икономика е силно зависима от ЕС. Ние не успяхме да се възстановим напълно от кризата през 2008 г.\", каза още бившата министърка.", "date": "2019.09.19", "title": "Шулева иска по-либерална политика в медиите и публичност на бизнес успехите у нас"}
{"url": "https://faktor.bg/bg/articles/martin-dimitrov-sled-specheleno-delo-chakame-otchet-po-zakona-peevski-za-ktb-i-1-4-mlrd-lv", "text": "\"Министерството на финансите обеща, че по закона „Пеевски“ ще върне 1,4 млрд. лв. в масата по несъстоятелност по случая с КТБ. С Петър Славов сме поискали отчет, който да покаже колко от тези пари събрани и колко са върнати. От финансовото министерство обаче крият информацията. С Петър Славов спечелихме делото пред административния съд, но от министерството обжалваха пред тричленка на ВАС. Тя отсъди, че жалбата на министерството е недопустима и сега чакаме произнасянето на петчленен състав на Върховния административен съд. Т.е., имаме добри шансове да спечелим\". Това заяви пред Faktor.bg Мартин Димитров.  \"Министерството на финансите отговаря за синдиците. Т. нар. законопроект „Пеевски“ дава възможност на синдиците да оспорват минали сделки и така да върнат пари в масата по несъстоятелност. Нас ни вълнуват две неща – какви сделки се атакуват, или това се прави селективно. Защото ако е така, вече е страшно. Другото, на което държим, е да разберем колко точно пари са върнати в масата по несъстоятелност. Делото ни е за отчет пред обществото\", каза още Димитров.", "date": "2019.09.19", "title": "Мартин Димитров: След спечелено дело чакам отчет от финансовото министерство за КТБ по закона \"Пеевски\""}
{"url": "https://faktor.bg/bg/articles/spetsprokuraturata-protestira-myarkata-za-neotklonenie-na-marinela-arabadzhieva", "text": "Специализираната прокуратура протестира изменението на мярката за неотклонение на Маринела Арабаджиева. Това съобщиха от пресцентъра на Апелативна специализирана прокуратура. На 18 септември 2019 г. Специализираният наказателен съд измени в закрито заседание мярката за неотклонение от „Задържане под стража“ в „Домашен арест“ на обвинената за участие в организирана престъпна група за данъчни престъпления и пране на пари Маринела Арабаджиева. Съдебният състав прие, че е налице обосновано предположение Арабаджиева да е извършила престъпленията, за които са й предявени обвинения, както и, че опасностите да се укрие и да извърши друго престъпление са налице. Определението си за изменение на мярката първоинстанционният съд мотивира единствено с влошеното ѝ здравословно състояние. Днес Специализираната прокуратура внесе в съда протест срещу въпросното определение. Мотивите на прокуратурата за това са два. Резултатите от последната съдебно-медицинска експертиза за здравословното състояние на Арабаджиева сочат, че тя може да пребивава в условията на следствения арест. Във връзка с констатираните й заболявания, с постановление от 28 юли 2019 г., наблюдаващият прокурар е разпоредил Арабаджиева да бъде настанена за терапия в болница „Лозенец“ (бившата Правителствена болница) с оглед адекватното й лечение. Тя обаче е отказала в собственоръчно написана декларация.", "date": "2019.09.19", "title": "Спецпрокуратурата протестира мярката за неотклонение на Маринела Арабаджиева"}
{"url": "https://faktor.bg/bg/articles/puskat-ubiets-dzhok-polfriyman-predsrochno-ot-zatvora", "text": "Австралиецът Джок Полфрийман излиза предсрочно от затвора, където изтърпява 20-годишна присъда за убийството на студента Андрей Монов. Това реши днес Софийският апелативен съд (САС), съобщава „Лекс“. На Джок Полфрийман му оставаха да изтърпи още 6 години и 6 месеца от присъдата. През юли Софийският градски съд отказа да го освободи, след като прецени, че той все още не се е поправил, а подалият наскоро оставка шеф на Софийския затвор Десислав Трайков каза тогава, че Полфрийман е многократно наказван за неизпълнение на заповеди и демонстративно неподчинение. Осъденият обаче отговори, че за годините, през които е лишен от свобода, не е наказван за физическа агресия, но ако се натъквал на проблем, пускал жалби. Той изрази и съжалението си за смъртта на Андрей Монов. Полфрийман обжалва решението на градския съд и днес апелативните съдии прецениха, че той заслужава предсрочно освобождаване. Преди година той отново поиска да излезе предсрочно от затвора, но оттегли искането си още преди съдът да го разгледа, след като разбра, че затворническата администрация е против. През юли 2011 г. Върховният касационен съд окончателно осъди Полфрийман на 20 години затвор, но той е в ареста от края на 2007 г., когато извърши убийството в центъра на София. Тогава след спор и сбиване с компанията на Монов, австралиецът намушка фатално с нож студента и рани Антоан Захариев. Името на Полфрийман нашумя отново преди три години. В затвора той стана председател на затворническо сдружение, което се бори за правата на лишените от свобода. Заради тази му инициатива, неговата сънародничка Каролайн Стейпълс го номинира тогава за „Човек на годината“ в класацията на „Българския хелзинкски комитет“ (БХК), което предизвика обществен скандал и правозащитната организация оттегли номинацията му. Преди 6 години пък австралийските власти поискаха Полфрийман да бъде трансфериран в родината си, където да изтърпи остатъка от присъдата си, но главният прокурор Сотир Цацаров отказа, като се мотивира, че тогава осъденият е извършвал множество груби нарушения на правилата и многократно е бил наказван в затвора, а освен това беше изтърпял по-малко от 6 години от наложеното му наказание.", "date": "2019.09.19", "title": "Апелативният съд пуска убиеца Джок Полфрийман предсрочно от затвора"}
{"url": "https://faktor.bg/bg/articles/nelep-gaf-bnt-pokaza-v-efir-karta-na-ukrayna-bez-krim", "text": "Посолството на Украйна в България разпространи днес във Фейсбук профила си писмо до генералния директор на БНТ Емил Кошлуков по повод репортаж, излъчен в централната емисия новини на БНТ на 18 септември, свързан със стрелба в Киев. В репортажа е показана карта на Република Украйна, от която видимо е изключена територията на АР Крим. В писмото е отправена молба за опровержение и се припомня официалната позиция на България за анексирането на полуострова от Русия. Част от писмото гласи: \"Като се има предвид, че Република България е съавтор на резолюция на Генералната асамблея на ООН A/RES/68/262 от 27 март 2014 година \"Териториалната цялост на Украйна и резолюция на Генералната асамблея на ООН \"Ситуацията с правата на човека в АРК и гр. Севастопол (Украйна)\" от 15 ноемрви 2016 година, а също така последователно подкрепя териториалната цялост и държавния суверенитет на Украинската държава, в съответствие на Закона за радиото и телевизията на Република България oт 05.07.1997 г. разчитаме да се вземат необходими мерки за опровержение и информирането на уважаемите български зрители за появила се грешка.\" В него посолството отправя молба на всички дирекции в БНТ да им се припомни тази официална позиция на България за подкрепа на териториалната цялост и държавния суверенитет на Украйна \"с оглед на систематическите усилия на руската страна, която се опитва да използва подобни инциденти за легитимация на престъпна окупация и анексия на АР Крим\".", "date": "2019.09.19", "title": "БНТ произведе скандален гаф: Показа в ефир карта на Украйна без Крим"}
{"url": "https://faktor.bg/bg/articles/tsik-reshi-deystvashti-kmetove-koito-shte-se-yavyat-na-mestnite-izbori-tryabva-da-izlyazat-v-otpusk", "text": "Ако действащ кмет се кандидатира за нов мандат, той е длъжен да излезе в отпуск от момента на регистрацията си до встъпването в длъжност на новия кмет. Това постанови със становище Централната избирателна комисия. Освен това кметът е длъжен да посочи свой заместник за този период. Не така стоят нещата за действащи кметове, които се кандидатират например за общински съветници. На предстоящите местни избори на 27 октомври ще се гласува максимум с 4 бюлетини. И то само на някои места. Ще има бюлетина за кмет и общински съветници, бюлетина за районни кметове – но само за градовете София, Пловдив и Варна, бюлетина за кмет на община и бюлетина за кмет на кметство при регистрирани 350 жители. И на тези избори бюлетината няма да се слага в плик, а ще се пуска директно в урната. Дължината й и начинът на подредба още не е уточнен. Към момента 6 227 901 избиратели имат право на глас. Вече можете да проверите дали сте в списъците – или на интернет страницата на ГРАО, или чрез СМС на номер 18429, или на телефон 0800 14 726.", "date": "2019.09.19", "title": "ЦИК: Действащи кметове, които са кандидати на местните избори, трябва да излязат в отпуск"}
{"url": "https://faktor.bg/bg/articles/sazdavat-darzhavno-uchilishte-po-kompyutarni-sistemi-vav-varna", "text": "Във Варна може да бъде създадено държавно училище по компютърни системи и компютърно моделиране. Това съобщи министърът на образованието Красимир Вълчев, който присъства на откриването на академичната учебна година. Проектът на бъдещото учебно заведение се подготвя съвместно с Икономическия и Техническия университет и с Община Варна. Това е една от възможностите да се преодолее недостигът на технически кадри у нас. Следващите 10-15 години ще имаме недостиг във всички професии, всички системи, всички дисциплини. 10-15 можем с относителна увереност да прогнозираме. Най-голяма нужда ще има от средни технически кадри, това са и секторите, които са с най-голям ръст в добавената стойност, в износа, които имат нужда от технически кадри, трудността ни остава да мотивираме повече деца да се включат в професионално техническо образование. Ние преструктурираме приема, даваме допълнителни стипендии с най-голям очакван бъдещ недостиг\", заяви Красимир Вълчев, министър на образованието и науката.", "date": "2019.09.19", "title": "Създават държавно училище по компютърни системи във Варна"}
