{"url": "https://www.faktor.bg/bg/articles/novini/balgariya/karakachanov-uspokoyava-kremal-balgariya-nyama-planove-da-razpolaga-voennomorski-bazi-na-nato-na-svoya-teritoriya", "text": "\"Моето мнение като политик е непроменено: НАТО и Русия трябва да търсят точки на съприкосновение и основи за сътрудничество, още повече че вече е имало такъв период в историята им. Сътрудничеството между НАТО, Европейския съюз и Русия трябва да бъде възстановено\", казва в интервю за руската агенция ТАСС министърът на отбраната Красимир Каракачанов. \"България стана член на НАТО веднага след като на Балканите се разразиха серия от конфликти, включително войната в бивша Югославия. Тази стъпка даде на нашата страна възможността да се почувства в безопасност. България е сравнително малка държава, а след разпадането на Варшавския договор ние видяхме, че светът не стана по-безопасно място. По това време НАТО остана единственият военно-политически съюз в света, затова ние решихме, че да бъдем член на организация, която гарантира сигурността, е далеч по-добре, отколкото да бъдем извън нея. Именно в това се заключава логиката на членството на България в НАТО и в нищо друго. Няма никаква идеология или други специфични причини\", коментира Каракачанов. По думите му, България няма планове да разполага военноморски бази на НАТО на своя територия.  \"Информации за възможно разполагане на територията на страната на нови бази на НАТО се разпространяват от сайтове, които се специализират във фалшиви новини. Смятам, че подобни новини са част от хибридната война, която се води в света сега. Никой не се е обръщал към нас с предложение да се откриват допълнителни бази на НАТО и да се вкарват чуждестранни кораби в Черно море. Никой не е искал от България да предостави свои черноморски военноморски бази на НАТО или на САЩ\",  \"България е лоялен партньор на НАТО. Но България, премиерът Бойко Борисов и цялото правителство водят политика на компромиси, на преговори, а не на нагнетяване на напрежение. Това, че сме лоялен член на НАТО не значи, че бихме иницирали подобни неща. НАТО и Европейският съюз трябва да търсят допирни точки с Русия, защото конфронтацията няма да доведе до нищо\", казва още Каракачанов.  \"Сътрудничество между НАТО и Русия задължително трябва да има. Но събитията от 2014 година, ситуацията около Украйна и Крим, не искам да уточнявам кой е крив и кой е виновен, да правя сложен политически анализ, започнаха да пречат на това сътрудничество. Обаче аз и сега съм убеден, че проблемите трябва да се решават на масата на преговорите, на основата на сътрудничество, защото чрез конфронтация няма да можем да постигнем нищо позитивно\", избягва той от заемането на позиция.  Според него, пред християнския свят стоят много по-сериозни проблеми и предизвикателства, затова всички страни трябва да намират общ език, като избягват излишна конфронтация.  \"Убеден съм, че между Европа и Русия, между НАТО и Русия трябва да се търсят опорни точки и път към мирно решаване на проблемите. От конфронтация печелят трети страни, в частност радикалният ислям\", казва Каракачанов.  На въпрос на ТАСС за ново споразумение между Русия и България за поддържането на военните грабища Каракачанов отговаря: \"Имаме две такива споразумения. Ако Министерството на външните работи реши, че е необходим нов договор, тогава и ще го подпишем. Но в предложения текст има някои неприемливи неща. В частност, създаването на специална служба на руски представители, които ще инспектират състоянието на тези паметници. Ние сме суверенна държава. Освен това България вече е доказала, че съхранява и с уважение се отнася към руските паметници, а сега излиза, че сме някакви безделници, които не могат да си свършат работата и трябва да бъдат проверявани?  \"За да развиваме пълноценно отношения, нещо, което ние много искаме, е необходимо Русия да намери общ език с ЕС и НАТО, за да отпаднат ограниченията, които действат сега по отношение на Русия. Отношенията между България и Русия ще се развиват пълноценно и честно, ако Русия престане да ни смята за виновни за съществуващите проблеми в двустранните отношения. Много руски политици в частни разговори питат защо България е \"предала\" Русия. Извинете, но не България, а Михаил Сергеевич Горбачов, провокира разпада на социалистическия блок, отстрани Тодор Живков. Той водеше международни преговори без дори да уведоми България за постигнатите договорки. Говореше, че ръководството на нашата страна е избрало капиталистически път на развитие и други глупости. Когато в Русия престанат да гледат на България като на непослушния малък брат от другата страна на Черно море, всичко ще е наред. На сега в Русия гледат на България пренебрежително. Мисле, че в съзнанието на руския политически елит тази позиция трябва да бъде преодоляна, още повече, че нито в една страна в Европа не уважават руснаците, както у нас\", коментира пред ТАСС Каракачанов.", "date": "2019.03.29", "title": "Каракачанов успокоява Кремъл: България няма планове да разполага военноморски бази на НАТО на своя територия"}
{"url": "https://www.faktor.bg/bg/articles/novini/balgariya/g-georgiev-za-skandala-s-turskiya-vitseprezident-ne-e-praven-opit-i-nie-ne-sme-pozvolyavali-chuzhdo-vmeshatelstvo", "text": "„Спекулациите, че с това, че ние по някакъв начин сме  допуснали някой да се намеси в нашата вътрешна политика, са абсолютно несъстоятелни\", коментира пред Нова телевизия заместник-външният министър Георг Георгиев дипломатическото напрежение след изказването на турския външен министър Мевлют Чавушоглу  за намеса на южната ни съседка в законодателната дейност у нас. Георгиев допълни, че опит за оказване на влияние не е правен. \"По никакъв начин не е правен опит и ние не сме позволявали в делата на суверенна държава,особено в законодателна дейност, да се направи чуждо вмешателство\".   Георгиев допълни, че посланикът вече е извикан на разговор във външното ни министерство. Той припомни, че дебатът за финансирането на вероизповеданията е бил с давност повече от година. По думите му, основното нещо, по което се е работило,  е ограничаването на възможностите за външно финансиране на вероизповеданията. „Очевидно политиците, когато попаднат в предизборна ситуация, започват да губят фокуса върху това, което наистина ще се случва, след като свърши предизборната кампания. Много остра и много категорична беше българската реакция. При проведения с г-жа Захариева разговор вчера също беше казано, че ние няма да подлагаме под въпрос и да консултираме за работата на нашия законодателен орган с друга държава\", каза още той. Георгиев бе категоричен, че по никакъв начин не се засягат правата на религиозните представители.  „Опозицията се заиграва с парламента. Говори се за изчерпване. Нещо, което не може да бъде като политическа теза оправдано, тъй като избирателите са тези, които казват дали парламентът или която и да е друга институция с избрани в нея представители е изчерпан. Не бива една създала се дипломатическа външнополитическа ситуация да се използва по безотговорен начин от вътрешно-политически фактори, които биха желали по някакъв начин да смутят или да разстроят управлението и правителството\", заключи заместник-външния ни министър. „Наистина се надявам, че няма да достигнем до ескалация на каквото и да е външнополитическо напрежение. Самият факт, че има проведен разговор между двама колеги външни министри показва, че диалогът е отворен, разговорите са възможни, търси се решаване на такива обтегнати ситуации”, заяви Георгиев. Според него привикването на посланика във външно министерство на езика на дипломацията е „достатъчно ясен знак”", "date": "2019.03.29", "title": "Г. Георгиев за скандала с турския вицепрезидент: Не е правен опит и ние не сме позволявали чуждо вмешателство"}
{"url": "https://www.faktor.bg/bg/articles/novini/balgariya/zahalieva-dumite-na-chavushoglu-sa-nepriemlivi-turskiyat-poslanik-izvadeni-sa-ot-konteksta", "text": "По разпореждане на вицепремиера и министър на външните работи Екатерина Захариева в сградата на МВнР бе извикан посланикът на Република Турция Хасан Улусой. Бе направен демарш относно думите на министъра на външните работи Мевлют Чавушоглу, изречени на предизборен митинг в град Текирдаг, съобщиха от пресцентъра на външното ни министерство. На посланика бе обяснено, че приоритет на българската външна политика е да поддържа диалога и сътрудничеството с нашите съседи, което включва спазването на принципите на взаимно уважение и ненамеса във вътрешните работи. Изказването на външния министър Мевлют Чавушоглу бе окачествено като неприемливо. Посланик Улусой твърди, че думите на неговия министър са извадени от контекста и представени погрешно, като в никакъв случай г-н Чавушоглу не е желаел да се намесва във вътрешните работи на страната. Посланикът увери българското МВнР, че турската страна не е имала намерение да обижда страната ни или да оказва влияние върху законодателния процес.", "date": "2019.03.29", "title": "Захариева: Думите на Чавушоглу са неприемливи. Турският посланик: Извадени са от контекста"}
{"url": "https://www.faktor.bg/bg/articles/stanishev-1-1", "text": "Не водя битка с Корнелия Нинова. Позицията на председателя на НС на БСП е известна, но не мисля, че това отразява мнението на по-голямата част от партията. Това заяви лидерът на ПЕС Сергей Станишев в \"Още от деня\" на БНТ. Не е трагедия също, ако лидерът на БСП не е в българския парламент, коментира той думите на Нинова, че не е трагедия, ако той не е в евролистта на БСП. БСП не е еднолична партия на никого, не е моя, не е и на Корнелия Нинова, категоричен беше той. Не е вярна насажданата в БСП представа, че ПЕС и БСП са нещо различно.  Това създава поредица въпроси, които няма да формулирам, но нашите опоненти ще зададат на БСП. Трето, не можеш да постигнеш целите си, ако не си част от голямото европейско семейство на социалистите. ПЕС подава ръка на БСП. Аз съм направил предложение, останалото е решение на ръководството, коментира Станишев.  Знам колко усилия костваше на БСП да излезе от клишето \"бивша комунистическа партия\". Една партия не може да обърне една тенденция, която е много мощна, смята той. Водещото в Манифеста на ПЕС е нов социален договор за Европа. България има нужда от същото. ЕС е така устроен, че да защитава правата на малките, да търси баланса. Трябва да отстояваме нашите виждания, трябва да го правим много по-умело, да намираме съюзници, да работим последователно, а не в последния момент като на Шипка да хвърляме телата, обясни Станишев. По въпроса за Брекзит, той заяви, че има реална опасност от Брекзит без сделка, а тази ситуация показва до какво водят авантюрите в политиката. ПЕС ще се стреми да се избегне негативният сценарий от Брекзит без сделка, защото създава несигурност за всички засегнати страни. Това ще означава Великобритания да поиска отсрочка, заради което страната ще трябва да проведе евроизбори, допълни Станишев.", "date": "2019.03.29", "title": "Станишев: Лидерът на БСП да не е в българския парламент... Не е трагедия"}
{"url": "https://www.faktor.bg/bg/articles/novini/svyat/eksperti-za-izborite-v-turtsiya-ikonomikata-a-ne-politikata-shte-opredelyat-tozi-vot", "text": "След ден в съседна Турция ще се проведат местни избори. Президентът на страната Реджеп Ердоган определи вота като исторически и съдбовен и призова сънародниците си да отидат до урните, защото всеки неупражнен глас означава подкрепа за опозицията. „Датата 31 март е въпрос на оцеляване. С божията подкрепа ще победим. Ще победим заедно, но няма да спрем до тук“, заяви турският президент Реджеп Ердоган. Анализаторите обаче сега се питат едно – ще успее ли Ердоган да удържи силата на хватката, с която управлява южната ни съседка вече 17 години. Вече се появиха съмнения, че двата най-големи града – столицата Анкара и икономическият център Истанбул, могат да се сдобият с градоначалници, които не са от Партията на справедливостта и развитието. Политическите експерти вече отчетоха втвърдената реторика на Ердоган по време на кампанията. „Той представи вота сякаш от него зависи бъдещето на Турция. Ако той загуби, Турция ще загуби нещо. Хората от кабинета дори използваха атаката в Нова Зеландия, за да използват тезата за оцеляването. Но изглежда това не проработи, защото повечето хора смятат, че икономиката ги ограничава“, коментира Мурат Йеткин, политически анализатор. За участие на изборите в неделя са регистрирани 13 политически партии с общо 6588 кандидати. Те ще се борят за места като председатели на общини, съветници и кметове. За пръв път от 10 години насам обаче Турция е в рецесия. За това и експертите смятат, че икономиката, а не политиката ще определят този вот.", "date": "2019.03.29", "title": "Експерти за изборите в Турция: Икономиката, а не политиката ще определят този вот"}
{"url": "https://www.faktor.bg/bg/articles/novini/svyat/ot-3-do-30-prez-april", "text": "Най-ниските температури през април у нас ще са между минус 2 и 3 градуса, а най-високите - между 24 и 29 градуса, съобщи Марияна Попова - синоптик в Националния институт по метеорология и хидрология, цитирана от БТА. Тя уточни, че вероятност за минимални температури, близки до 0 градуса, ще има до към 20 април. През април се очаква средната месечна температура да бъде около и под нормата, която за по-голямата част от страната е между 11 и 13 градуса, по Черноморието и във високите полета - между 9 и 11 градуса, а за планините - от минус 5 до 2 градуса. Месечната сума на валежите средно за страната ще бъде около и под нормата, която за равнините е между 40 и 70 литра на квадратен метър, а в планинските райони - между 60 и 100 литра. Месецът ще започне с температури, близки до обичайните, в източните райони и по-ниски. През първите дни съществени валежи не се очакват. През втората половина от първото десетдневие, температурите ще останат близки и малко по-ниски от обичайните. Ще се създадат условия за валежи, като има малка вероятност временно и да са с по-голям обхват и интензивност. През второто десетдневие температурите отново ще бъдат близки и по-ниски от средните за периода. Времето ще бъде променливо, ще има и превалявания, с по-голяма вероятност около 12 април и в периода 15-18 април. И през третото десетдневие по-вероятно е да се запази динамиката на атмосферата. Остават условията за валежи, но вече предимно в следобедните часове, краткотрайни, с петнист характер и с различна интензивност, на места придружени и от гръмотевици. Повече слънце ще има до обяд. Температурите ще се повишат и вече ще се колебаят около стойности, близки до обичайните, прогнозира Марияна Попова.", "date": "2019.03.29", "title": "От -3 до +30 през април"}
{"url": "https://www.faktor.bg/bg/articles/novini/svyat/a-aleksiev-izlizaneto-na-velikobritaniya-ot-es-e-mnogo-losho-za-iztochna-evropa", "text": "\"Тереза Мей едва ли ще остане министър-председател на Великобритания, но не е ясно кой ще заеме поста ѝ\", заяви Алекс Алексиев, председател на Центъра за балкански и черноморски изследвания. Според Алексиев, Великобритания ще излезе от Европейския съюз, но не е ясно по какъв начин. \"Излизането на Обединеното кралство от ЕС е много лошо за Източна Европа, защото без него отбранителната мощ на европейската общност спада почти наполовина\", коментира експертът. \"Германия е най-голямата икономика в Европа. Поради това страната ще продължава да има най-силната роля в ЕС, което не е добре за Източна Европа. Великобритания взе решение за напускане на ЕС, тъй като не можеше да търпи Меркел да ѝ казва какво да прави\", каза още Алексиев. \"Британците имат много силно чувство за лична свобода, което в Европа отсъства. Те не желаят да им заповядва някой друг. Няма данни, които да показват, че Обединеното кралство ще пропадне икономически. Напълно вероятно е британската икономика да се засили\", прогнозира той. \"Европа трябва да запази Англия до себе си заради отбраната\", смята Алексиев.", "date": "2019.03.29", "title": "А. Алексиев: Излизането на Великобритания от ЕС е много лошо за Източна Европа"}
{"url": "https://www.faktor.bg/bg/articles/novini/svyat/sasht-s-novi-sanktsii-sreshtu-rusiya", "text": "САЩ са подготвили проект за нови санкции срещу Русия заради отравянето на бившия двоен агент Сергей Скрипал и дъщеря му в британския град Солсбъри преди една година, предаде агенция Блумбърг, която се позовава на официален американски източник.  Новият пакет, който е минал съгласуване в Държавния департамент и в министерството на финансите, включва мерки към банковия сектор. В момента се очаква одобрението му от Белия дом.  Не е ясно защо американските власти досега не са обявили официално за подготвения нов пакет от санкции, коментира ТАСС.  Няма и информация в какъв срок трябва Белият дом да се произнесе за новите мерки.", "date": "2019.03.29", "title": "САЩ с нови санкции срещу Русия"}
{"url": "https://www.faktor.bg/bg/articles/novini/svyat/edin-milion-dushi-otnovo-protestiraha-v-alzhir-s-iskane-za-ostavka-na-prezidenta", "text": "Алжирците отново излязоха на протести по улиците за шести пореден петък - този път не само с искания за незабавно оттегляне на техния болен президент, а и за смяна на цялата политическа система, която те смятат за корумпирана и неадекватна на днешните реалности, предаде Асошиейтед прес.  Около 1 милион души заляха днес булевардите на столицата Алжир. Повечето бяха млади хора с техните семейства. Полицейски хеликоптери кръжаха над главите им, а камионетки с полицаи за борба с безредици бяха заели плътни позиции около най-чувствителните зони в центъра на града.  Това е първият протест, след като началникът на щаба на алжирската армия генерал Гаид Салах в началото на тази седмица поиска да започне конституционна процедура за отстраняване на президента Абделазиз Бутефлика, който \"поради сериозно и трайно заболяване е в пълна невъзможност да изпълнява функциите си\". Тази идея бе подкрепена от други политици и партии като възможен изход от политическата криза в богатата на природен газ северноафриканска страна.  Но мнозина от протестиращите виждат уловка в това предложение и го смятат за начин потайният политически елит да запази контрола си над страната и сам да избере наследник на Бутефлика, който е в инвалидна количка след прекаран инсулт през 2013 г.  Недоволството от такъв конституционен процес е основен момент в днешния внушителен протест. Много от издиганите днес плакати настояват за оставката на Гаид Салах. Друг плакат обвини целия политически елит, че е \"Али Баба и 40-те разбойници\". На друг се четеше \"Не Москва, не Париж, не Вашингтон - изборът трябва да бъде алжирски\", с което бе даден израз на опасенията от чуждестранна намеса в кризата.  Настроението сред множеството отначало бе мирно и празнично. След като протестиращите започнаха да хвърлят камъни по полицията, тя се намеси с водни оръдия и сълзотворен газ в опит да разпръсне множеството в центъра на столицата, предаде Ройтерс.", "date": "2019.03.29", "title": "Един милион души отново протестираха в Алжир с искане за оставка на президента"}
{"url": "https://www.faktor.bg/bg/articles/novini/svyat/-vashington-post-golemiyat-vapros-sega-e-dali-shte-pozvolim-na-moskva-da-vzeme-na-podbiv-oshte-edna-chervena-liniya-na-sasht", "text": "Президентът Тръмп се изправя пред решаващо изпитание за своята външна политика и решителност спрямо Венецуела. Неговата администрация заяви съвсем ясно, че Съединените щати вече не смятат Николас Мадуро за президент и публично подкрепи председателя на венецуелското Национално събрание Хуан Гуайдо като временен лидер на страната. Тръмп стигна дотам, че да прикани въоръжените сили на Венецуела да не изпълняват заповедите на Мадуро. Тези декларации са доста по-силни от \"червената линия\", която президентът Барак Обама очерта около сирийския президент Башар ал Асад, пише Фарид Закария за \"Вашингтон пост\".  Засега натискът на Тръмп не действа. Мадуро се е окопал, а венецуелските военни не са го лишили от подкрепата си. Въпреки че санкциите на САЩ са болезнени, те може да допринасят и за създаването на усещане за обсадена крепост, което втвърдява хватката на режима върху страната. Това се случваше в различна степен в Куба, Северна Корея и Иран.  Венецуела е сложна, разделена страна, а Мадуро - като наследник на Уго Чавес - има известна подкрепа в бедните и селските райони. Но далеч по-значима роля в укрепването на режима бе явната и голяма помощ на Русия. Сега Москва признава, че е изпратила военен персонал във Венецуела. Два руски военни самолета, пристигнали в края на миналата седмица в страната, докараха стотина войници.  Това е последният от поредицата ходове на Москва в подкрепа на Мадуро. През изминалите няколко години Русия снабдяваше със зърно, оръжия, кредит и пари в брой смазаното от затруднения правителство в Каракас. Оценките за общите инвестиции на Русия във Венецуела варират от 20 до 25 милиарда долара. Сега Русия контролира почти половината от местния клон на базираната в САЩ петролна компания \"Citgo\", която беше главният източник на приходи за държавата. Венецуелските въоръжени сили използват почти изцяло руско оборудване.  Венецуелският гамбит изглежда има персонално значение за руския президент Владимир Путин. През последните години, когато венецуелската икономика залиташе и политическата нестабилност се увеличаваше, повечето руски компании напуснаха страната, възприемайки я като прекалено рискова. Но както пише Владимир Рувински в доклад за Центъра \"Уилсън\", руската държавна петролна компания \"Роснефт\" се задържа и даже увеличи подкрепата си за Мадуро. Компанията е ръководена от Игор Сечин, който е в близки отношения с Путин и често е наричан втория най-влиятелен човек в Русия.  С други думи Путин безрезервно подкрепя Мадуро. Той прави това отчасти за да помогне на стар съюзник и защото така разширява влиянието на Русия върху световните петролни пазари, но най-вече защото прокарва своите основни външнополитически цели - създаването на световна антиамериканска коалиция от държави, която да може да осуетява намеренията на САЩ и да възвести един по-многополюсен свят. Усилията на Путин сякаш целят да се подиграят със САЩ и неговата Доктрина Монро от 1823 г., която предупреждава чуждестранните сили да стоят настрана от Западното полукълбо.  Големият въпрос пред Вашингтон сега е дали ще позволи на Москва да вземе на подбив още една червена линия на САЩ? Съединените щати и Русия са заели противоположни и несъвместими позиции по този въпрос. И както в случая със Сирия, опасността тук е в това, че ако Вашингтон не подкрепи думите си с дела, след година ще видим един укрепнал режим на Мадуро, подкрепян от руско оръжие и пари.  Администрацията бе твърда по повод руската намеса във Венецуела. Даже самият Тръмп обяви: \"Русия трябва да излезе\". Но това е необичайно изявление за Тръмп, който почти никога не е критикувал Путин и често е заемал страната на Русия по важни и маловажни въпроси.  Бившият американски посланик в Москва Майкъл Макфол написа във \"Вашингтон пост\", че Тръмп поддържа забележително последователен модел в подкрепа на външната политика на Путин. Но истинската загадка остава: Защо Тръмп не желаеше да се противопоставя на Путин по никакъв начин и по никакъв въпрос? И дали Венецуела ще бъде моментът, в който Тръмп най-сетне ще сложи край на своята политика на умиротворяване? БТА", "date": "2019.03.29", "title": "\"Вашингтон пост\": Големият въпрос сега е дали ще позволим на Москва да вземе на подбив още една червена линия на САЩ?"}
{"url": "https://www.faktor.bg/bg/articles/obshtestvo/zakon-i-red/arestuvaha-turski-grazhdanin-opital-da-prenese-prez-granitsata-blizo-15-tona-hashish", "text": "Турски гражданин е задържан за 72 часа със заповед от Окръжна прокуратура – Бургас. Той е уличен в опит за пренасяне на голямо количество наркотично вещество в България, съобщиха от държавното обвинение. При опита да премине границата при пункт „Малко Търново” граничните власти откирили хашиш с общо тегло 14 710 грама, на обща парична стойност 73 550 лв. Наркотикът е бил запечатан в общо 12 пакета – 7 големи и 5 малки. Те били поставени в черен сак, с двойно дъно, находящ се в багажното отделение на автомобила му. Предстои Окръжна прокуратура – Бургас да внесе в съда искане за налагане на мярка за неотклонение „задържане под стража“ спрямо обвиняемия.", "date": "2019.03.29", "title": "Арестуваха турски гражданин, опитал да пренесе през границата близо 15 килограма хашиш"}
{"url": "https://www.faktor.bg/bg/articles/obshtestvo/evrostat-40-ot-balgarite-vaobshte-ne-sportuvat", "text": "Около 60 процента от българското население на възраст 16 и повече години спортуват поне веднъж седмично, докато 40 процента или четирима от всеки 10 българи въобще не спортуват, показват данни от анализ на Евростат за това каква част от гражданите на ЕС са упражнявали някакъв вид спорт извън работно време през 2017 г. поне веднъж седмично. Средният показател за хората в ЕС, които не са практикували никакъв вид физически упражнения през седмицата е 28 процента, при 72 на сто активност за хората, които са отделяли част от свободното си време за спорт, пише БТА. Според данните на Евростат около 10 на сто от спортуващата част от българите са отделяли поне от 1 до 3 часа седмично за някакви упражнения. Близо 11 процента са спортували до 5 часа седмично, а по-голямата част, или 36 процента, са спортували поне по 1 час седмично. Силният пол е у нас е бил много по-активен в спортуването - 60 на сто, докато дамите отчитат активност от 40 на сто при седмични упражнения в свободното си време. Липсата на спорт и движение е един от основните фактори за наличието на наднормено тегло, което от своя страна е един от негативните фактори за разпространението на различни заболявания: хипертония, диабет, както и ред други хронични заболявания на костите и ставите, свързани с обездвижването. Според националната статистика у нас през 2017 г. с наднормено тегло, включително затлъстяване, са били 62 процента от мъжете и 48 процента от жените на възраст 16 и повече години.", "date": "2019.03.29", "title": "Евростат: 40% от българите въобще не спортуват"}
{"url": "https://www.faktor.bg/bg/articles/tsvetan-tsvetanov-shte-otkrie-iv-natsionalen-forum-na-predpriemachi-gerb-v-borovets", "text": "Заместник-председателят на ГЕРБ Цветан Цветанов ще открие четвъртия национален форум на Предприемачи ГЕРБ, който ще се проведе в Боровец. Събитието е под мотото „Българският бизнес: хоризонт Европа“ и ще се проведе в хотел „Рила“ на 29 и 30 март 2019 г. Приветствие към участниците ще направят председателят на Предприемачи ГЕРБ Валя Чилова, представителят на Фондация „Ханс Зайдел“ за България Богдан Мирчев, областният координатор на ГЕРБ – София – област Галя Георгиева и народният представител от ГЕРБ – Самоков Валентин Милушев. По време на форума заместник-председателят на ГЕРБ Цветан Цветанов ще направи изказване на тема „Предизвикателствата в навечерието на европейските избори“. Във втория ден от събитието пред участниците във форума на Предприемачи ГЕРБ ще говорят също министърът на вътрешните работи Младен Маринов, министърът на финансите Владислав Горанов, министърът на туризма Николина Ангелкова и българският еврокомисар по цифрова икономика и цифрово общество Мария Габриел. Откриването на форума на Предприемачи ГЕРБ е днес, 29.03.2019 г., петък, от 15:00 часа в хотел „Рила“ в Боровец.", "date": "2019.03.29", "title": "Цветанов ще открие IV национален форум на Предприемачи ГЕРБ в Боровец"}
{"url": "https://www.faktor.bg/bg/articles/podgotvyat-se-danachni-oblekcheniya-za-zasnemane-na-chuzhdi-filmovi-produktsii-u-nas", "text": "Културният министър Боил Банов заяви днес в парламента, че се подготвят законови промени за данъчни облекчения при заснемане на чуждестранни филмови продукции у нас. „Киното е огромна индустрия, а ние разполагаме с огромни таланти, разполагаме с такава природа и с такива забележителности, които дават възможност и са притегателен център за продукции от цял свят. Станахме последната държава в Европа, която не е приела така наречените данъчни облекчения за чужди продукции, които идват да снимат на нейна територия“, подчерта министърът. По време на парламентарния контрол Боил Банов още заяви, че бюджетът на министерството на културата се увеличава с 20 милиона лева всяка година.", "date": "2019.03.29", "title": "Подготвят се данъчни облекчения за заснемане на чужди филмови продукции у нас"}
{"url": "https://www.faktor.bg/bg/articles/sport/reporterkata-koyato-kobrata-tseluna-iska-otnemane-na-litsentsa-mu", "text": "Репортерката Джени Суши, която Кубрат Пулев целуна след победата си над Богдан Дину, си е наела адвокатката Глория Алред. Тя е специалистка в защитата на правата на жените и се занимава с това от няколко десетилетия. Тя е адвокат на 33 жени, които обвиняват Бил Козби в сексуален тормоз и на една, която отправя обвинения към Доналд Тръмп. Имала е дела срещу Чарли Шийн, Тайгър Уудс и Еди Мърфи. През миналата година Netflix пусна документален филм за адвокатката, която явно си знае работата. На пресконференция Суши заяви, че целувката по устата не е била единственото неприемливо действие на Пулев. След интервюто той си е позволил да я опипа по задника, което я е накарало да се почувства много дискомфортно. Осъзнавайки, че може да си навлече неприятности, Кобрата е помолил репортерката да изреже въпросната целувка от материала, но тя е отказала да го направи, а видеото бързо се превърна в хит в интернет и предизвика разнопосочни реакции. \"Никоя жена не заслужава подобно отношение. Ние не сме приятели и не сме в романтична връзка. Г-н Пулев нямаше право да ме целува\", изтъкна Джени Суши.  Пред медиите Глория Олред заяви, че ще настоява за сериозно разследване на случая и ще иска отнемане на лиценза на Пулев. Ако това се случи, кариерата на 37-годишния българин ще бъде поставена на карта. При завръщането си в София Пулев не беше притеснен от случката. Според него всичко е било шега, а сега г-ца Суши се опитва да се възползва от известността му и да си направи реклама на негов гръб.", "date": "2019.03.29", "title": "Репортерката, която Кобрата целуна, иска отнемане на лиценза му"}
{"url": "https://www.faktor.bg/bg/articles/otneha-litsenza-na-kubrat-pulev-v-shtata-kaliforniya", "text": "Отнеха лиценза на Кубрат Пулев в щата Калифорния. Това означава, че няма право да се състезава в Калифорния. Предстои му мач в Ню Йорк, който е поставен вече под въпрос. Това обясни Ясен Дараков в директно включване от САЩ. Адвокатката на репортерката Джени Суши - Глория Орет обяви,  че целувката е недопустима и незаконна и затова ще предизвика проверка на спортната комисия за сексуален тормоз.  Шансът да загуби професионалния си лиценз е нулев, според мениджерът на Кубрат Пулев. Това е Холивуд и всеки иска да бъде звезда, добави той. Това обаче може много да коства на Кубрат Пулев. Вероятно ще има проверка от Комисията по спорт за сексуален тормоз, който ще бъде доказван  със записа и изявлението на репортерката, след което ще последва порицание или друго наказание. Но със сигурност ще бъдат поискани и доста пари.", "date": "2019.03.29", "title": "Заради целувката отнеха лиценза на Кобрата в щата Калифорния"}
{"url": "https://www.faktor.bg/bg/articles/seksualnoto-posegatelstvo-na-kobrata-piar-trik-za-us-reyting", "text": "Кубрат Пулев привлече много повече внимание с това, което направи след като победи Богдан Дину, отколкото с това, което направи по време на боя им в тежка категория в събота вечер. Констатацията е на Кийт Айдек в специализирания сайт за бокс boxingscene.com., цитиран от Канал3. А признанието на врял и кипял в боксовия бизнес репортер подсказва, че набралият страшна сила в Щатите скандал с т. нар. \"сексуално посегателство\" на Кубрат над репортерката Джени Равало, може би е пиар разработка за вдигане на рейтинга. Която би била от полза за всички: на Кубрат за следващия му двубой в САЩ, на фирмата от Лас Вегас Top Rank, която организира мачовете му, на новия и сравнително малко известен уебсайт Lad Vegas Sports Daily на \"възмутената\" и наета точно от Top Rank за мача репортерка Джени Равало. И на ангажираната специално за казуса прочута адвокатка Глория Олред, специализирана в скандалите дела за сексуално посегателство и заклета радетелка за правата на жените. Америка е царството на умелия пиар - като се започне от политиката и се стигне до спорта, и в частност бокса и другите бойни спортове, където предварително режисираните \"скандали\" отдавна са неизменна част от шоуто. Публиката е свикнала със страшните и кървави закани между съперниците преди мач, които преминават често в мелета на официалното претегляне на бойците. В последния бой на Конър Макгрегър в UFC с кавказеца Хабиб Нурмагомедов шоуто продължи и след мача, когато руснакът скочи да бие някакви фенове в публиката, а хора от антуража му нанесоха удари на загубилия ирландец. В случая с Кобрата и Джени очевидно се разиграва сценка от типа \"Красавицата и Звяра\", стартирала мащабно във всички медии със снимката и клипа на стръвната целувка на \"балканския субект\". В действието следват задължителните порицания за поведението на Кубрат от англоезичните пуритани - в американските и английските медии, замразяването на боксовия му лиценз в Калифорния (Кобрата и без това няма да се бие поне 4 месеца) и привикването му да дава обяснения пред спортната комисия на щата на 14 май. Подробностите и последователността на евентуалните следващи епизоди зависят от въображението на сценаристите, защото този скандал трябва да осигури на Кобрата много по-голяма известност в Щатите за следващия му мач.  Цифрите, посочени от Кийт Айдек в boxingscene.com, налагат това, защото са заложени много пари: средният рейтинг от Nielsen Media Research на мача Пулев - Дину е 469 000, рекордно нисък за боксово шоу на Top Rank в праймтайма на спортния канал на Америка ESPN (предишният най-нисък бе 488 000 от март миналата година). Затова и медийната машина бе задействана моментално и вече дава впечатляващи резултати - целувката на Кобрата бе заглавие дори в CNN, в портала за холивудски знаменитости TMZ, във всички английски издания, без да броим спортните вестници и сайтове, и бурята в социалните мрежи.  Доста от тях не обърнаха същото внимание на самия мач на Пулев, в който той с отворена аркада три пъти свали на пода Дину.", "date": "2019.03.29", "title": "\"Сексуалното посегателство\" на Кобрата - пиар трик за US рейтинг?"}
{"url": "https://www.faktor.bg/bg/articles/otvaryat-tsenovite-oferti-za-turski-potok-prez-balgariya", "text": "Кой ще е победителят в търга за проектиране, доставка на материали, построяване и въвеждане в експлоатация на \"Турски поток\" през българска територия и колко ще струва това на \"Булгартрансгаз\", ще стане ясно в ранния следобед на петък, когато ще бъдат отворени ценовите оферти на допуснатите кандидати до последната фаза на поръчката за 2.286 млрд. лв. без ДДС. Според условията на търга тя трябва да бъде изпълнена до края на 2019 г., но от държавния газово ператор са си оставили вратичка за отлагане на крайния срок. Според предложения от компанията десетгодишен план за развитие, срокът за завършване на този проект, част от разширението на българската газопреносна мрежа, е краят на 2022 г. На 14 март стана ясно, че и тримата кандидати да строят 484-километровото трасе – италиано-люксембургското ДЗЗД \"Консорциум Газово развитие и разширение в България“ (ГРРБ), унгарско обединение и арабско-италианският консорциум \"Аркад\", имат пропуски в документите, които трябва да отстранят. Те получиха пет дни да оправят техническата част на предложенията си. Комисията по разглеждането на офертите до последно е проверявала внесената допълнително документация от кандидатите. Сега трябва да стане ясно дали и тримата ще бъдат допуснати до отваряне на ценовите оферти, или ще има отстранени. Преди да станат ясни финансовите предложения и дали има участници, склонни на авансово плащане от 250 млн. евро без ДДС и разсрочено плащане на остатъка за десет години, ще се обяви класацията на техническите оферти и техните оценки, става ясно от публикуваната информация за отварянето на ценовите оферти. В ДЗЗД \"Консорциум Газово развитие и разширение в България“ (ГРРБ) акционери са \"Консорцио Варна 1“, регистрирано в Парма, Италия, от местните \"Бонатти С.П.А\" и \"Макс Щрайхер С.П.А\", и \"Комплишънс дивелъпмънт С.А.Р.Л. – клон България\" на регистрирано в Люксембург дружество. Един от неговите представители е Андрей Зимин, който е част от мениджмънта на руската  \"Тръбна металургична компания\" (ТМК), за която руското издание РБК писа, че е договореният задкулисно доставчик на тръбите за българското трасе на \"Турски поток\".  \"Комплишънс дивелопмънт С.А.Р.Л. - клон България\" ще отговаря и за финансирането. В унгарското обединение влизат компаниите Fovallalkozo ZRT и KVV Kivitelezo ZRT, в които мажоритарен акционер е унгарската енергийна група МОЛ. МОЛ е акционер в швейцарската \"Мет Груп\", която резервира капацитет от бъдещата тръба на \"Турски поток\" у нас и която реално е близък партньор на руската \"Газпром\", резервирала основната част от преноса по предвидената да се строи тръба у нас. Третият участник в процедурата е консорциум \"Аркад\", включващ регистрираната в Милано, Италия, \"Аркад Ей Би Би С.П.А\" и регистрираната в Саудитска Арабия \"Аркад Енджиниъринг енд Констръкшънс Къмпъни\". И двете дружества са свързани със саудитската енергийна група \"Аркад\".", "date": "2019.03.29", "title": "Отварят ценовите оферти за \"Турски поток\" през България"}
{"url": "https://www.faktor.bg/bg/articles/glavno-myuftiystvo", "text": "\"Това е новост за нас. Ние го чухме от разговор по БНР. Нямам достоверен източник на информация, която да потвърждава изказването на турския външен министър. Ние не сме страна по това политическо говорене.\" Това каза Джемал Фаик – главен секретар на Главното мюфтийство в ефира на Нова ТВ, който  коментира изказването на турския външен министър Мевлют Чавушоглу в негова публична реч, че се е обаждал в София и е настоявал за определени моменти в религиозния ни закон и промените са настъпили в следствие на турска намеса. „Крайно време е България да се отърси от комплекса на малкия народ. Ние сме суверенна държава и не мисля, че който и да е външен министър би повлиял на политиците в страната”, каза Фаик.  Той коментира и промените в закона, които разрешават външното финансиране на религиозните организации. Според него дарението било свободен акт, поощрен от всички аврамови религии – „да се харчи в името на Алах”. „Няма как на 100% държавата да поеме всичко относно религията. Всички, които внесоха законопроекта бяха против да се ограничава външното финансиране”, добави главният секретар. По думите му от това външно финансиране най-малко получавало мюсюлманското вероизповедание и по най-прозрачния начин. Това били 2 милиона годишно от Дианета за подпомагане на три духовни училища и висшия ислямски институт. „Когато се направи среща с патриарх Неофит, премиерът каза, че по никакъв начин няма да се излезе от думата на Светия синод. Благодарени на тях не се спря външното финансиране”, заяви Фаик. „Не сме си плащали данъците защото главно мюфтийство не беше оставено да работи нормално от редица хора, няма да споменавам имена. От 2006 г. до 2012 г. когато бяха големите бружения в главно мюфтийство – в него имаше децентрализация по местни поделения и след направена проверка се откриха много нарушения”. Така Фаик отговори на въпроса защо мюфтийството не си е плащало данъците. Най-важното според него било, че не били укривали данъците и били декларирали всичко „до стотинка” Той добави, че дали предишния главен мюфтия е крал данъци или не – щяло бъде казано от съда. Имало финансови злоупотреби, но това не било „грях” на сегашното главно мюфтийство. „Изплащането на субсидията ще бъде на 4-ри транжа. 1-вият ще бъде в началото на април, след което ще подадем молба за погасителен план към НАП и това ще бъде разсрочено в годините”, допълни главният секретар.", "date": "2019.03.29", "title": "Джемал Фаик: Благодарение на Неофит не спряха външното финансиране на вероизповеданията"}
{"url": "https://www.faktor.bg/bg/articles/gen-popov-s-kampaniyata-badi-voynik-davame-shans-na-mladi-hora-za-realizatsiya", "text": "Разглеждат се възможностите някои административни срокове за кандидатстване за войнишки длъжности да бъдат съкратени. Това каза в гр. Ловеч командирът на Сухопътните войски генерал-майор Михаил Попов пред журналисти по време на националната кампания „Бъди войник“, съобщиха от пресцентъра на Министерството на отбраната.  „Нямаме намерение да снижаваме критериите за подбор на кандидатите, защото това би могло да се отрази негативно на нашата работа“, подчерта той.  Генерал-майор Михаил Попов отбеляза, че ако се запазят сегашните темпове на прием на кандидати за военна служба, некомплектът може да бъде преодолян за няколко години. „Засега първите резултати са обнадеждаващи, съдейки по броя на подадените документи в първия обявен за тази година конкурс за заемане на вакантни войнишки длъжности във военните формирования от Сухопътните войски. Надявам се до края на годината да проведем успешно още два конкурса“, посочи той. „Кампанията „Бъди войник“ и срещите с Българската армия ще дадат възможност на младите хора да помислят за своята реализация и се надявам те да направят своя избор и да се присъединят към въоръжените сили“, заяви командирът на Сухопътните войски. Множество жители на гр. Ловеч и съседните населени места проявиха интерес към статичния показ на въоръжение и техника на Българската армия. На информационната борса стана ясно, че трима пълни отличника от 11 клас вече са подали документи за кандидатстване в Националния военен университет „Васил Левски“ в гр. Велико Търново. Генерал-майор Попов отбеляза, че е радостен интересът на младите хора към Българската армия. Това не е свързано единствено с професията на военнослужещия, а и с подготовката, която те могат да получат за реакция в случай на кризи и бедствия.", "date": "2019.03.29", "title": "Ген.Попов: С кампанията \"Бъди войник\" даваме шанс на млади хора за реализация"}
{"url": "https://www.faktor.bg/bg/articles/fal-start-na-deloto-sreshtu-mityo-ochite", "text": "Специализираният съд отложи гледането на мярката на Димитър Желязков - Очите, предаде Нова телевизия. Това стана заради искане на адвоката на Желязков съдът да разпореди изготвянето на съдебно-медицинска експертиза, която да установи какво е здравословното състояние на обвиняемия. Молбата, постъпила на 22 март, е била уважена и вчера експертизата е била назначена от съда. Днес се гледат мерките на Йордан Въчев, Иван Пишиев и Радослав Николов, които се смятат за съучастници на Желязков. Заседанието обаче беше временно прекъснато. След възобновяването му съдът трябва да реши дали да измени мерките на тримата подсъдими в по-леки. Припомняме, Желязков е уличен като лидер на организирана престъпна група за палежи, побои и разпространение на наркотици. За тези престъпления законът предвижда до 15 години затвор. Димитър Желязков беше екстрадиран от Турция, след като прекара 6 месеца в турския арест. Ден след екстрадицията на Митьо Очите Спецпрокуратурата внесе в Специализирания наказателен съд искане за постоянното му задържане. Гледането на мярката му за неотклонение обаче беше временно отложено, тъй като по думи на адвоката на Желязков той имал здравословни проблеми и 96% инвалидност. Независимо от това на 21 февруари Спецсъдът остави Очите в ареста поради риск той да извърши друго престъпление. Тогава магистратите отказаха да назначат медицинска експертиза.", "date": "2019.03.29", "title": "Фалстарт на делото срещу Митьо Очите"}
{"url": "https://www.faktor.bg/bg/articles/obshtestvo/zakon-i-red/osadiha-19-dushi-v-kazanlak-za-sazhitelstvo-s-nepalnoletni", "text": "19 души бяха осъдени по обвинение за съжителство с непълнолетни, съобщиха от прокуратурата. За първото тримесечие на 2019 г. Районна прокуратура-Казанлък е внесла за разглеждане от съда общо 15 прокурорски акта срещу 19 лица за престъпления по чл.191 от НК /заживяване на съпружески начала на малолетен или непълнолетен с пълнолетно лице / или за това, че пълнолетни лица /най-често родители на пострадалите/ са склонили или улеснили непълнолетно лице от мъжки пол и лице от женски пол ненавършило 16 г. или 14 г. да заживеят съпружески, без да са сключили брак. От 19 новообразувани производства, 10 са бързи производства и разследването е проведено в рамките на седем дни. Осъдени са общо 19 лица. На 10 лица са наложени глоби, на стойност 12 000 лева, ефективен затвор за един човек, петима са осъдени условно, а един - на пробация.", "date": "2019.03.29", "title": "Осъдиха 19 души в Казанлък за съжителство с непълнолетни"}
{"url": "https://www.faktor.bg/bg/articles/obshtestvo/zakon-i-red/sadat-otkaza-da-otstrani-kmeta-na-strelcha", "text": "Районният съд в Панагюрище отказа да отстрани от длъжност кмета на Стрелча Стойно Чачов и остави без уважение искането на прокуратурата. Преди седмица срещу Чачов бе повдигнато обвинение за принуда от прокуратурата в Панагюрище, съобщава \"24 часа\". Според държавното обвинение през 2016 г. като кмет на община Стрелча Стойно Чачов е принудил служител на общинската администрация да подаде молба за освобождаване от заеманата от него длъжност, без в документа да е посочена дата. За да постигне това, Чачов е употребил заплашване, изразяващо се в обстоятелството, че ако служителят не подаде молба, ще бъде освободен веднага от работа. Прокуратурата поиска отстраняването на кмета от длъжност, за да не попречи на продължаващото разследване. До този момент в рамките на досъдебното производство са разпитани 40 свидетели. Съдебното заседание в Панагюрище премина при затворени за журналистите врати, след като съдия Диана Стателова отказа да ги допусне в залата по време на делото. След като стана ясно определението на съда, прокурорът Николай Топкаров заяви, че то ще бъде обжалвано пред окръжния съд в Пазарджик. Кметът Стойно Чачов обяви, че винаги е вярвал на българското правосъдие.", "date": "2019.03.29", "title": "Съдът отказа да отстрани кмета на Стрелча"}
{"url": "https://www.faktor.bg/bg/articles/beliyat-dom-sasht-i-kitay-postignaha-napredak-po-vreme-na-otkroveni-i-konstruktivni-diskusii", "text": "В Пекин САЩ и Китай постигнаха напредък \"по време на откровени и конструктивни дискусии\" относно търговията между двете държавни, се казва в официално изявление на Белия дом в петък. Министърът на финансите Стивън Мнучин и търговският представител Робърт Лайтхайзер се срещнаха с китайския вицепремиер Лю Хъ и планират да се срещнат отново във Вашингтон през следващата седмица, се казва в съобщението на Белият дом. Подобно изявление направи по-рано днес финансовият министър Мнучин след края на последния кръг на разговорите между САЩ и Китай в Пекин, имащи за цел намирането на решение на ожесточения търговски спор между двете най-големи икономики в света.", "date": "2019.03.29", "title": "Белият дом: САЩ и Китай постигнаха напредък по време на откровени и конструктивни дискусии"}
{"url": "https://www.faktor.bg/bg/articles/novini/svyat/reytingat-na-putin-padna-do-45", "text": "Рейтингът на руския президент Владимир Путин е достигнал 45%, което е сравнимо с мининума от 2013 година, съобщи Фонд \"Обществено мнение\".  От агенцията припомнят, че тогава, за да бъде променен рейтина в положителна посока беше проведена Олимпиадата и анексиран Крим. По данни на проучването за Путин са готови да гласуват 45% от руснаците, най-ниска стойност за последните 6 години. Само преди седмица рейтингът на руския президент беше 47%. Безусловно доверие в Путин имат едва  25%.", "date": "2019.03.29", "title": "Рейтингът на Путин падна до 45%"}
{"url": "https://www.faktor.bg/bg/articles/novini/balgariya/ts-karayancheva-ninova-i-yoncheva-stoyat-vkopcheni-v-postove-si-nezavisimo-kolko-izlagat-balgariya", "text": "\"Днес гласувахме оставката на Цветан Цветанов. Но не за това ми е думата. През изминалата седмица немалко опозиционни политици се държаха сякаш ги е споходил духът от лампата на Аладин. Говореха за наказания, оставки, сочеха с пръст кой да излезе от политиката завинаги – всеки с по три желания, всичките по адрес на ГЕРБ. Президентът предпазливо предположи, че ВСИЧКИ партии трябва да се изчистят от личности, чиито действия будят съмнения в обществото, и после си замълча. Впрочем, той до ден днешен не е отговорил, защо уволни Елена Йончева един месец след като я назначи. Разбирам го – не е нещо, което може да сподели публично\", коментира в профила си във \"Фейсбук\" председателят на НС Цвета Караянчева. \"Но абсурдът си остава. Корнелия Нинова, уволнена от правителството на Сергей Станишев за съмнения в корупция, наложи Йончева за водач на листата на БСП. Йончева, около чието благосъстояние не просто витаят обществени съмнения, а е директно разследвана за пране на пари, и която е имала обща офшорна фирма с банкера Цветан Василев. Йончева, за която се знае, че ще бъде първият евродепутат след изборите, чийто имунитет ще бъде свален. И това ще бъде срам за България. Йончева, която на този фон има безпределната наглост да размахва пръст и да изисква друг политик да се откаже от политиката. Самата Нинова все повече затъва в неясните си обяснения как е придобила “Техноимпекс” на невръстната 28-годишна възраст. И единствената причина тази сделка да не се разследва, е че има давност по случая\", припомня Караянчева. \"Наивно ли ще ви прозвучи ако попитам – ако искаме справедливо общество, не трябва ли да има еднакъв аршин за “ваши” и “наши”? Цецка Цачева заявява, че е купила апартамента си по-евтино, защото е направила сделката в начален етап на проекта. Опозицията: “Уууу, глупости!”. Съпругата на уважавания съдия Лозан Панов заявява, че е купила апартамента си по-евтино, защото е направила сделката в начален етап на проекта. Опозицията: “Ами да, разбира се, това обяснява всичко”. Всички искаме равенство, но, естествено не сме равни във всичко – някои са по-умни, други са по-високи, трети са по-силни или са родени в правилните семейства. Но ако искаме справедливо общество, трябва да сме равни пред закона и пред съда на общественото мнение. Нещо, което цялата партизанска приповдигнатост на раздаваните през последната седмица обвинения, не само не предполага, но и отрич\", коментира тя. \"ПП ГЕРБ е известна с това, че търси отговорност от всеки, за когото се е появило съмнение в обществото. И този някой понася отговорността. Някой помни ли професор Николай Петров, който трябваше да напусне министерския си пост заради подозрения, които впоследствие се оказаха абсолютно измислени? Разбира се, помнят го пациентите му. Защото докато Йончева и Нинова размахват поучително пръст, той спасява човешки животи като ръководител на Клиниката по анестезиология, рехабилитация и интензивно лечение към ВМА. Голяма победа беше! Още един отстрелян достоен професионалист. Докато те си стоят вкопчени в постове си, независимо колко излагат България\", завършва Караянчева.", "date": "2019.03.29", "title": "Караянчева: Нинова и Йончева стоят вкопчени в постове си, независимо колко излагат България"}
{"url": "https://www.faktor.bg/bg/articles/novini/svyat/donald-tusk-svikva-izvanreden-evropeyski-savet", "text": "Председателят на Европейския съвет Доналд Туск съобщи, че свиква на 10 април извънредно заседание на държавните и правителствените ръководители на страните от ЕС. Той отбелязва, че решението му е свързано с изхода от днешното гласуване в британския парламент. Днес парламентът в Лондон отхвърли с 344 гласа срещу 286 и 58 въздържали се споразумението, договорено между британското правителство и ЕС за оттеглянето на Великобритания.", "date": "2019.03.29", "title": "Доналд Туск свиква извънреден Европейски съвет"}
{"url": "https://www.faktor.bg/bg/articles/novini/svyat/britanskite-deputati-othvarliha-sporazumenieto-za-izlizane-ot-es", "text": "Британските депутати отхвърлиха споразумението за излизане от ЕС. За него гласуваха 286 депутати, а срещу него 344, съобщава сайтът на ВВС \"Това е последният шанс да се гарантира Брекзит\", заяви министър-председателката Тереза Мей пред британските депутати, призовани днес да гласуват за трети път споразумението за Брекзит, предаде Франс прес. Одобряването на текста би позволило \"да се избегне хаотично напускане след две седмици, да се избегнат изборите за Европейски парламент, да се избегне дълго отлагане, което ще забави или отмени Брекзит\", заяви консервативната лидерка малко преди гласуването, предвидено за 14.30 ч. по Гринуич.  \"Това, че не напускаме днес, ме кара да съжалявам дълбоко\", каза Мей, цитирана от ДПА.", "date": "2019.03.29", "title": "Британските депутати отхвърлиха споразумението за излизане от ЕС"}
{"url": "https://www.faktor.bg/bg/articles/novini/balgariya/-podkrepa-shte-organizira-protesti-zaradi-zaplashtaneto-na-noshtniya-trud", "text": "КТ \"Подкрепа\" планира да пристъпи към организирани протестни действия по темата за промяна на заплащането на нощния труд. Това съобщи лидерът на КТ \"Подкрепа\" Димитър Манолов на пресконференция днес след заседание на конфедеративния съвет. Той припомни кампанията на синдиката за увеличаване на доплащането за час на нощния труд и отбеляза, че сегашната ставка от 25 стотинки за час е от 2006 г., когато и размерът на минималната работна заплата е бил много по-нисък. Другата основна тема на конфедеративния съвет са били изборите за европейски парламент. \"Пред нас има три варианта - да подкрепим нечия партийна листа и това е най-невъзможното, вторият - да потърсим начин да издигнем собствена кандидатура, и третата да се обърнем към българските граждани да участват масово в тези избори\", обясни Манолов.  \"Преценихме, че във връзка с политическото ожесточение не е добре и ние да се включваме и да създаваме допълнителен хаос и напрежение\", коментира той.", "date": "2019.03.29", "title": "\"Подкрепа\" ще организира протести заради заплащането на нощния труд"}
{"url": "https://www.faktor.bg/bg/articles/lavrov-atakuva-sasht-zaradi-golanskite-vazvisheniya", "text": "Като съзнателна демонстрация на всепозволеност определи руският външен министър Сергей Лавров американското признаване на окупираните Голански възвишения за израелски. Сделката за ракетите С-400 е завършена и разговаряме за сроковете за доставка. Това пък е акцент от изказването на турския външен министър Мевлют Чавушоглу по време на съвместната им пресконференция, цитирана от БНР. Облекчаване на визовия режим за притежателите на турски специални паспорти и за шофьори на ТИР-ове, анонсира Мевлют Чавушоглу след срещата в курорта Белек. Той изрази очакване за пълно отпадане на руските визи за турски граждани и съобщи, че разговорите по темата продължават. Турският външен министър заяви, че Турция закупува руските ракетни системи С-400 за собствени нужди и не може да става дума комплексите да бъдат продадени на трета страна. По повод американските предупреждения срещу сделката Чавушоглу коментира, че намесата на трета държава в двустранни отношения противоречи на международното право. Според Сергей Лавров ситуацията в Сирия трябва да се решава с уважение към нейния суверенитет и териториална цялост и с отчитане на интересите на Анкара в сферата на сигурността. Той допълни, че продължават контактите между руските и турските външни, военни и разузнавателни ведомства по въпроса. Двамата първи дипломати ръководиха заседанието на Съвместната група за стратегическо планиране, която подготвя предстоящата среща на президентите Владимир Путин и Реджеп Ердоган в Русия.  Търговско-икономическото сътрудничество също бе в дневния ред на преговорите им, както и двустранните стратегически проекти в енергетиката като строителството на първата в Турция атомна електроцентрала „Акую“ и газопровода „Турски поток“.", "date": "2019.03.29", "title": "Лавров атакува САЩ заради Голанските възвишения"}
{"url": "https://www.faktor.bg/bg/articles/novini/balgariya/ostanaha-dvama-kandidati-za-stroitelstvoto-na-gazoprovoda-ot-turskata-do-srabskata-granitsa", "text": "Двама от общо трима участници, подали ценови оферти, продължават в надпреварата за разширение на газопреносната инфраструктура до българо-сръбската граница. Това стана ясно по време на отварянето на офертите в \"Булгартрансгаз\" на участниците в открита процедура по Закона за обществените поръчки /ЗОП/ с наименование: \"Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: \"Разширение на газопреносната инфраструктура на \"Булгартрансгаз\" ЕАД паралелно на северния (магистрален) газопровод до българо-сръбската граница\". Компанията, която не е допусната да продължи в участието си в процедурата, е обединението от Industries Fovallalkozo Zrt и Industries-KVV Kivitelezo. Участие в процедурата продължават две фирми. Първата компания е \"ДЗЗД Консорциум - Газово развитие и разширение в България ГРРБ\". При максимално допустим срок за изпълнение на проекта от 250 дни цената, която предлага е в размер 2 414 712 667, 85 евро. При максимално допустим срок на изпълнение от 615 дни стойността е 1 600 867 584, 88 евро. Вторият класиран е саудитско-италианският консорциум \"Аркад\". Фирмата предлага при максимално допустим срок от 250 дни цена за реализиране на проекта в размер на 1 288 739 305, 11 евро, а за по-дългия период 1 102 203 220, 11 евро. И двамата участници предлагат възможност за разсрочено разплащане като оскъпяването при първата компания - \"ДЗЗД Консорциум - Газово развитие и разширение в България ГРРБ\" за първата година е 7%, за втората година 8% и 9% за останалите 8 години. Втората компания предлага 4,1% оскъпяване за целия период от 10 години. \"По един от вариантите на консорциумите има предложена цена, която е в рамките на прогнозната стойност на обществената поръчка от 2 286 000 000 лв. без ДДС \", каза изпълнителният директор на \"Булгартрансгаз\" Владимир Малинов, цитиран от Канал 3. Изпълнителният директор на \"Булгартрансгаз\" не пожела да каже дали като победител се очертава, саудитско-италианският консорциум \"Аркад\", който единствено влиза в заложените параметри. Малинов обясни, че оценката се прави по комплексна методика за избиране на най-доброто предложение. В нея се включват няколко вида показатели, от които - срока за изпълнение на поръчка, ценообразуващи фактори, цена за изпълнение на поръчката и не на последно място цена за осигуряване на финансирането. Малинов увери, че и при двата варианта се предвижда природен газ да бъде подаден от България към Сърбия от 1.01.2020 г. \"Предложените максимални срокове в обществената поръчка са при единия вариант цялото трасе да бъде изградено за 250 календарни дни от откриване на строителната площадка, а при другия в рамките на 615 дни. Предложените от участниците срокове отговарят на нашите изисквания\", обясни Малинов. Той каза, че при изпълнението на проекта в рамките на 615 дни, ние сме поставили изискване в рамките на 250 дни да бъде изградени около 308 км. от съществуващата компресорна станция на дружеството от Полски Сеновец до българо-сръбската граница. В този етап ще бъде използва съществуващата инфраструктура от Провадия до Полски Сеновец, която е част от Националната мрежа, а не от Трансбалканския газопровод. Стана ясно още, че самите компании ще си осигурят финансиране за тях и потвърди, че \"Булгартрансгаз\" вече е осигурило 250 млн., които трябва авансово да плати на фирмата изпълнител.", "date": "2019.03.29", "title": "Останаха двама кандидати за строителството на газопровода от турската до сръбската граница"}
{"url": "https://www.faktor.bg/bg/articles/novini/balgariya/tsvetan-tsvetanov-v-predizbornata-kampaniya-ochakvame-lichnostni-napadki-vmesto-razgovori-za-badeshteto-na-evropa", "text": "В България трудно се прави разлика между европейски и национални избори. Ето защо в предстоящата кампания преди изборите за Европейски парламент очаквам разговорите за бъдещето на Европа и за това как гласът ни да се чува по-силно в ЕС да отстъпят място на личните нападки и битовизмите. Това заяви в Боровец зам.-председателят на ГЕРБ и председател на Националния предизборен щаб на партията Цветан Цветанов по време на четвъртия национален форум на Предприемачи ГЕРБ „Българският бизнес: хоризонт Европа“. „Твърде вероятно е неделя след като обявим кандидатите на ГЕРБ за членове на следващия ЕП – да започнат да се пишат и говорят небивалици за тях. Сегашните ни представители в местната власт, както и кандидатите ни за местните избори, също очаквам да бъдат сериозно атакувани“, коментира Цветанов. Според него невъзможността на политическите опоненти на ГЕРБ да предложат алтернатива ги принуждава да търсят всевъзможни начини да рушат доверието на гражданите в партията и нейните представители. „Защо всички кандидати за евродепутати сега не обмислят възможността да подпишат меморандум, в който да са заложени 5 теми от национален интерес, по които всички те ще работят активно и без значение от конфигурацията на следващия ЕП – те няма да се отклонят и ще ги защитават“, предложи зам.-председателят на ГЕРБ. Той обаче отчете, че политическите опоненти на ГЕРБ нямат способността да бъдат съпричастни с националните каузи.  Цветан Цветанов изрази своето учудване как БСП в един момент се разграничават напълно от председателя на ПЕС Сергей Станишев, но впоследствие техните кандидати ще се присъединят именно към ПЕС в ЕНП.  „Българският глас в Европа се чува, когато управляват ГЕРБ и Бойко Борисов. Отличен пример за това беше Българското председателство на Съвета на ЕС, което получи международно признание“, каза още той. Цветан Цветанов обясни, че водещият кандидат на ЕНП за председател на ЕК Манфред Вебер е политик с много опит, който е приятел на България и ще помогне на страната ни в голямата ни цел да станем част от Шенгенското пространство. „Всички помним как през 2014 г. българските граждани казаха „не“ на БСП и правителството на Орешарски именно на европейския вот. 11% разлика на изборите тогава ни върнаха на власт и ни дадоха възможността отново да се възползваме от европейските фондове и да възстановим доверието към България в Брюксел“, подчерта Цветан Цветанов. По думите му днес държавата е стабилна и се развива непрекъснато, но за да се запази всичко това е нужна победа на европейския вот. „Днес никой не говори за Европа, за това как да не допуснем пакета „Мобилност 1“ да се приеме, за това да няма Европа на две скорости. Нима е морално Елена Йончева да бъде водач на листата на БСП. Ако тя влезе в ЕП, нейният имунитет веднага ще бъде свален, за да може да продължи разследването срещу нея за пране на пари. Как е възможно човек, който е преследван за това, че е имал офшорна фирма с Цветан Василев, да те обвинява в корупция“, попита зам.-председателят на ГЕРБ. Цветан Цветанов бе категоричен, че предприемачите са гръбнакът на всяка една икономика. Той обясни, че за да идват нови инвеститори в България е нужна отлична инфраструктура и финансова стабилност.", "date": "2019.03.29", "title": "Цветан Цветанов: В предизборната кампания очакваме личностни нападки вместо разговори за бъдещето на Европа"}
{"url": "https://www.faktor.bg/bg/articles/elena-yoncheva-vyarvame-na-turskiya-vanshen-ministar-ne-na-balgarskiya-premier", "text": "Вярваме на думите на турския външен министър Мевлют Чавушоглу, а не на българския премиер Бойко Борисов за направените промени в закона за вероизповеданията. Доказателствата са директни.  Това гордо заяви водачът на евролистата на БСП и говорител на ПГ на \"БСП за България\"  Елена Йончева в \"Лице в лице\" на Би Ти Ви. Тя доста мъгляво обясни, че тези \"директни доказателства\" следват от решенията на последния Консултативен съвет по национална сигурност при президента, стигнал до общо решение да се спре външното финансиране на държавни структури \"за българското вероизповедание\". Това нещо не се случи след директна намеса на турския външен министър, както разбираме, виждаме той какво казва, продължи тя.  Искаме правителството да каже кой, кога, по какви канали, как е въздействал на  българските власти, така че да бъдат променени българските закони. Призоваваме президента да наложи вето върху този законопроект, заяви още тя.  Борисов и правителството му превръщат България в турска провинция, не се спря пред никакво обвинение Йончева.  Дианетът (институцията, отговаряща за вероизповеданията в Турция-б.р.) има изключително голямо влияние. Дианетът дори е наричан армията на Ердоган. Бюджетът им е по-голям от този на министерството на външните работи на Турция, каза още тя.  Екатерина Захариева по-рано днес е разговаряла с Чавушоглу. След като е имало разговор и натиск, защо не е привикан турския ни посланик, попита говорителят на ПГ на \"БСП за България\", попита тя.  \"Депутатският имунитет не ми е необходим\", обясни Йончева.  ГЕРБ заблуждават общественото мнение за апартаментите ми. Те са обезщетение за земя, която е притежавал дядо ми преди 1940 г.Купувала съм само една къща с 300 квадратни метра земя, която продадохме и купихме с парите земя, обясни тя. Купих я през 2006 г. с кредит. Колкои процента е доверието в прокуратурата, попита Йончева, когато и припомниха, че е обвинена за пране на пари в особено големи размери.", "date": "2019.03.29", "title": "Елена Йончева: Вярваме на турския външен министър Чавушоглу, а не на българския премиер"}
{"url": "https://www.faktor.bg/bg/articles/novini/svyat/ek-velikobritaniya-nyama-da-izbegne-predpaznite-klauzi-pri-brexit-bez-sdelka", "text": "Излизането на Великобритания без сделка няма да ѝ позволи да избегне предпазната клауза за Северна Ирландия. Обединеното кралство ще се изправи пред твърди предварителни условия, за каквито и да е преговори с ЕС след излизането си без сделка, каза Мартин Зелмайер, генерален секретар на Европейската комисия пред посланици на срещата в Брюксел в четвъртък, съобщава Политико. Ден след като британския парламент отхвърли редица алтернативи на Brexit - европейски представители се срещнаха, за да обсъдят своите собствени алтернативи. Те потвърдиха, че сценарии за излизане без сделка, няма как да бъде толкова благоприятен, колкото сделката, която беше договорена между Лондон и Брюксел през ноември. Говорейки пред посланици от 27-те страни-членки на ЕС Зелмайер заяви, че ако Великобритания напусне без сделка, ЕС трябва да постави три условия за започване на каквито и да е било разговори. Дипломати съобщиха, че тези условия са: 1. Търговски преговори няма да започнат докато Великобритания не уреди финансовите си задължения със Съюза. 2. Трябва да се гарантират сигурността и правата на европейските граждани в Обединеното кралство. 3. Трябва да се защити Белфасткото споразумение. Европейските представители са притеснени, че ако Великобритания напусне съюза без сделка ще прекрати плащанията си към хазната въпреки, че е правно задължена да продължи да го прави в оглед на дългосрочния бюджет на ЕС. Един от представителите заяви, че тези три условия са „постоянно притеснение” за 27-те членки на ЕС. А друг дипломат каза, че „не можеш да се разведеш и след това да се говориш с бившата си половинка така, сякаш за първи път се срещате.” С продължаващата политическа буря в Лондон, стратегията на Брюксел е да държи топката основно в британското поле, за да са сигурни, че ЕС няма да е виновен при провал на сделката. По време на срещата Зелмайер заяви, че ЕС трябва да остане обединена и да запази позицията си по време на преговорите, за да запази изгодното си положение. Освен това той подчерта, че когато лидерите се срещнат, „те трябва ясно да покажат, че не може да има мини сделки” при сценарии за излизане без сделка.", "date": "2019.03.29", "title": "ЕК: Великобритания няма да избегне предпазните клаузи при Brexit без сделка"}
{"url": "https://www.faktor.bg/bg/articles/novini/balgariya/promeni-v-dvizhenieto-po-magistralite-trakiya-i-hemus-zaradi-remonti", "text": "За улеснение на трафика и повишаване на безопасността на движение в петък и в събота ще има две ленти за Бургас и за Варна, и една - за София, в района на виадуктите, които се ремонтират, на автомагистралите \"Тракия\" и \"Хемус\", съобщиха от пресцентъра на Агенцията \"Пътна инфраструктура\". В неделя, когато много хора пътуват към столицата, в същите участъци ще има по две ленти за София и една за Бургас или Варна. Целта е повишаване на пропускливостта на пътната инфраструктура в пиковите дни и часове при извършващите се ремонтно-възстановителни дейности на виадуктите на двете магистрали. АПИ апелира шофьорите да карат разумно, да не предприемат рискови изпреварвания и да спазват стриктно въведената временна организация на движението. Ремонтите са наложителни и трябва да бъдат направени, за да се пътува след това много по-удобно по обновени пътни участъци, се отбелязва в съобщението. На автомагистрала \"Тракия\" се ремонтира платното за Бургас на виадуктите - при 13-ти, 15-ти и 20-ти километър, мостът над река Тополница при 77-ми км и над река Елшишка при 89-ти км на автомагистралата. Виадуктите при 13-ти, 15-ти и 20-ти километър не са обновявани повече от 30 години. При извършването на строителните работи движението се осъществява двупосочно в платното за София. В петък и в събота има две ленти в посока Бургас и една за София, а в неделя и понеделник сутрин съответно две ленти за София и една за Бургас. Предвижда се строителните работи на съоръженията да завършат преди началото на активния туристически сезон. Поради ремонт на моста над река Тополница на магистрала \"Тракия\" до 30 април движението от 77-ми до 78-ми км в посока Пловдив е ограничено в активната и аварийната лента и се осъществява в изпреварващата.  Движението по моста над река Елшишка при км 89-ти на автомагистрала \"Тракия\" се осъществява двупосочно в платното за София за ремонт на платното за Пловдив. Очаква се строителните работи да приключат до края на май т.г. За улеснение на трафика от 13.00 ч. всеки петък до 17.00 ч. в събота има две ленти в посока Пловдив и една за София. От 17.00 ч. всяка събота до 10.00 ч. в понеделник ще има две ленти за София и една лента за Пловдив. На автомагистрала \"Хемус\" на територията на Софийска област се ремонтират три виадукта - при 19-ти, 36-ти и 37-ми км, и тръбата за София на тунел \"Витиня\". Движението от 14-ти до 23-ти км на автомагистралата се осъществява двупосочно в платното за София поради ремонт на платното за Варна на виадукта при 19-ти км (\"Потоп\"). За улеснение на трафика в края на работната седмица - в петък и събота, има две ленти в посока Варна и една за София, а в неделя и понеделник сутрин - две ленти за София и една за Варна. Движението от 33-ти до 40-ти км на автомагистрала \"Хемус\" се осъществява двупосочно в платното за София поради ремонт в платното за Варна на виадуктите при 36-ти км (\"Коренишки дол\") и при 37-ми км. На магистрала \"Хемус\" се ремонтира и тръбата за София на тунел \"Витиня\". Движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи", "date": "2019.03.29", "title": "Промени в движението по магистралите \"Тракия\" и \"Хемус\" заради ремонти"}
{"url": "https://www.faktor.bg/bg/articles/novini/balgariya/petar-moskov-predstavi-novata-si-partiya-kod", "text": "Бившият министър на здравеопазването във втория кабинет на Бойко Борисов и бивш зам.-председател на ДСБ Петър Москов представи новата си партия КОД (Консервативно обединение на десницата).   Партията се появява с амбицията да предложи алтернатива на социалистическите и либералните политики, които по своята същност са експеримент с хора и са се провалили, заяви Москов. Като основни политически противници на новата партия той посочи БСП и ДПС, а като най-близки до нея НФСБ и ВМРО.   Създаваме партия с консервативна идеология като алтернатива на очевидния провал на либералните, социалистическите и зелените политики, които превърнаха живота ни в постоянен експеримент, заяви Петър Москов при представянето на новата си партия.   ГЕРБ са партия без ясна идеология и цели. Управлението им е провал, посочи Москов.Той допълни, че КОД е европейска партия, разположена вдясно от центристките политически формации.      Новата партия може да се включи в европейските избори, ако получи регистрация в съда и в ЦИК до 10 април.", "date": "2019.03.29", "title": "Петър Москов представи новата си партия - КОД"}
{"url": "https://www.faktor.bg/bg/articles/novini/svyat/koga-si-tragva-mey", "text": "Тереза Мей обяви, че ще се оттегли като премиер на Великобритания преди следващата фаза на преговорите за Brexit. Ето какво знаем досега, пише Питър Уокър, в. \"Гардиън\". Мей каза пред т. нар. Комитет 1922 от редови депутати консерватори, че ще се оттегли, ако нейният план бъде одобрен от парламента:  \"Зная, че има желание за нов подход - и ново ръководство - през втората фаза от преговорите за Brexit, и няма да преча на това.\" Тя каза още, че е \"чула много ясно настроението на парламентарната група на партията\", в желанието й това да се случи. От публикуваното й изказване пред Комитет 1922 това не става ясно, но според депутати, говорили по-късно пред репортери, те са наясно, че това означава, че тя ще задвижи този процес на 22 май - съгласуваната с ЕС дата на напускането на Великобритания, ако споразумението мине в парламента. Това обаче ще бъде само начало на битката за нов лидер и наследник няма да има до лятото. Очакванията, както се твърди, са това да стане през юли. Както изглежда, тя ще остане на поста си. Водещият \"брекзитър\", депутатът Джейкъб Рийс-Мог, каза след срещата, че ако споразумението на Мей бъде отхвърлено и при трето гласуване, \"тя би имала пълно право да продължи\". Това, разбира се, може да се промени много бързо, ако политическият натиск отново се засили. Според правилата на Консервативната партия - същите, по които Мей смени Дейвид Камерън - процесът има два етапа. През първия депутатите консерватори провеждат поредица от гласувания, за да сведат първоначалната група от кандидати до двама. Официално отпадането от групата става един по един: след всяко гласуване, в което всеки депутат може да гласува за един кандидат, последният отпада. На практика обаче отпадането става по-бързо, ако самите кандидати разберат, че нямат шансове да спечелят. През 2016 г., например, последните двама според резултата от първото гласуване - Стивън Краб и Лиъм Фокс - се отказаха. Според правилата двамата останали на финала кандидати отиват на гласуване сред партийните членове. През 2016 г. не се стигна до това, защото Андреа Ледсъм - другата кандидатка, останала заедно с Тереза Мей - се оттегли. Когато пък Камерън бе избран за лидер през 2005 г., той лесно се наложи над Дейвид Дейвис, получавайки 68 на сто от членските гласове. През 2001 г. Иън Дънкан Смит победи Кен Кларк с подобна разлика. По-добър въпрос е: кой няма да се кандидатира? Повече от дузина министри и редови депутати са споменавани като възможни кандидати, очаква се да се появят и други. Мнозина обаче няма да се кандидатират - обикновено доста хора се отказват малко преди да започнат гласуванията на депутатите, като прехвърлят подкрепата си на друг депутат с подразбиращата се надежда да получат приличен министерски пост в случай на успех. Една ясна разделителна линия ще бъде тази между депутатите, подкрепящи Brexit, и онези, които, в една или друга степен, подкрепят оставането (в ЕС). Сред първите очевидни фаворити най-вероятно ще бъдат бившите министри Борис Джонсън и Доминик Рааб, а може би и министърът на околната среда Майкъл Гоув. Стивън Баркли, министърът за Brexit, както и министърката за международното развитие Пени Мордънт също могат да преценят, че имат шансове. В \"по-малко Brexit\" лагера се очаква кандидати да бъдат външният министър Джереми Хънт, който сега официално е \"новороден\" брекзитър, както и вътрешният министър Саджид Джавид. Има и други, които биха могли да се включат в надпреварата - Мат Ханкок, който смени Хънт като здравен министър, и Амбър Ръд, министърката на труда и пенсиите. Могат да опитат късмета си и някои от редови депутати - например Джордж Фриймън или Джони Мърсър.    БТА", "date": "2019.03.29", "title": "Кога си тръгва Мей?"}
{"url": "https://www.faktor.bg/bg/articles/rumen-radev-dama-akal-na-es-za-blizkiya-iztok", "text": "Европейският съюз трябва да бъде по-ангажиран и да взима дейно участие в усилията за възстановяване на стабилността в Близкия изток. За тази цел е необходима подкрепа за програмите, насочени към укрепване на сигурността, икономиката, подобряване на социалната, образователната и здравна система в страните от региона, така че младите хора да бъдат приобщени към решаване на предизвикателствата в своите страни. Това заяви президентът Румен Радев на среща с министъра на външните работи и миграцията на Ливан Джебран Басил, който е на официално посещение у нас, предават от пресслужбата на президентството. Българският държавен глава приветства сформирането на новото ливанско правителство на националното единство и изказа подкрепа за усилията на страната за укрепване на сигурността и насърчаване на икономическия растеж не само в Ливан, но и в региона. По думите на Румен Радев Ливан е позитивен пример за религиозна и етническа толерантност в Близкия изток. Вижте още новини от България и света! Румен Радев бе категоричен, че миграционната криза е предизвикателство за цяла Европа и ЕС не бива безучастно да наблюдава процесите в региона на Близкия изток, а активно да насърчи чрез свои политики търсенето на ефективни решения за справяне с причините за миграционните вълни. Ливан е сред най-силно засегнатите страни от бежанските и миграционните процеси в региона и следва да получи активна подкрепа от страна на международната общност за справяне с този проблем, е позицията на президента. На срещата беше обсъдено и предстоящото официално посещение на българския държавен глава в Ливан по покана на неговия колега президента Мишел Аун заедно с голяма бизнес делегация за последващо задълбочаване на двустранните икономически връзки, взаимните инвестиции и туризма.", "date": "2019.03.29", "title": "Радев дава акъл на ЕС за Близкия изток"}
{"url": "https://www.faktor.bg/bg/articles/novini/svyat/frenski-biznesmen-plati-8-mln-evro-za-osvobozhdavane-na-zalozhnitsi", "text": "Неназован бизнесмен е станал жертва на измамници, представили се за френския външен министър Жан-Ив льо Дриан, предаде АП. Трима мошеници от Израел са изпратили съобщение до предприемача от името на първия дипломат на Париж. Престъпнниците са заявили, че за освождававене на заложници, похитени от ислямисти в Мали и Сирия, на френскотото външнополитическо  ведомство е била необходима сумата от осем милиона евро.  Жертвата се е поддала, защото измамниците са фалфишифирали много добре портрета на Дриан, неговия работен кабинет и дори сайта на външното министерство. След като превел исканите пари, бизнесменът заподозрял измамата и подал сигнал. Полицията е арестувала тримата престъпници. Заловените са заявили, че тяхната група е действала от 2018 г. и това е бил първият им удар.", "date": "2019.03.29", "title": "Френски бизнесмен плати 8 млн. евро за \"освобождаване на заложници\""}
{"url": "https://www.faktor.bg/bg/articles/stanishev-obvini-korneliya-ninova-che-silovo-nalaga-ednolichni-resheniya-v-bsp", "text": "В БСП силово се налагат еднолични решения, заяви днес лидерът на европейските социалисти Сергей Станишев, цитиран от БНР. Вчера лидерът на БСП Корнелия Нинова заяви, че според нея Станишев не трябва да е в листата на партията за предстоящите евроизбори. „Тенденция, която се налага в партията за еднолични решения, които се налагат силово вместо да има диалог и обединяване с разединена команда трудно се печелят и допълнителни гласове и избори като цяло. Има възможност за поправителен на предстоящото заседание на националния съвет и това ще бъде волята на националния съвет“, каза Станишев, визирайки партийния пленум, на който трябва да бъде определена листата на партията за евроизборите. Евродепутатът предупреди, че в момента няма дебат по важните за евроизборите теми. „Всичко  говори само за апартаменти. Когато има подозрение, че управляващите се облагодетелстват по този начин, това няма как да не предизвика възмущение, но има опасност темата за Европа  изобщо да изчезне от тази кампания, може да върви едно замерване с обвинения между различните участници, което в крайна сметка да отврати хората до тези избори, което ще работи за управляващите, защото знаем машината на ГЕРБ“, каза бившият премиер.", "date": "2019.03.29", "title": "Станишев обвини Корнелия Нинова, че силово налага еднолични решения в БСП"}
{"url": "https://www.faktor.bg/bg/articles/abv-s-iznenadvasht-hod-kam-bsp", "text": "Бившите социалисти от АБВ направиха изненадващ ход срещу БСП и обявиха, че ще се регистрират за евровота като \"Коалиция за България\", предава Канал 3. Това беше старото име на лявата коалиция от времето, когато Станишев беше лидер на соцпартията, а Румен Петков и Георги Първанов бяха изключени от нея.  От АБВ съобщиха, че ще се запишат в ЦИК като \"Коалиция за България\", обединяваща общо 7 партии. Така се казваше червената коалиция и парламентарната група на социалистите до идването на Михаил Миков на председателския пост на столетницата.  Той прекръсти лявата коалиция на \"БСП - Лява България\", а наследничката му Корнелия Нинова я нарече \"БСП за България\".  По този начин бившите членове на соцпартията ще заложат капан на БСП, защото електоратът ѝ лесно може да се обърка и да пусне бюлетината по инерция за старата и добре позната \"Коалиция за България\".  Петков и Първанов имат да си връщат на Нинова още от президентските избори, когато соцлидерката в последния момент развали договорката заедно да издигнат Румен Радев, припомня Канал 3.", "date": "2019.03.29", "title": "Изненадващ ход на АБВ към БСП месец преди евровота"}
{"url": "https://www.faktor.bg/bg/articles/novini/balgariya/borisov-shte-obsadi-s-turskiya-vitseprezident-izkazvaneto-na-vanshniya-ministar-na-turtsiya", "text": "Премиерът Бойко Борисов ще постави остро въпроса за изказването на турския външен министър, че Турция се е намесила по отношение българския Закон за вероизповеданията по време на среща с турския вицепрезидент Фуат Октай. Срещата ще се проведе след Четиристранната среща на високо равнище между България, Гърция, Румъния и Сърбия. Това стана ясно по време на визитата на премиера Борисов и водената от него делегация в румънската столица Букурещ.  \"Турция се намеси за поправките в Закона за вероизповеданията в България\", заяви в публична реч външният министър на южната ни съседка Мевлют Чавушоглу. По думите му законопроектът е бил срещу всички основни права и свободи, затова Турция е била принудена да се намеси и да наложи да се внесат промени. Вицепремиерът и министър на външните работи Екатерина Захариева определи изказването му като крайно неприемливо. Зам.-председателят на ГЕРБ Цветан Цветанов и председателят на ДПС Мустафа Карадайъ заявиха пред журналисти в парламента, че не им е оказван натиск от Турция за промените в Закона за вероизповеданията.", "date": "2019.03.29", "title": "Борисов ще обсъди с турския вицепрезидент изказването на външния министър на Турция"}
{"url": "https://www.faktor.bg/bg/articles/nfsb-iska-surovi-nakazaniya-za-tezhki-narusheniya-pri-ptp", "text": "пътнотранспортни произшествия предлагат Валери Симеонов и народните представители от НФСБ в законопроект, внесен в деловодството на Народното събрание днес. Това съобщиха от пресцентъра на НФСБ. Законопроектът предвижда промени в Наказателния кодекс. По-строгите санкции са за случаите, когато деянието е извършено в пияно състояние или след употреба на наркотични вещества, или техни аналози. Когато е настъпила телесна повреда или смърт на повече от едно лице. Когато лицето е избягало от местопроизшествието или е управлявало, без да има необходимата правоспособност. Или на пешеходна пътека при смърт.  В тези случаи наказанието лишаване от свобода да бъде завишено - като вместо досегашните от 3 до 15 години, се предвидят от 5 до 20 години, а в особено тежки случаи - лишаването от свобода, вместо от 5 до 20 години, да стане от 10 до 30 години, предлагат вносителите. С предложеното изменение на чл. 343, ал. 3, буква „б” от Наказателния кодекс се цели постигането на по-голяма адекватност на наказанието спрямо резултата от деяния, при които се извършват тежки нарушения на правилата за движение по пътищата, които са животозастрашаващи и дори често се стига до отнемането на човешки животи, посочват народните представители от НФСБ и дават пример:  Един от многото случаи на отнет живот е този на Евелин Дуков – млад човек от Царево, блъснат и убит на пешеходна пътека в Приморско от злоупотребил с алкохол водач на автомобил. Случаят на Евелин е показателен, тъй като водачът в пияно състояние, който отне живота му и избяга от мястото на произшествието, няма да бъде адекватно наказан и е спорно дали ще получи ефективна присъда.", "date": "2019.03.29", "title": "НФСБ иска сурови наказания за тежки нарушения при ПТП"}
{"url": "https://www.faktor.bg/bg/articles/prouchvane-na-ep-gerb-s-shestima-evrodeputati-bsp-s-5", "text": "Европейският парламент публикува нова серия от прогнози за разпределението на местата в следващия ЕП, съобщиха от пресслужбата на институцията. Новите данни сочат, че ГЕРБ ще получи най-много места в ЕП в резултат на евроизборите на 26-ти май и ще има шестима евродепутати. На второ място се нареждат БСП - с петима, следвани от ДПС – с двама евродепутати, сочат прогнозите. По един депутат ще имат коалицията „Демократична България“, ВМРО, ВОЛЯ и „Атака“. В паневропейски мащаб на много членове в ЕП ще има Европейската народна партия – 188. На второ място ще бъдат социалистите и демократите със 142 места, а трета политическа сила ще е Алиансът на либералите и демократите за Европа – 77. Прогнозите са изготвени на базата на данни от проучвания на обществено мнение, публикувани в държавите членки и събрани преди 26-ти март.", "date": "2019.03.29", "title": "Проучване на ЕП: ГЕРБ с шестима евродепутати, БСП - с един по-малко"}
{"url": "https://www.faktor.bg/bg/articles/deputatite-prieha-na-parvo-chetene-poveche-prava-na-klientite-v-dogovorite-s-kolektori-i-banki", "text": "арламентът прие на първо четене промени в Гражданския процесуален кодекс (ГПК), с които се дават повече права на потребителите от неравноправни клаузи в договорите с монополни дружества, колектори, бързи кредити, банки и кредитни институции. Измененията бяха одобрени единодушно с 95 гласа \"за\", съобщава БТА. До поправките в ГПК се стигна, след като в края на февруари омбудсамънт Мая Манолова внесе в парламента законопроект срещу свръх привилегиите на банките спрямо длъжниците. Той беше одобрен от депутатите и те решиха да го разгледат. Манолова припомни тогава, че срещу България има наказателна процедура заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде през януари тази година на България двумесечен срок за справяне с проблема. Именно заради това сега поправките в ГПК влизат за бързо обсъждане и гласуване, отбелязва defakto.bg. По време на дебатите председателят на правната комисия Данаил Кирилов (ГЕРБ) посочи, че освен становището на Манолова, в законопроекта е представено и това на работната група към Министерството на правосъдието, което според Кирилов е по-балансирано и в по-голямата си част е съгласувано с институции и със съсловни организации. С гласуваните промени съдът се задължава да извърши служебна проверка в заповедното производство за наличие на неравноправни клаузи в договорите с потребители. Предвижда се удължаване на сроковете за подаване на възражение срещу издадена заповед за изпълнение, както и на частна жалба срещу разпореждане за незабавно изпълнение. Законопроектът съдържа допълнително изискване към заявителите в заповедното производство да представят пред съда договора, от който произтича вземането им, заедно с всички негови приложения, включително приложимите общи условия. Освен това, когато длъжникът не бъде намерен на постоянния си адрес и е уведомен чрез залепване на бележка на вратата, производството да не води автоматично към исков процес, а да се осигури възможност на длъжника да възрази на по-късен етап.", "date": "2019.03.29", "title": "Депутатите приеха на първо четене повече права на клиентите в договорите с колектори и банки"}
{"url": "https://www.faktor.bg/bg/articles/novini/balgariya/vks-zadalzhi-zelenite-da-promenyat-imeto-si-mesets-predi-evrovota", "text": "Месец преди европейските избори на 26 май, Върховния касационен съд определи, че партия \"Зелените\", част от извънпарламентарното обединение \"Демократична България\", трябва да смени името си или ще бъде заличена. Мотивът на съда е, че вече има регистрация на друга партия с подобно име, става известно от съобщение до медиите. Партия \"Зелените\" ще проведе Национално събрание за промяна на наименованието на 21 април. \"Очакванията са процедурата по регистрацията на новото име да приключи до лятото на 2019 година, така че партията да може да участва на местните избори тази есен\", съобщава партията. Уверява се, че са предприети необходимите процедури и се работи за запазване на ново име. Въпреки това \"Зелените\" изразяват критика към решението и го определят като \"натиск\" в навечерието на изборите, в които те имат шанс да се превърнат в \"реален политически фактор, който се противопоставя на корумпираното и популистко статукво\". \"Това решение показва сериозни проблеми, свързани с вписванията на политическите партии. През 2008 г. Софийски градски съд е посочил, че по делото е представено удостоверение за уникалност на името, издадено също от СГС и е приел, че са налице всички предпоставки за вписване на партията с това име, а 11 години по-късно ни забранява да го ползваме\", напомня партия \"Зелените\". Допълват се, че в България има 100 регистрирани партии, често с близки имена с повтарящи се цели думи и изрази и \"това не е проблем за съда\". Партията е учредена на 18 май 2008 г. от над 500 делегати и е регистрирана на 4 ноември 2008 г. Изразява се възмущение, че са в активната политика вече над 10 години и са имали участия във всички избори в този период, но въпреки това, че \"съдът не признава \"зеленото\" като формат на политическа принадлежност, така както е социал-демократичното, лявото, дясното, патриотичното или няколкото земеделски съюза\". Те уверяват, че случаят няма да се отрази на кампанията за европейските избори. \"Въпреки създалата се ситуация нашите избиратели ще има за кого да гласуват. Избраните от нас кандидати за евродепутати ще бъдат част от общата листа на \"Демократичната България\" - Албена Симеонова, Росен Богомилов, Тома Белев, Васил Гюров и Даниела Божинова.", "date": "2019.03.29", "title": "ВКС задължи \"Зелените\" да променят името си месец преди евровота"}
{"url": "https://www.faktor.bg/bg/articles/ekaterina-zaharieva-1-3", "text": "Вицепремиерът и министър на външните работи Екатерина Захариева определи изказването на турския външен министър Мевлют Чавушоглу като крайно неприемливо. Пред журналисти в Минстерския съвет Захариева съобщи, че е готова да бъде изслушана в Народното събрание по темата и няма притеснение да отговори на всички въпроси. Днес следобед в Министерството на външните работи Захариева ще има среща с турския посланик в България, предаде БТА. Турският външен министър е заявил в изказване на предизборен митинг, че Анкара се е намесила при поправките на Закона за вероизповеданията. Захариева отбеляза, че е учудена и крайно недоволна от изказването на турския външен министър, което по думите на вицепремиера, не помага на приятелските отношения, които имаме със страната. И се надявам да продължим да имаме с Турция, допълни Захариева. Тя призова нейният колега да се въздържа да прави подобни неприемливи изказвания. Изказването е направено в предизборен митинг, но не е добре да използваме съседните държави в предизборните си кампании, нещо, което, за съжаление, чувам, че и госпожа Нинова се е опитала днес да направи, отбеляза още Захариева.  \"България никога не се е подлагала на натиск\", заяви още външният министър Екатерина Захариева. Тя посочи, че при нея като външен министър са идвали и от католическата религия, те също са изказвали несъгласие със Закона за вероизповеданията. Българската православна църква също имаше несъгласие, допълни Захариева. Изслушваме притеснения, но ние сме независима държава и българският парламент решава какво да приеме, каза още вицепремиерът. Днес следобед турският посланик е извикан в Министерството на външните работи и ще се отправи демарш, заяви външният министър Екатерина Захариева. Избори идват и си отиват, миналата година също се наложи няколко пъти да реагирам - преди избори се използва език, който е крайно неприемлив за съседите, отбеляза вицепремиерът и допълни, че е имала телефонен разговор с външния министър на Турция по негово искане. По време на разговора Чавушоглу е изразил притеснение, че Законът за вероизповеданията, който от година и половина се обсъжда в парламента, е насочен срещу мюсюлманската религия.", "date": "2019.03.29", "title": "Екатерина Захариева: Не трябва съседните държави да се използват за предизборни кампании"}
{"url": "https://www.faktor.bg/bg/articles/tramp-rusiya-e-byasna-zashtoto-sasht-sa-nomer-1", "text": "Президентът на САЩ Доналд Тръмп заяви на митинг в Рапид Фолс, Мичиган, че Русия не е доволна от факта, че САЩ станаха производител номер 1 в света на петрол и газ. \"САЩ сега са първия производител на петрол и газ в света,\" каза Тръмп. \"И Русия не е доволна от това. Те си вършат добре работата, но не са доволни от това\", добави американският президент. Тръмп каза още, че САЩ искат Китай да бъде щастлив и силен. Изказването му идва часове след като икономическият съветник на Белия дом Лари Къдлоу заяви, че САЩ могат да прекарват месеци в преговори за търговско споразумение с Китай, съобщават Факти.бг.", "date": "2019.03.29", "title": "Тръмп: Русия е бясна, защото САЩ са №1 в света"}
{"url": "https://www.faktor.bg/bg/articles/gepmanc-ite-invectitopi-s-nova-lyubima-dectinatsiya-v-tsentpalna-i-iztochna-evpopa", "text": "Чexия вeчe нe e нaй-aтpaĸтивнaтa cтpaнa зa гepмaнcĸитe инвecтитopи в peгиoнa нa Цeнтpaлнa и Изтoчнa Eвpoпa (ЦИE), cъoбщaвa Rаdіо Рrаhа. Cпopeд пpoyчвaнe нa Гepмaнcĸo-чeшĸaтa индycтpиaлнa и тъpгoвcĸa ĸaмapa Ecтoния изпpeвapвa вcичĸи 15 дъpжaви в peгиoнa и вeчe e пъpвa пo oтнoшeниe нa пpивлeчeнитe влoжeния нa ĸoмпaнии oт иĸoнoмиĸa нoмep 1 в Eвpoпa. Tpи гoдини пoдpeд Чexия бeшe вoдeщa, нo ceгa cтpaнaтa ocтaвa нa втopo мяcтo, a тpeтa e Πoлшa. B дoĸyмeнтa ce пocoчвa oщe, чe нeдocтигът нa ĸвaлифициpaни cлyжитeли e ocнoвнaтa пpичинa зa пo-cлaбия интepec нa гepмaнcĸия бизнec ĸъм Чexия. Kъм тoвa дoпpинacят oщe нapacтвaщитe paзxoди зa тpyд, липcaтa нa пpoзpaчнocт и ĸopyпциятa в cтpaнaтa. Щo ce oтнacя дo Ecтoния, мaĸap и мaлĸa, пpeз пocлeднитe двe дeceтилeтия бaлтийcĸaтa дъpжaвa oтбeлязвa знaчитeлeн иĸoнoмичecĸи pacтeж и cepиoзeн нaпpeдъĸ в oблacттa нa нoвитe тexнoлoгии в cpaвнeниe нe caмo c ЦИE, нo и cъc Зaпaднa Eвpoпa. Любoпитeн фaĸт e, чe пpeз пocлeднитe гoдини имeннo тaм бpyтният вътpeшeн пpoдyĸт нa глaвa oт нaceлeниeтo pacтe нaй-бъpгo - oт 3000 дoлapa пpeз 1995 гoдинa дo 18 000 дoлapa пpeз 2016 гoдинa. Πpeди вpeмe пъĸ cтaнa яcнo, чe в Ecтoния paзxoдитe зa тpyд в индycтpиaлния ceĸтop вeчe ca oĸoлo 50% пo-виcoĸи oт тeзи в cъceднитe й Литвa и Лaтвия. \"Cъщo тaĸa тe ca мнoгo пo-виcoĸи oт тeзи в Бългapия и Pyмъния, нo в cpaвнeниe c дpyги дъpжaви oт peгиoнa paзлиĸитe ca пo-мaлĸи\", ĸoмeнтиpa пpeди вpeмe иĸoнoмиcтът Kacпap Oйa oт цeнтpaлнaтa бaнĸa нa бaлтийcĸaтa cтpaнa пpeд Ваltіс Тіmеѕ. Bce пaĸ cпopeд дaннитe,пpeдcтaвeни oт Oйa, тe ca c oĸoлo 50% пo-виcoĸи и oт тeзи в Πoлшa и Унгapия, ĸaĸтo и c мeждy 20 и 25 нa cтo пo-виcoĸи oт тeзи в Чexия и Cлoвaĸия пo oтнoшeниe нa индycтpиaлния ceĸтop. \"Toвa oзнaчaвa, чe пo oтнoшeниe нa paзxoдитe зa тpyд Ecтoния ce oĸaзвa мнoгo пo-cĸъпa дecтинaция зa пpoизвoдcтвo в cpaвнeниe c ocтaнaлитe cтpaни в Изтoчнa Eвpoпa\", пocoчвa иĸoнoмиcтът.", "date": "2019.03.29", "title": "Гepмaнcĸитe инвecтитopи с нoвa любимa дecтинaция в Цeнтpaлнa и Изтoчнa Eвpoпa"}
{"url": "https://www.faktor.bg/bg/articles/klub-milenium", "text": "Клуб „Милениум“ ще участват на предстоящите европейски избори със самостоятелна листа от 17 души под 35 години. Тя ще бъде подкрепена от НДСВ и „Новото време“. Това обяви пред БНР Румен Чолаков – председател на клуб „Милениум“. Той уточни, че няма да регистрират нова партия за участие във вота, а ще се използва регистрацията на подкрепящите ги партии. „Всички кандидати ще бъдат такива, които не са участвали в политиката досега. Това ще са млади хора, които няма да са познати на българската общественост в политически план. С тази стратегия, предложение, ние ще се отличим ярко от всички останали кандидати за изборите“, коментира Чолаков в интервю за националното радио. Той уточни, че в листата ще има млади хора, живеещи не само в чужбина, но и от България. По думите му младите българи в чужбина се интересуват от евровота. „Вътре в „Милениум“ проведохме едно проучване за това какви са нагласите на нашите членове по отношение на явяването на европейските избори през май. 72,1% от респондентите в клуба заявиха, че според тях ние трябва да се явим на тези избори и 25 души казаха, че имат желание да участват и пряко в листа, която ние ще излъчим на европейските избори. Това показва, че има голямо желание за гражданско участие на млади хора в предстоящите процеси“. Важното, което трябва да постигнем на следващия етап от европейското развитие, е дългосрочни цели и хора, които могат да водят дебата, отбеляза Чолаков и добави: „Отблъскването, което е очаквано от тези скандали, се оказа обратното – те предизвикват повече млади хора да се опитват да променят това, което се случва и да потърсят различна алтернатива. От чужбина болезнено се вижда отвън този имидж на България и тези скандали на нас ни влияят“. В момента изглежда, че партиите са направили негласно споразумение за един реюниън на 1992 г. сред кандидатите си в листите. Според Чолаков няма как тези „стари лица“ да бъдат бъдещето на Европа и да бъдат символ на нови идеи. „За да приключим прехода, за да преминем в нов етап на развитието на България, първо трябва да приключим с основните действащи лица, които участват пряко в политиката“, категоричен е той.", "date": "2019.03.29", "title": "Клуб \"Милениум\" реанимира НДСВ и \"Новото време\" на евроизборите"}
{"url": "https://www.faktor.bg/bg/articles/fandakova-nastoyah-da-ne-se-prodalzhava-razreshitelnoto-na-zlaten-vek", "text": "\"В София не трябва да се допускат сгради, които не се вписват в общата среда и пречат - включително на движението\". Така столичният кмет Йорданка Фандъкова коментира пред БТВ радио казуса с многоетажната сграда „Златен век” на „Артекс\". Вчера от строителния контрол посочиха, че небостъргачът като сграда е законен, но за самото му строителство трябва да каже съдът, тъй като около разрешителното за строеж и валидността му се води дело. Според главния архитект е трябвало да се направи презаверка в края на миналата година, а това не се е случило.  Фандъкова коментира признанието на арх. Здравко Здравков, че е получавал съобщения от собствениците на „Артекс”, като изрази мнение, че „вероятно не става дума за някакви драматични есемеси”. В същото време тя беше категорична: „За мен беше важно да се направят промените в закона, да настояваме да има много добри анализи и да не допускаме в града се изграждат сгради, които не се вписват и пречат на движението. Аз настоях главният архитект да не продължава разрешителното”. По думите ѝ решението сега е в ръцете на Темида.  Кметът коментира и множеството скандали около ремонтите в София. По думите й процедурата за ул. „Граф Игнатиев\" сега е „урок\" за всички следващи, но даже и при най-подробните обсъждания след началото на работата ще има недоволни. Като основен виновник тя посочи тези, които реално вършат работата на обекта: „Всичко се прави от човека. Каквито и добри проекти да се правят, след това при изпълнението работят строителните работници, които се ръководят от технически ръководители - тези хора са много ключови”. Все пак Йорданка Фандъкова атакува и проектантите, но най-вече заради поне привидно добре направения, но твърде неясен като замисъл фонтан тип „водна стена” (или „надгробен паметник\", според някои) на пл. Гарибалди”: „Трябва да се знае, че отговорността при реализацията на такива много ключови проекти на архитекти и проектанти е огромна. Най-малкото би трябвало да защитят проектите си - носят отговорност пред гражданите, това не е проектиране на частна сграда, тук говорим за целия град. Да защитават своите проекти, а не да трябва аз да обяснявам какъв е бил замисълът на проектанта”.", "date": "2019.03.29", "title": "Фандъкова: Настоях да не се продължава разрешителното на \"Златен век\""}
{"url": "https://www.faktor.bg/bg/articles/ankara-kategorichna-nyama-da-se-otkazhem-ot-ruskite-s-400", "text": "Министърът на външните работи на Турция Мевлют Чавушоглу обяви, че страната ще изпълни ангажиментите си към споразумението за закупуване на зенитно-ракетен комплекс С-400 от Русия, въпреки че Вашингтон предупреждава, че сделката може да постави под риск участието на Анкара в програмата за изтребители Ф-35, информира АП. Чавушоглу даде съвместна пресконференция с руския си колега Сергей Лавров. Турският дипломат отбеляза, че Турция е изпълнила всичките си задължения към програмата за американските изтребители Ф-35. \"Като правило противоречи на международното право трета страна да се обявява срещу споразумение между две държави\", обяви Чавушоглу. Турският министър добави, че Турция и Русия са обсъдили времето за доставка на системата и че Анкара няма намерение да продава С-400 на друга държава. Американците предупреждават, че ако Турция използва руската система, това ще представлява заплаха за Ф-35.", "date": "2019.03.29", "title": "Анкара категорична: Няма да се откажем от руските С-400"}
{"url": "https://www.faktor.bg/bg/articles/borisov-obsadi-nov-most-na-dunav-s-viorika-danchila", "text": "\"Проведох среща с румънския премиер Виорика Данчила, на която обсъдихме задълбочаването на регионалното сътрудничество и развитието на добросъседските отношения\", съобщи във Фейсбук българският министър-председател Бойко Борисов. \"Основна тема на разговорите бяха енергийните и инфраструктурни проекти от общ интерес. Такива са междусистемната газова връзка България-Румъния (IBR) и изграждането на ново мостово съоръжение на река Дунав\", уточни премиерът преди съвместната пресконференция с Виорика Данчила. Тя бе предшествана от съвместно заседание на двете правителства - на Румъния и на България, и подписване на редица двустранни споразумения. \"Потвърдихме решението да придадем необходимия политически тласък на сътрудничеството ни с България\", заяви министър-председателят на Румъния Виорика Дънчила по време на брифинг след срещата с Борисов. „Петата среща на Съвета за сътрудничество между Румъния и България се провежда в един важен момент, когато отбелязваме 140-години от установяването на дипломатическите отношения между двете страни. България за Румъния е един ключов партньор“, каза Дънчила. По думите ѝ сътрудничеството е в транспорта, енергетиката, местна администрация и трансгранично сътрудничество. „По време на днешната среща потвърдихме нашето решение да придадем необходимия политически тласък на едно сътрудничество, което да продължи позитивната тенденция и да се проведе в един много по-бърз темп“, посочи министър-председателят на Румъния. По думите ѝ идеята е да се оползотворява колкото може повече потенциалът на страните.", "date": "2019.03.29", "title": "Борисов обсъди нов мост на Дунав с румънския премиер Виорика Данчила"}
{"url": "https://www.faktor.bg/bg/articles/tsvetanov-bsp-da-sprat-s-populizma-kak-mozhe-da-iskash-veto-pri-polozhenie-che-kato-naroden-predstavitel-ne-si-izrazil-pozitsiyata-si-v-plenarna-zala", "text": "\"БСП да спрат с популизма - как може да искаш вето, при положение, че като народен представител не си изразил позицията си в пленарна зала\". Това каза заместник-председателят на ПП ГЕРБ Цветан Цветанов пред журналисти във връзка с искането на БСП за вето върху Закона за вероизповеданията. \"Нека да гледаме сериозно на политиката и призовавам БСП просто да спрем с този популизъм. Мястото на народния представител е тук. Дори да не ти се приемат текстовете, ти трябва да ги защитаваш, да даваш своите аргументи и тогава вече да можеш да изпълняваш функциите като такъв. Много е лесно да си само като посетителска група в българския парламент, при положение, че си народен представител. Не знам как обясняват позициите си пред своите избиратели. Не искам лошото, за която и да е било политическа сила, искам всички да бъдем достатъчно отговорни. Това, което направих, го направих само и единствено, воден от интереса на държавата, на нашата политическа сила ГЕРБ и за стабилността\", заяви Цветанов по повод напускането си в парламента.", "date": "2019.03.29", "title": "Цветан Цветанов: БСП да спре с популизма - как може да искаш вето, когато не си в пленарна зала?"}
{"url": "https://www.faktor.bg/bg/articles/valeri-simeonov-turtsiya-postoyanno-pravi-provokatsii-kam-balgariya-tekstovete-s-koito-pozvolihme-finansiraneto-na-veroizpovedaniyata-otvan-sa-natsionalno-predatelstvo", "text": "\"Турската държава постоянно прави провокации към България - текстовете, с които позволихме финансирането на вероизповеданията отвън, са национално предателство\". Това каза пред журналисти лидерът на НФСБ Валери Симеонов във връзка с с изявленията на външния министър на Република Турция Мевлют Чавушоглу за приетия от парламента Закон за вероизповеданията. Според него, гласуваните текстове в Закона за вероизповеданията са национално предателство, тъй като се е позволило на вероизповеданията да получават финансиране от чужбина. Попитан кой е предателят, Симеонов посочи: „Видяхте кои гласуваха“.  „Както искайте го приемайте. Това не е за първи път, не е за последен. Не мисля, че има пряка връзка с евроизборите. Постоянно си правят някакви провокации, както беше с турските учебници, в които България беше включена в границите на Турция. Както беше с изявленията на Ердоган на предизборен митинг, че са му близки до сърцето региони като Кърждали. Това са едни непрекъснати сондажи на турската държава по отношение на жизнеността на инстинкта за самосъхранение на България“, заяви Симеонов.  Според него от изслушване на външния министър надали ще се разбере кой знае какво.", "date": "2019.03.29", "title": "Валери Симеонов: Турция си прави сондажи, за да провери инстинкта ни за самосъхранение"}
{"url": "https://www.faktor.bg/bg/articles/ninova-iska-ot-radev-da-nalozhi-veto-varhu-zakona-za-veroizpovedaniyata", "text": "\"Главният прокурор да разследва дали има намеса във вътрешните ни работи, а президентът да наложи вето върху Закона за вероизповеданията\". Това каза лидерът на БСП Корнелия Нинова във връзка с изявленията на външния министър на Република Турция Мевлют Чавушоглу за Закона за вероизповеданията. „Главният прокурор да започне разследване има ли намеса във вътрешните работи на България и кои хора са били проводници на тази намеса. Българските мюсюлмани са български граждани. Изказването от Турция, ДОСТ, външния министър, и мълчанието на Борисов са заплаха за етнически мир в България. Обръщаме се към президента Радев да наложи вето на Закона за вероизповеданията и да свика КСНС\", допълни Нинова.  По този начин Корнелия Нинова, която с депутатите си обяви бойкот, буквално използва президента Румен Радев, за да участва в парламентарните дела. Самият Румен Радев пък вече си има Стратегически съвет от 12 души, които би трябвало да имат мнение, дали трябва да се меси в промените за Закона за вероизповеданията или не. Очевидно председателката на БСП е предприела нова стратегия, с която да присъства в Народното събрание и занапред ще използва президента, когото издигна като рупор за своите идеи в пленарната зала.", "date": "2019.03.29", "title": "Нинова използва Радев, за да се чуе думата ѝ в парламента"}
{"url": "https://www.faktor.bg/bg/articles/deyli-ekspres-predatelstvo-dnes-tryabvashe-da-izlezem-ot-es-no-ne-se-sluchi", "text": "Днес Великобритания трябва да се събуди в очакване на ново начало, свободно от оковите на Европейския съюз, извън юрисдикцията на Съда на Европейските общности и вече да не подлежи на капризите на Брюксел, пише британският консервативен вестник \"Дейли Експрес\". След три години спорове след референдума от 2016 г., правителството на премиера Тереза Мей рискува да се срине, Великобритания е по-разделена от всякога и британците са още по-разочаровани от политиката, отколкото по време на референдума през 2016 г. Въпреки задействането на член 50 и последващия обет да се изведе Великобритания от блока на 29 март, на нацията се налага допълнително закъснение - вероятно дълго - като няма никаква яснота за това кога \"Брекзит\" ще бъде осъществен, ако наистина някога бъде. Петиция, с която се призовава за отмяна на член 50, наближава шест милиона подписа, докато около един милион души протестираха в Лондон през уикенда, призовавайки за втори референдум, което подтиква групата за напускане да предупреди: „Отмяната на \"Брекзит\" ще бъде тотално и пълно предателство на мнозинството британци, които гласуваха за \"Брекзит\". Депутатите трябва да осигурят \"Брекзит\" по правилата на Световната търговска организация (СТО). ” На подобен фон едва ли е изненадващо, че Leave Means Leave организира \"Протест за спасяване на Брекзит\" на Парламентарния площад днес срещу предателство в знак на протест срещу това, което организаторите наричат \"факта, че Парламентът е пренебрегнал ясната инструкция на британския народ\", съобщава \"Фокус\".", "date": "2019.03.29", "title": "Дейли експрес: Предателство! Днес трябваше да излезем от ЕС, но не се случи"}
{"url": "https://www.faktor.bg/bg/articles/siderov-redi-listite-za-izborite-s-rialiti", "text": "\"Атака\" обявява записване на кандидати за евродепутати, които в продължение на 3 седмици ще показват пред жури и пред аудиторията на телевизия \"Алфа\" защо искат да са членове на Европейския парламент. Няма да е нужно да са партийни членове, но ако някой от тях бъде избран, ще влезе впоследствие в политическата формация. Единственото условие е да са навършили 21 г. Това обяви лидерът на \"Атака\" и на парламентарната група \"Обединени патриоти\" Волен Сидеров пред журналисти в Народното събрание на въпрос на \"24 часа\". Самият той ще е в журито. Отпадна вариантът да сме в обща листа с ВМРО - трябваше да сме или и трите партии, което Валери Симеонов не иска, или поотделно, разкри още Сидеров. \"Не може да има намеса. Има си регламент в дипломацията - ноти, разговор с посланици и т.н. Във Въшно трябва да знаят какво трябва да направят, но трябва да реагират по някакъв начин\", настоя Сидеров по турската провокация. ПГ на ОП внесе искане за изслушване на външния министър Екатерина Захариева по скандала.", "date": "2019.03.29", "title": "Сидеров реди листите за евроизборите с риалити в партийната телевизия"}
{"url": "https://www.faktor.bg/bg/articles/desislava-atanasova-parlamentat-ne-kove-zakoni-pod-chuzhd-diktat", "text": "\"Не знам как така турският външен министър си е позволил да твърди подобно нещо, надявам се, че това е едно недоразумение, което скоро ще бъде изяснено. Не съм видяла в българския парламент да се взимат решения под натиск от чужда държава\". Това заяви депутатът от ГЕРБ Десислава Атанасова във връзка със спекулативно изказване на турския външен министър Чавушоглу. \"Обяснявам си го с предизборната кампания за местни избори, която е в последната си фаза, може би за набиране на повече електорат, но когато касае друга държава, е неприемливо\", предположи народният представител от ГЕРБ. За \"Апартаментгейт\" Атанасова обясни, че в групата на ГЕРБ не са коментирали откъде е дошъл ударът, но посочи, че въпросните имотни сделки са били изповядани преди месеци. \"Така или иначе е странно, че тази информация точно сега преди изборите е обект на толкова голямо публично внимание. Ако някой си е направил труда да провери, те щяха да станат публично достояния преди месеци, дори преди половин година\", изтъкна Десислава Атанасова пред Канал 3. Според нея отсъствието на БСП от НС не създава никакви проблеми с парламентарното мнозинство и легитимността на решенията и законопроектите. \"БСП търсят причина да се върнат, но какво ще правят - това си е изцяло тяхна работа. Мисля, че голяма част от т. нар. им условия за завръщане са изпълнени. Най-важното е, че техните избиратели нямат представителство в залата. Ако искат да са извънпарламентарна опозиция, тогава може на следващите избори изобщо да не се явяват\", каза Атанасова. По думите й социалистите очакват едва ли не сигурна победа на предстоящите през май Европейски избори 2019.  \"От левицата вчера казаха, че тези избори за тях са на живот и смърт, те трябва да бъдат спечелени и да предизвикат предсрочни парламентарни избори. Не знам какво ще стане ако ги загубят. Надявам се г-жа Нинова да покаже мъжеството си и да подаде оставка, ако изгуби тези избори\", предложи Десислава Атанасова.", "date": "2019.03.29", "title": "Десислава Атанасова: Парламентът не кове закони под диктат на чужда държава"}
{"url": "https://www.faktor.bg/bg/articles/emil-radev-novi-merki-za-sigurnost-garantirat-barza-proverka-na-podozritelni-litsa-v-es", "text": "\"Всеки полицай или граничар вече ще може лесно да провери дали за дадено лице има сигнал в някоя от системите за сигурност на ЕС. С новите правила за взаимосвързаност, които въвеждаме, ще се гарантира бърз обмен на различните европейски бази данни - визовата, шенгенската система, системата Вход/Изход и др.\". Това заяви евродепутатът от ГЕРБ/ЕНП Емил Радев по време на дебатите в пленарната зала на ЕП по повод затегнатите мерки във връзка с подозрителни лица в ЕС.  Той приветства възможността компетентните власти в ЕС да проверяват заподозрени лица чрез биографични и биометрични данни в базите с информация на ЕС, за да засекат евентуални различни самоличности на един и същи човек. „По този начин бързо ще се установява дали дадено лице представлява заплаха”, отбеляза Радев. По думите му терористичните атаки в последните години са демонстрирали огромна пробойна в европейската сигурност. „Липсата на механизми за пълноценен обмен на информацията, с която разполагат правоохранителните органи на отделните държави, доведе до фрагментиран подход спрямо сигурността”, констатира евродепутатът. В същото време той подчерта значението на защитата на личните данни, за да не се накърняват правата на невинните хора. Емил Радев изтъкна, че по силата на новите правила единствено служители с правомощия за достъп до системите за сигурност ще могат да извършват конкретни задълбочени проверки на данните. В заключение българският евродепутат призова държавите-членки да подават сигнали и качествена информация в базите данни, за да бъде постигнат ефективен обмен на информация. „Това е ключът и към по-ефективната борба срещу тероризма и нелегалната миграция”, убеден е Емил Радев.", "date": "2019.03.29", "title": "Емил Радев: Нови мерки за сигурност гарантират бърза проверка на подозрителни лица в ЕС"}
{"url": "https://www.faktor.bg/bg/articles/vmro-pita-stoi-li-nyakoy-zad-vanshnata-namesa-v-zakona-za-veroizpovedaniyata", "text": "Кой и защо се меси в делата на вероизповеданията в България. Това питат в официална позиция от ВМРО. Духовете бяха разбунени след провокативно изявление на турския външен министър Мевлют Чавушоглу, че Турция е била принудена да се намеси и да се наложи България да внесе промени в Закона за вероизповеданията. В публична реч в центъра за обществено образование Чавушоглу каза, че Анкара „ден и нощ работи за интересите на турските общности в чужбина и това е един от приоритетите на външната политика на страната“. От ВМРО питат още какви интереси се гонят, „за да се опрощават дългове и да се отварят вратички за чуждо финансиране на вероизповеданията в България...Кой, как и по какви канали оказва натиск и влияние върху политическите партии и политическите процеси в България?“. ВМРО призовават Чавушоглу да назове имена и партии и да разкрие своите проводници на ислямизацията, радикализацията и на протурската политика. Въпросът е има ли български партии и политици, които участват в „дослука“ и поемат за изпълнение задачи от Анкара, или просто Чавушоглу се опитва да впечатли избирателите. Твърдението „Турция беше принудена да се намеси и се наложи България да внесе промени в закона за вероизповеданията“ дойде от външния министър на южната ни съседка Мевлют Чавушоглу в публична реч. В изявлението си в центъра за обществено образование Чавушоглу каза още, че Анкара „ден и нощ работи за интересите на турските общности в чужбина и това е един от приоритетите на външната политика на страната“. Ние, Патриотите от ВМРО, питаме кой и защо се меси в делата на вероизповеданията в България. Кой, защо и какви интереси гони, за да опрощава дългове и да отваря вратички за чуждо финансиране на вероизповеданията в България? Кой, как и по какви канали оказва натиск и влияние върху политическите партии  и политическите процеси в България? Г-н Чавушоглу, довършете си изречението и назовете имена и партии. Не се крийте зад местоимения и неизвестни, хвърлени в пространството. Най–накрая разкрийте своите проводници на ислямизацията, радикализацията и на протурската политика. То не, че те вече не са ясни. ДПС лобираха за закона, а ДОСТ поискаха конституционна реформа, за да има турско малцинство. А г-н Ердоган наскоро внесе географски поправки в картата на Европа като разшири своите турски „сърдечни територии“. Въпросът е има ли български партии и политици, които участват в „дослука“ и поемат за изпълнение задачи от Анкара или просто Чавушоглу се опитва да впечатли избирателите. Ние, Патриотите, сме във властта не за да сме неми свидетели на подобни заигравания. Малка утеха е, че спряхме скандалното опрощаване дълговете на Главното мюфтийство. Искаме гаранции, че българската политика е защитена от външни вмешателства. Ето защо ние, Патриотите от ВМРО, ще поискаме изслушване на външния министър Екатерина Захариева в българския парламент, за да изясним: имало ли е какъвто и да било дипломатически опит за намеса във вътрешните дела на страната ни по линия Анкара-София по темата Закон за вероизповеданията; поемал ли е представител на българското правителство ангажименти за промени в законодателството, облагодетелстващи турската външна политика. Ако не е имало официални анотации, то тогава Патриотите от ВМРО питаме следното – това, което Чавушоглу казва фалшива новина ли е, или е вдигане на завесата на задкулисието, което тече по оста Ердоган – ДПС – ДОСТ?", "date": "2019.03.29", "title": "ВМРО пита: Кой стои зад \"външната намеса\" в Закона за вероизповеданията"}
{"url": "https://www.faktor.bg/bg/articles/maya-manolova-1-5", "text": "\"Не е честно институцията да бъде атакувана заради висок рейтинг или да бъде въвличана в политически сценарии\". Това каза на брифинг в парламента омбудсманът Мая Манолова, след като внесе в Народното събрание Годишния доклад на институцията за 2018 г., в отговор на въпрос дали ще се кандидатира за кмет, тъй като има висок рейтинг на доверие. „От началото на миналата година не съм го включила в отчета, но е факт, че се правят непрекъснато опити да бъда включена в различни политически сценарии и да бъда обект на политически атаки без да съм политик и без да развивам политическа дейност. Работя единствено и само в интерес на гражданите. Мисля, че тези опити за атаки срещу институцията, които се случваха през цялата изминала година и които продължават и през тази, не са достойни и честни по отношение на усилията и аз, и моите колеги полагаме за всеки казус на всеки един български гражданин“, коментира Манолова и подчерта, че не е честно да бъде атакувана институцията заради висок рейтинг, нито да бъде въвличана в политически сценарии.  „Това няма да ни спре да си вършим работата, просто може много да ни ядоса“, заяви тя.  Манолова обърна внимание и на друг законопроект, който е готов - Законът за частния фалит. „Вчера окончателно европарламентът гласува директива по търговската несъстоятелност, която препоръчва на държавите членки да приемат закони за частния фалит. Както поех ангажимент, готова съм с проекта. След като приключим законодателните промени срещу банките, ще сложим на вниманието на народните представители Закона за частния фалит срещу вечните длъжници в България“, каза още омбудсманът.", "date": "2019.03.29", "title": "Мая Манолова: Включат ме в политически сценарии заради високия рейтинг на институцията"}
{"url": "https://www.faktor.bg/bg/articles/daritkova-e-izbrana-za-predsedatel-na-parlamentarnata-grupa-na-gerb", "text": "Парламентарната група на ГЕРБ е гласувала Даниела Дариткова да е председател на групата. Това съобщи в пленарна зала зам.-председателят на Народното събрание Емил Христов. Той пожела успех на Дариткова. Даниела Дариткова поема ръководството на групата на ГЕРБ след като досегашният председател Цветан Цветанов подаде оставка.", "date": "2019.03.29", "title": "ПГ на ГЕРБ избра Даниела Дариткова за свой председател"}
{"url": "https://www.faktor.bg/bg/articles/tomislav-donchev-1-11", "text": "\"Няма разделение в ГЕРБ. Има само един отбор и това е отборът на Борисов. Да, в отбора ни има и маратонки за дълго бягане, и обувки с високи токчета, при необходимост и подковани ботуши, но всякакви коментари за разделение, групи и подгрупи са абсолютни спекулации\". Това коментира вицепремиерът Томислав Дончев след форума \"Европейските фондове през 2021-2027: Цели инвестиционни приоритети за България\", организиран от Европейската комисия в София.  \"Всяка подобна сензация има ефект върху изборите, но предвид факта, че имаме много високо ниво на поемане на отговорност, ефектът върху евроизборите може и да е със знак плюс. Ние освен да работим, всеки ден трябва да се борим за доверието, затова понякога се налага да се правят жертви, изключително и трудни и болезнени такива. Убеден съм, че оставката на Цветан Цветанов ще възвърне доверието, категоричен беше вицепремиерът.", "date": "2019.03.29", "title": "Томислав Дончев: Няма разделение в ГЕРБ, има само един отбор - на Бойко Борисов"}
{"url": "https://www.faktor.bg/bg/articles/novini/svyat/chetiristranna-sreshta-v-rumaniya-po-initsiativa-na-borisov", "text": "Премиерите Бойко Борисов, Алексис Ципрас, Виорика Дънчила и президентът Александър Вучич ще обсъдят днес напредъка по общите проекти в региона в сферите на транспорта, инфраструктурата и енергетиката. Борисов и ръководената от него българска делегация пристигнаха в Букурещ, където утре предстои да се проведе Четиристранната среща на високо равнище между България, Гърция, Румъния и Сърбия. Лидерите на четирите балкански държави се събират в този формат по инициатива на министър-председателя Борисов, като това ще бъде седмата им среща, домакинствана по ред от Румъния, съобщиха от МС. Фокус на срещата ще бъде задълбочаването на регионалното сътрудничество и развитието на добросъседските отношения. В рамките на утрешния ден ще се състои и съвместно заседание на правителствата на България и на Румъния. Разговорите между двете делегации включват теми от сферата на икономиката, транспорта и сигурността. Развитието на търговско икономическото сътрудничество ще бъде акцент с оглед на нарастването на стокообмена с Румъния с близо 7% през изминалата година и на изразения от двете страни интерес за насърчаване на взаимодействието в областта на малките и средни предприятия. Ще се разгледат възможностите за задълбочаване на връзките между румънския и българския бизнес, по-специално в сферата на иновациите и високите технологии. Подобряването на условията за корабоплаване в общия българо-румънски участък на река Дунав, както и транспортната свързаност между двете страни ще бъде друг акцент от двустранните разговори в Букурещ. Разширяването на транспортните връзки по р. Дунав е от съществено значение за улесняването на трафика, активизирането на  контактите между бизнеса и хората от двете страни, както и на туристическия обмен. Акцент в разговорите ще бъде и сътрудничеството в областта на превенцията, готовността и реагирането при извънредни ситуации, природни и причинени от човека бедствия и пожари. България и Румъния ще обсъдят също така енергийни теми и въпроси от европейския дневен ред.", "date": "2019.03.29", "title": "Четиристранна среща в Румъния по инициатива на Борисов"}
{"url": "https://www.faktor.bg/bg/articles/menda-stoyanova-atakata-sreshtu-tsvetanov-idva-ot-hora-blizki-do-nashi-bivshi-partnyori", "text": "„Цветан Цветанов усъвършенства през годините уменията си на медиатор в пленарната зала. Мисля, че не трябва да се притесняваме за кворума. Вчера имахме достатъчно депутати и без ДПС“. Това каза пред БНТ депутатът от ГЕРБ Менда Стоянова.  „Няма лошо, че се пререшават някои въпроси, които обществото не приема за решени. Аз приемам това като положително. Смятам, че трябва да има диалог и да се търси консенсус. Някой път се налага да се правят отстъпки“, допълни Стоянова.  „Цял ден Цветанов тича за себе си, а след това по задачите на ГЕРБ. Цветан Цветанов напуска изборния пост по морални съображения. Ние не смятаме обаче, че той не трябва да напусне ГЕРБ и политиката, защото той е безкрайно ценен и невинен. Ако погледнем наоколо, ще видим стотици случаи като този с г-н Цветанов, който беше осъден от медиите. Другарски огън в партията няма. Имаме антикорупционен фонд, в който влизат хора, свързани с наши бивши партньори. За мен е странно, че точно сега излиза това „разследване“, каза още народният представител.  „Разделение и разцепление в ГЕРБ няма. Още повече, че самият Цветан Цветанов не иска подобно разцепление. Не мога да преценя реакцията на хората, сигурно има нанесени щети на ГЕРБ. Ще имаме възможност да говорим с хората. В един момент тази тема с апартаментите от минус може да се превърне в плюс, защото ще имаме възможност да обясним на избирателите каква е истината. Изключително важно е да гласуваме за европейски ценности“, каза още Стоянова и прогнози 7-8 евродепутати на ГЕРБ на предстоящия вот.", "date": "2019.03.29", "title": "Менда Стоянова: Атаките срещу Цветанов идват от хора, близки до наши бивши партньори"}
{"url": "https://www.faktor.bg/bg/articles/aleksandar-yordanov-1-3", "text": "\"От години, без да участвам активно в работата на СДС, съм призовавал по различни поводи за намиране на формула за обединението на дясното политическо пространство. Това е необходимо не от политически каприз или амбиция, а за стабилността на България\". Това каза пред БНТ кандидатът за евродепутат на СДС в листата на ГЕРБ Александър Йорданов. Според него допреди 10 години противниците на ЕС са били отвън, сега в самия съюз има партии, които искат разделение и разпадане. Всички врагове, по думите му, разчитат на разделението на националните политически партии. Йорданов смята, че действието на СДС и ГЕРБ е движение в добра посока, а тези, които ще гласуват за СДС, техният глас ще бъде представен в ЕП. Александър Йорданов коментира, че нито СДС се е слял в ГЕРБ, нито това е коалиция. Това се прави с едно разбиране, че следващото европейско управление трябва да бъде с дясно-центристка посока, допълни той. Ако се случи да стана депутат в парламента на Европа, аз ще бъда в семейството на ЕНП и ще изразявам политиката на СДС, каза Йорданов.", "date": "2019.03.29", "title": "Александър Йорданов: Противниците на ЕС си имат партии в европарламента"}
{"url": "https://www.faktor.bg/bg/articles/market-links-20-iskat-balgariya-da-napusne-es", "text": "Нагласата на българските граждани е, че брекзит по-скоро ще се случи. 4590 отговарят, че Великобритания няма да напусне ЕС, а според 5590 ще го напусне. Това обясни Добромир Живков от Маркет Линкс в предаването пред БТВ. На въпроса \"Трябва ли Великобритания да остане член на ЕС?\", повече от половината българи смятат, че въпреки всичко, трябва да остане в Евросъюза. 329 казват категорично \"да\", а 1990 \"по-скоро да\". 2090 са тези, които смята, че Великобритания трябва да се отдели. Зад тази нагласа има различни мотив, посочи социологът. По думите му един от тях е негативното отношение към ЕС като проект като цяло, но има и идея, че това ще заздрави ЕС и че тази процедура, която вече е стартирана, трябва да получи своя завършек. На въпроса \"Ако сега имаме референдум за излизане на България от ЕС, как бихте гласували?\", 8 от всеки 10 българи биха гласували за оставане. \"Когато темата е на върха на общественото внимание и когато се вижда, че макар и популизма да обещава много неща, те трудно се случват на практика, идва моментът на отрезвяването. Този резултат показва именно това. Колкото и да сме недоволни от ЕС, виждаме колко трудно може да бъде едно напускане и да има разрушителна сила\", обясни Добромир Живков. Според него българите започват да виждат и осъзнават рисковете на фона на това, което се случва с Великобритания. Въпреки скандалите, на които сме свидетели у нас, българите декларират по-висока степен на удовлетвореност о т развитието на страната, сочи още проучването на Маркет Линкс. От септември до края на 2018 г. има спад и отрицателна тенденция заради натрупването на негативни и тежки социални и политически кризи - катастрофата в Своге, протестът на майките на деца с увреждания. \"Тогава общественото напрежение беше високо, това довеве до този спад\", обясни Добромир Живков. Той отбеляза,че през последните месеци обаче има позитивно възстановяване. Обединените патриоти имат възстановяване на електоралната подкрепа, почти без изменения са двете водещи партии - ГЕРБ и БСП, показват данните на Маркет Линкс. \"По-скоро скандалът с апартаментите на властта ще доведе до мобилизация на електората и на двете партии\", обясни Добромир Живков. \"ГЕРБ към момента не може да калкулира твърде голяма загуба, защото подкрепата е много голяма и опозицията между ГЕРБ и БСП също е много голяма. Това втърдява нагласите на симпатизантите и на двете партии. Те са склонни да търсят оправдание за скандалите и да простят\", посочи социологът. Според него на \"Апартамент гейт\" трябва да погледнем и от друга страна - има много сериозна реакция и политически последствия. \"Реакцията е такава, каквато видяхме и след катастрофата при Своге - това е един много сериозен политически отговор\", посочи още Добромир Живков.", "date": "2019.03.29", "title": "Социолог: Случаят с имотите ще мобилизира електоратите на БСП и ГЕРБ, разликата помежду им няма да се промени"}
{"url": "https://www.faktor.bg/bg/articles/tsvetanov-veche-ne-e-deputat", "text": "Парламентът прие оставката на Цветан Цветанов като народен представител. „За“ оставката на Цветанов гласуваха 121 народни представители, „против“ - 7 и „въздържал се“ - 3, с което тя бе приета.  Цветан Цветанов напуска парламента, но остава зам.-председател на ГЕРБ и начело на предизборния щаб на партията. Новината обяви самият той след разговор с премиера Бойко Борисов в сряда, непосредствено след като се завърна от работно посещение в САЩ. Причина за оставката на Цветанов стана развилия се в последните дни скандал около апартаментите на управляващи политически фигури. Цветанов заемаше поста председател на ПГ на ГЕРБ и на Вътрешна комисия в 44-тото Народно събрание. Той бе избран от листата на ПП ГЕРБ в 4-ти Многомандатен избирателен район - Велико Търново на парламентарните избори през 2017 г.", "date": "2019.03.29", "title": "Парламентът прие оставката на Цветан Цветанов"}
{"url": "https://www.faktor.bg/bg/articles/d-r-daritkova-otdalechavaneto-na-evropeyskite-temi-e-byagstvo-ot-dnevniya-red-na-balgariya", "text": "Ние трябва да говорим по други теми - за бъдещето на Европа и перспективите на България в нея, а не за апартаментите. Отдалечаването от европейската тема от всички останали е бягство от политическия дневен ред. Ние трябва да мислим за дългосрочните перспективи за страната. Това каза в студиото на Нова ТВ д-р Даниела Дариткова, новият председател на ПГ на ГЕРБ. Ние сме се определи като партия за европейско развитие на България, искаме да наложим европейското говорене. В неделя ще видите нашите листи и тогава ще видите кои са темите, които ще бъдат водещи по време на нашата предизборна кампания, коментира тя. Дариткова отбеляза, че в новата длъжност има елемент на напрежение - заради отговорността и задълженията. Но в ГЕРБ ще ползват експертизата на Цветанов и опита му, който има в парламента. След излизането му от парламента той ще има повече време, за да се разгърне в чисто партийната работа, докато тя ще се занимава само с работя в парламента. Що се отнася до това дали ще има сделки с ДПС, за да има кворум в НС, новият председател на ПГ на ГЕРБ обясни, че досега винаги са разчитали на първо място на коалиционни партньори от ОП, с които имат програма, която изпълняват, а депутатите им заедно са 122. Разчитат и на национално-отговорните политически сили, като каквито са се показали Воля и ДПС. Тя много се надява, че БСП ще преформолира своето поведение.  Поканила съм Нинова да се върнат в парламента, защото смятам, че тя  бърка с поведението си. Хората държат на поведението на лидера си. Но очевидно тя не мисли нито за хората, чиито интереси представлява, нито за ПГ на БСП. Не мисля, че това ще доведе до сплотяване на редиците на БСП. Ние имаме нужда от силна опозиция в парламента, посочи Дариткова. Депутатът от ГЕРБ изтъкна още, че опизицията всячески се опитва да създаде политическа криза. Но въпреки досега е било постигнато мнозинство в НС, което му е позволило да работи нормално. А негативите остават за БСП, добави Дариткова. На въпрос на водещия има ли някаква връзка между новия Закон за вероизповеданията и интересите на Турция, новият председател на ПГ на ГЕРБ бе категоричен: Законът за вероизповедание няма връзка с Анкара. Ще се изясняват подобни коментари. Важно е да не допускаме с нито един закон вмешателство във вътрешната политика на България. Смятам, че с този закон се прави първа положителна стъпка в тази посока.", "date": "2019.03.29", "title": "Д-р Дариткова: Отдалечаването от европейската тема е бягство от дневния ред на България"}
{"url": "https://www.faktor.bg/bg/articles/borisov-radvam-se-da-chuya-novinata-za-udalzhavaneto-na-mandata-na-yens-stoltenberg", "text": "Радвам се да чуя новината за удължаването на мандата на Йенс Столтенберг като генерален секретар на НАТО до 30 септември 2022 г. Това е написал в профила си в социалната мрежа „Фейсбук“ министър-председателят Бойко Борисов.  „За мен беше чест да го приветствам в София преди месец. България е горд член на НАТО от 15 години“, пише още премиерът. Вчера генералният секретар на НАТО Йенс Столтенберг, който е на този пост от 2014 г., обяви, че мандатът му е удължен до септември 2022 г. „Съюзниците изказаха своята подкрепа за работата на генералния секретар да адаптира и модернизира НАТО, за да се подсигури, че организацията ще продължи да се вписва и в бъдеще”, се казва в изявление на НАТО. Премиерът на България е в Румъния, където днес ще участва в четиристранната среща на високо равнище между България, Гърция, Румъния и Сърбия. В Букурещ лидерите на четирите страни ще обсъдят общите проекти в сферите на транспорта, инфраструктурата и енергетиката. Цели се задълбочаване на регионалното сътрудничество и развитието на добросъседските отношения.", "date": "2019.03.29", "title": "Борисов: Радвам се да чуя новината за удължаването на мандата на Йенс Столтенберг"}
{"url": "https://www.faktor.bg/bg/articles/tramp-obvini-poddrazhnitsite-na-ruskoto-razsledvane-che-sa-se-opitali-da-promenyat-rezultata-ot-prezidentskite-izbori", "text": "Насърчен от резултатите от руското разследване, президентът на САЩ Доналд Тръмп превърна неговите заключения в политическо оръжие по време на митинг в щата Мичиган, който отчасти беше част от победна обиколка, отчасти - прелюдия към кампанията за изборите през 2020 г., предаде Асошиейтед прес. На първата си политическа проява след края на разследването за евентуален сговор на предизборния щаб на Тръмп с Русия, американският президент обвини поддръжниците на това разследване, че са се опитали да променят резултата от изборите от 2016 г. и да завземат незаконно властта, съобщи Ройтерс. Заявявайки, че страната е пострадала от разследването, Тръмп нарече противниците си \"неудачници\" и тържествуващо отбеляза факта, че разследването е приключило. \"След три години лъжи, клевети и очерняне руската измишльотина най-сетне е в небитието. Заблудата за сговора свърши\", заяви той пред многохилядното множество. Руският лов на вещици беше план на онези, които изгубиха изборите, да се опитат незаконно да си върнат властта, хващайки невинните американци в капана на изфабрикувана заблуда, каза Тръмп. На митинга президентът на САЩ за пореден път отправи нападки срещу медиите и демократите и настоя да им се търси сметка.", "date": "2019.03.29", "title": "Тръмп обвини поддръжниците на руското разследване, че са опитали да променят изборните резултати"}
{"url": "https://www.faktor.bg/bg/articles/kutev-v-rolyata-na-sadnik-nezabavno-da-zapochne-protsedura-po-otnemane-imushtestvoto-na-tsvetanov", "text": "Заместник председателят на ПГ на БСП Антон Кутев заяви в сутрешния блок на БНТ, че има всички законови основания за започване на процедура за отнемане на незаконно придобито имущество от Цветан Цветанов. Според този закон производство за законно отнемане на незаконно придобито имущество към Цветанов трябва да започне сега, защото всички основания ги има. Тоест, тук имаме очевидно несъответствие между доходите и придобитото имущество.  Подобни констатации, като тази на социалиста, едва ли са от компетенциите на един народен представител, пък било то и от опозицията, за каквато се определя БСП, но която от доста време вече не е в парламента. Кутев дори посочи аргументи защо това трябва да се случи. \"Цветанов по пазарна стойност е придобил едно имущество, което, само апартамента, за който говорим по пазарна стойност, защото в закона изрично пише, че комисията работи по пазарна стойност е за около милион и половина. И е абсолютно очевидно, че Цветанов, съпругата му и тъщата му заедно, за целия си живот, не са изкарвали милион и половина. Тук става дума за данъчно престъпление, става дума за пране на пари, тук става дума за доход, който той нито е обявил, нито му е платил данъците, нито е обяснил от къде идва. Практически това са най-малко две нарушения. Става дума за документ с невярно съдържание, става дума за търговия с влияние, с което нарушенията стават четири\", коментира социалистът. По думите му Цветан Цветанов през последните 20 години е на позиции, на които лесно могат да се проследят доходите му. Но същото се отнася и до всички останали народни представители, в това число и на БСП, която ни вменява, че видите ли Цветанов е нарушител на закона и той трябва да бъде санкциониран.  Антон Кутев каза още, че скандалът е избухнал много късно, тъй като идва месеци, след като е и сключена сделката. Сигурно има политически привкус, започвайки сега, допълни депутатът от левицата.", "date": "2019.03.29", "title": "Кутев в ролята на съдник: Незабавно да започне процедура по отнемане имуществото на Цветанов"}
{"url": "https://www.faktor.bg/bg/articles/friydam-haus-rezhimat-v-belgrad-da-spre-zaplahite-sreshtu-zhuranalistite", "text": "Американска неправителствена организация \"Фрийдъм Хаус“ остро осъди заплахите срещу журналисти и медиите в Сърбия от страна на режима на президента Александър Вучич, съобщи БГНЕС. \"Изключително обезпокоително е, че има все повече заплахи срещу журналисти в Сърбия. Създава се една все по-опасна атмосфера за тях\", каза пред \"Гласът на Америка\" директорът на отдела за изследване за Европа и Азия в \"Фрийдъм Хаус“ Желка Чаки.  Коментарът ѝ е по повод писмото на собственика на телевизия N1 \"Адриа нюз\". Компанията изпрати писмо до 130 международни и неправителствени организации, журналистически сдружения, включително и до Европейския съюз. \"Адриа нюз\" поиска защита за N1 и техните журналисти в Сърбия, които получават заплахи от висши държавни служители и правителствени чиновници от управляващата коалиция в Белград.", "date": "2019.03.29", "title": "\"Фрийдъм Хаус“: Режимът в Белград да спре заплахите срещу жураналистите"}
{"url": "https://www.faktor.bg/bg/articles/feysbuk-vavezhda-po-strogi-pravila-za-politicheskata-reklama-predi-evroizborite", "text": "Компания Фейсбук съобщи, че въвежда по-строги правила за политическа реклама в Европейския съюз, за да се предотврати чужда намеса в предстоящите избори за Европейски парламент, предадоха световните агенции. \"За да се предотвратят злоупотреби и намеса, всички рекламодатели от ЕС ще трябва да имат разрешение в страната си да представят реклами, свързани с изборите за Eвропарламента\", заяви вицепрезидентът на медията Ричард Алън, цитиран от ДПА. Компанията се надява допълнителните проверки на самоличността и местоположението да създадат \"реална бариера пред всеки, който възнамерява да използва нашите реклами за външна намеса в изборите в дадена страна\", отбеляза Алън. Подобни мерки бяха въведени в последните месеци за изборите в Индонезия и Канада. Европейските избори ще се състоят в периода между 23 и 26 май, припомня ДПА. Ограниченията се отнасят да съдържание, свързано с предизборната кампания на политици или политически партии, както и за политически реклами, които целят да агитират или разубедят хората да гласуват. Новите правила имат за цел също да увеличат прозрачността, като изискват всеки рекламодател, публикуващ политическо съдържание, да разкрива самоличността си, а потребителите ще имат достъп до тази информация, като натиснат бутон \"Платено от\". Данните за тези реклами ще се съхраняват в общодостъпна онлайн библиотека за срок от 7 години. Алън призна, че правилата вероятно няма да успеят да спрат изцяло злоупотребите. \"Изправени сме пред находчиви, изобретателни и финансово обезпечени противници, които променят тактиката си, щом установим злоупотреба. Смятаме обаче, че те (правилата) ще спомогнат да се избегнат намеси във Фейсбук по време на изборите, отбеляза той, цитиран от Франс прес. Фейсбук е подложен на натиск да увеличи прозрачността и проверките в платформата си след руската пропаганда, опитала се да повлияе на президентските избори в САЩ през 2016 г. Компанията планира през юни повечето от тези мерки да обхваща целия свят.", "date": "2019.03.29", "title": "Фейсбук въвежда по-строги правила за политическа реклама преди евроизборите"}
{"url": "https://www.faktor.bg/bg/articles/novini/svyat/velikobritaniya-ostava-oshte-godina-v-es-ako-othvarli-proektosporazumenieto-za-brekzit", "text": "Великобритания е изправена пред още една година в Европейския съюз, ако депутатите откажат да одобрят централна част от проектоспоразумението на Тереза Мей по време на извънредно заседание на парламента в петък, пише британският вестник The Times. На датата, на която страната трябваше да напусне блока, от Камарата на Общините ще бъде поискано да гласуват в подкрепа на орязаната версия на сделката, състояща се само от споразумението за оттегляне. Одобряването на това е съществено условие, определено от ЕС за кратко удължаване на процеса по член 50. Въпреки това, изглежда малко вероятно гласуването да успее, след като Джереми Корбин и Демократичната юнионистка партия отхвърлят идеята. Лидерите на ЕС се готвят да принудят Великобритания или да приеме забавяне, продължаващо една година, на специална среща на върха на 10 април или да напусне без споразумение, твърдят високопоставени представители на Брюксел. Подготовката на Обединеното кралство за участие в изборите за Европейски парламент на 23 май, условие за оставане в блока, за да се избегне напускането без споразумение, ще бъде форсирана също в петък. Избирателните служители се връщат в режим на готовност в цялата страна. Длъжностни лица от кабинета и избирателната комисия също ще обсъдят планове за изборите на среща в сградата на правителството. Перспективата \"избори\" е нещо, което депутатите от всички основни партии отчаяно искат да избегнат, страхувайки се от въздействието на друга разединяваща се кампания за Брекзит в страната. Премиерът Тереза Мей ще се опита да прехвърли отговорността за оставане на Великобритания в ЕС за още една година на опонентите. Нейните надежди за постигане на победа за цялата сделка на трето значимо гласуване бяха разбити от коалиционния й партньор от Северна Ирландия късно в сряда вечерта.", "date": "2019.03.29", "title": "Великобритания остава още година в ЕС, ако отхвърли проектоспоразумението за Брекзит"}
{"url": "https://www.faktor.bg/bg/articles/slanchevo-no-hladno-i-vetrovito", "text": "В петък сутринта ще е хладно с минимални температури между минус 2 и 3 градуса и на много места в котловините ще има условия за образуване на слана. През деня ще е предимно слънчево с временни увеличения на облачността, но ще е почти без валежи. Ще духа умерен североизточен вятър. Дневните температури ще останат между 10 и 15 градуса. Над Черноморието ще бъде предимно слънчево, но хладно. Ще духа умерен до силен североизточен вятър. Максималните температури на въздуха ще се между 8 и 12 градуса. Температурата на морската вода е 10-11. Вълнението на морето ще бъде 2 - 3 бала. Над планините ще е предимно слънчево. След обяд над масивите от Западна и Централна България ще има временни увеличения на облачността, но ще е почти без валежи. Ще духа умерен, по високите и открити части - силен североизточен вятър. Максималната температура на височина 1200 метра ще е около 0, на 2000 метра - около минус минус 5 градуса. В събота ще преобладава слънчево време с временни увеличения на облачността, по-значителни след обяд, но ще е без валежи. Ще продължи да духа до умерен североизточен вятър. Сутринта ще е хладно, с минимални температури между минус 2 и 3 градуса, а през деня слабо ще се затопли и максималните температури ще бъдат между 12 и 17 градуса. В неделя ще има повече облачност и на отделни места, главно в Южна България ще превали слаб дъжд. Температурите слабо ще се повишат.", "date": "2019.03.29", "title": "Слънчево, но хладно и ветровито"}
{"url": "https://www.faktor.bg/bg/articles/parlamentat-glasuva-ostavkata-na-tsvetanov", "text": "Депутатите ще гласуват днес оставката на Цветан Цветанов като депутат от 44-тото Народно събрание. Това ще стане на първа точка от дневния ред. На мястото на Цветанов в Народното събрание като депутат ще влезе 27-годишният състезател по мотокрос Георги Недев. Лидер на младежката организация на ГЕРБ във Велико Търново, той е следващият по ред в търновската листа.   Велико Търново избра трима депутати от ГЕРБ - Цветан Цветанов, Станислава Стоянова и Клавдия Ганчева. Георги Недев, при когото работи принципът с преференциите, заради съвпадението 11/11, размести листата и стана четвърти.", "date": "2019.03.29", "title": "Парламентът гласува оставката на Цветанов"}
{"url": "https://www.faktor.bg/bg/articles/parvi-isk-sreshtu-boing-737-zaradi-tragediyata-v-etiopiya", "text": "Иск срещу американската компания \"Боинг\" беше подаден в американски федерален съд. Това както изглежда е първото съдебно дело срещу компанията заради катастрофата със самолет Боинг 737 Макс 8 на Етиопиън еърлайнс в Етиопия на 10 март, предаде Ройтерс. В катастрофата загинаха 157 души. Машината летеше към Найроби. Искът срещу Боинг е заведен във федерален съд в щата Илинойс от семейството на Джаксън Мусони, гражданин на Руанда, загинал в катастрофата. В иска се твърди, че Боинг, който е производител на катастрофиралия самолет, е проектирал дефектно системата за автоматичен контрол на полета. Самолетите Боинг 737 Макс бяха спрени по целия свят след катастрофата, станала пет месеца след катастрофа с индонезийски самолет от същия модел, в която загинаха 189 души. Вчера Боинг каза, че е препрограмирал софтуера за самолетите 737 Макс, за да предотврати грешки в данните за полета да задействат системата за контрол на полета, за която се подозира, че е била замесена в двете катастрофите. Промените, обявени от Боинг, ще дадат на пилотите повече контрол върху управлението на машината.", "date": "2019.03.29", "title": "Първи иск срещу \"Боинг\" заради трагедията в Етиопия"}
{"url": "https://www.faktor.bg/bg/articles/v-rumaniya-obviniha-laura-kyoveshi-v-koruptsiya", "text": "Румънският магистрат Лаура Кодрута Кьовеши, която е фаворит да стане първият главен прокурор на ЕС, бе обвинена в корупция, съобщи източник от съда, предаде AFP. Кьовеши е получила обвинението по време на шестчасово изслушване пред специален панел, натоварен с разследването на магистрати.  Тя заяви пред репортери след изслушването, че прокуратурата е забранила публично да обсъжда спецификата на случая, но добави: \"Това е мярка, предназначена да ме накара да мълча, да тормози всички нас в съдебната система, които си вършим работата“. \"Вероятно някои хора са толкова отчаяни, че мога да получа тази работа (на главния прокурор на ЕС), че вече не ми е позволено да говоря с медиите.\"", "date": "2019.03.29", "title": "В Румъния обвиниха Лаура Кьовеши в корупция"}
