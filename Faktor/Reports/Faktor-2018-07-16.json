{"url": "https://www.faktor.bg/bg/articles/novini/svyat/the-national-interest-evtini-vaorazheniya-na-rusiya-i-kitay-zaplashvat-samoletonosachite-na-zapada", "text": "Не скъпи руски и китайски въоръжения, като „кибервойна” и противокорабни ракети, представляват заплаха за Запада, защото се насочват към скъпи платформи и обекти, пише анализаторът на The National Interest Майкъл Пек в материала си „New Russian and Chinese Weapons Could Make Aircraft Carriers Obsolete, Study Warns”.  Публикацията се позовава на доклад на британския Кралски институт на обединените родове войски (RUSI).   „Китай и Русия видимо са съсредоточили много свои сили, за да създадат заплаха за западни обекти, които имат големи размери, при това са малобройни и струват скъпо” – се казва в изследването.   В документа се казва, че западните страни осъзнали проблема на финансовия дисбаланс още „в контекста на борбата с тероризма”, когато се изяснило, че те използват ракета на стойност $70 хил, пускана от самолет, чиято експлоатация възлиза само за час на $30 хил, за да унищожат пикап Toyota на стойност под $10 хил.   В случая с Русия и Китай ракета на стойност $642 хил може да изведе от строя британски самолетоносач на стойност 3 млрд лири ($3,9 млрд).   The National Interest отбелязва, че според авторите на изследването военните технологии на Русия и Китай са заплаха за не голям брой сложни и незаменими западни платформи и начело на списъка изглежда стоят големите авионосци – любимото оръжие на САЩ.    „Възможно е такава бивша велика държава като Британия, грациозно слизаща от централните позиции на световната арена, просто да признае реалното положение на нещата” – обобщава проблема коментаторът на The National Interest Майкъл Пек.", "date": "2018.07.16", "title": "The National Interest: Евтини въоръжения на Русия и Китай заплашват самолетоносачите на Запада"}
{"url": "https://www.faktor.bg/bg/articles/gen-tod-uoltars-planovete-na-turtsiya-da-zakupyat-ruska-otbranitelna-sistema-sa-zaplaha-za-nato", "text": "Плановете на Турция да купи руската система С-400 за противоракетна отбрана ще й даде оръжие, което използват добре известните\" врагове\" на НАТО, за да проникнат дълбоко сред изтребителите F-35, пристигащи в Европа, които не могат да бъдат засечени от радар, казва топ генерал от американските военновъздушни сили, базирани в Европа. Генерал Тод Уолтърс, който е командващ военнвъздушните сили в Европа заявява пред Ройтерс, че проблемът е много обезпокоителен, но той работи за запазване на силни военни връзки между всички членки на НАТО. \"Това, което системата С-400 може да направи, е възможността й да разбере по-добре какъв капацитет има един изтребител F-35 и това със сигурност не е в полза на коалицията\", казва Уолтърс, който присъства на конференцията в Лондон, Великобритания на командващите военно-въздушните сили в RAF Fairford. Шефовете от САЩ и НАТО искат да блокират руската отбранителна система така, че да предотвратят събирането на информация за бомбардировачите  Lockheed Martin F-35, в момента когато те се стремят да заемат позиции в Европа. Норвегия, Великобритания и Италия ще имат общо 40 F-35 в Европа до края на годината, като още 24 ще бъдат доставени през следващата година, а Нидерландия ще получи и два джета, според говорител на военновъздушните сили на САЩ , Плановете на Турция за закупуване на руската въздушна и противоракетна отбрана са предизвикали напрежение с Вашингтон, а американските законодатели се опитват да блокират прехвърлянето на изтребителите F-35 в Турция. Високопоставен представител на САЩ миналия месец заяви, че Турция е ключов съюзник на НАТО, но покупките на F-35 ще бъдат изложени на риск, а Анкара ще бъде обект на санкции, ако продължи да купува S-400. Анкара получи първия си самолет F-35 в завода на Lockheed в Тексас миналия месец, въпреки че самолетът ще остане в САЩ за обучение. \"Турците трябва да направят избор. Те ще бъдат или част от НАТО, или ще се преместят в руския лагер по отношение на отбраната \", заяви Дейвид Дептула, генерален и индустриален консултант на военновъздушните сили. Норвегия, Великобритания и Италия ще имат общо 40 изтребители F-35 на територията на Европа до края на годината, като още 24 ще бъдат доставени през следващата година, а Холандия ще получи и два джета, според говорител на военновъздушните сили на САЩ. Плановете на Турция за закупуване на руска система за въздушна и противоракетна отбрана са предизвикали напрежение с Вашингтон, а американските законодатели се опитват да блокират прехвърлянето на военни самолети F-35 в Турция. Високопоставен представител на САЩ миналия месец заяви, че Турция е ключов съюзник на НАТО, но покупката на F-35 ще бъде поставено под въпрос, а Анкара ще бъде обект на санкции, ако е решила твърдо да купи руската система С-400. Анкара получи първия си изтребител F-35 от завода на Lockheed в Тексас миналия месец, въпреки че самолетът ще остане за обучение в САЩ. \"Турците ще трябва да направи своя избор – дали ще продължи да бъде част от НАТО, или ще мине в руския лагер по отношение на отбраната \", заяви Дейвид Дептула, бивш генерал от военно-въздушните сили и консултант по производствените въпроси. Той е категоричен, че НАТО никога няма да интегрира система С-400 в своята система за противовъздушна отбрана, тъй като по този начин ще предостави на  руската система за отбрана данни за оперативни тактики и процедури, които биха могли да бъдат прехвърлени на други потребители. Работата на F-35, ако бъде позициониран прекалено близо, ще позволи на системата С-400 да събира ключова информация за диапазона, в който може да бъде открит и за други важни негови характеристики, което потенциално елиминира елемента на изненадата. Уолтърс казва още, че НАТО се притеснява и от обстоятелствата \"колко време и колко близо\" до системата С-400 ще бъдат позиционирани всички бойни самолети F-35. „Всичко това трябва да бъде много ясно и конкретно определено. Това, което знаем засега е, че това поражда сериозно безпокойство“. В същото време той споделя, че фокусирайки се върху настоящите заплахи за сигурността, контактите му с турските военновъздушни сили остават \"стабилни\", въпреки спора за С-400. \"Към този момента разговорите около това предизвикателство не са възпрепятствали съществуващите силни връзки, които имаме с турските военновъздушни сили в рамките на Алианса, в който членуват и двете страни\", коментира Уолтърс. \"Искаме обаче да сме сигурни, че засега продължаваме заедно по този път.\"", "date": "2018.07.16", "title": "Ген.Тод Уолтърс: Планът на Турция да закупи С-400 е заплаха за НАТО"}
{"url": "https://www.faktor.bg/bg/articles/novini/balgariya/asen-agov-tramp-ne-nosi-noviya-svyat-s-putin-ni-vrashtat-kam-vremeto-na-vtorata-svetovna-voyna", "text": "Аз съм смутен от големите приказки на Тръмп, който не носи новия свят със себе си заедно с офицера на КГБ Владимир Путин. Те се връщат към света на Втората световна война, но този пък към национал-популизма. Това е изключително опасно. Това коментира в студиото на БНТ бившият депутат и анализатор Асен Агов.  Според него думите на Тръмп английската фраза „да се разбираме“ не е съвсем точен превод. По-скоро тя означава - да вървим заедно, да гледаме в една посока. И ако според американският президент разговорите „добре започват“, по-важно е как ще свършат.  Аз съм скептичен – и при Путин, и при Тръмп има голяма доза разчитане на публичността. Путин излиза от едно успешно Световно първенство, връща се като лидер на възстановената суперсила Русия. Тръмп пък казват, че изпълнява всичко, което е обещал – това е ключовата фраза на всички десни медии в САЩ. Въпросът е докъде ще доведат тези обещания – да атакува постоянно международните организации, като иска да ги измести и да създаде двустранни отношения. Това го прави с всички. Двустранните отношения с такъв гигант като САЩ са много опасни – ние малките страни тежим само в многостранните отношения. Светът не може да се управлява от позицията на двустранните отношения, в които едната страна е хегемон. От тук идва и големият проблем за малките страни, като България, аргументира позицията си Агов.  По думите на Агов Америка е велика държава и без Тръмп, защото е страна на инициативата и предприемачеството. Но тя няма нужда от правилата, които й се налагат от Тръмп, а има нужда от свободата. Затова той е убеден, че Америка ще се справи и с това предизвикателство, пред което е изправена днес.", "date": "2018.07.16", "title": "Асен Агов: Тръмп не носи новия свят, с Путин ни връщат към времето на Втората световна война"}
{"url": "https://www.faktor.bg/bg/articles/novini/balgariya/anketna-komisiya-shte-proveryava-tvardeniya-na-nikolay-kolev-bosiya", "text": "Анкетна комисия към парламента ще проверява твърденията на Николай Колев - Босия за злоупотреби при получаването на книжки, заради които той повече от месец гладува, каза днес по Би Ти Ви министърът на вътрешните работи Валентин Радев. Днес заедно с председателя на парламента той е посетил Колев в дома му. По-рано беше съобщено, че Цвета Караянчева е очаквала Босия в кабинета си, но той не е дошъл на насрочената среща. В анкетната комисия ще бъдат включени и двама посочени от Николай Колев представители. Радев изрази мнение, че до гладната стачка се е стигнало заради грешна комуникация. Вътрешният министър посочи, че до месец би трябвало да има резултат от проверката на комисията и изрази надежда, че Николай Колев ще прекрати гладната си стачка. В четвъртък той е поканен в парламента, където да изрази исканията си пред депутатите. По-рано днес Босия даде пресконференция, на която поиска президентът да организира кръгла маса от граждани, които да заменят политиците. Нейната задача би трябвало да бъде създаването на процедурите за формиране на програмен парламент и съставяне на програмно правителство, които да заменят сегашните две институции.", "date": "2018.07.16", "title": "Анкетна комисия ще проверява твърдения на Николай Колев-Босия"}
{"url": "https://www.faktor.bg/bg/articles/novini/svyat/mey-napadna-ostro-putin-kremal-podkopava-zapadnite-tsennosti-na-mnogo-frontove", "text": "Британският премиер Тереза Мей отправи остри нападки по адрес на руския президент Владимир Путин, в момента, когато той преговаряше с американския си колега Доналд Тръмп в Хелзинки, предаде Асошиейтед прес, цитирана от БТА. Днес в парламента на Обединеното кралство Мей заяви, че руското ръководство участва в опити да бъдат подкопани западните ценности на редица фронтове. Тя заяви, че Русия е използвала смъртоносно нервнопаралитично вещество на британска територия (след скандала с опита за отравяне на \"Скрипал\" бяха поразени още двама души, единият от които - жена, почина - б.р.). Мей осъди това, както и закрилата на Москва за сирийското правителство, подкрепата за Иран и разпространяването на \"зловредни фалшиви новини\" в промишлени мащаби. Премиерът на Великобритания подчерта, че \"приветства\" срещата на върха, но добави, че иска да види промяна в действията на Русия. Речта й имаше за цел да запознае парламента с резултатите от срещата на върха на НАТО миналата седмица, която беше доминирана от призивите на Тръмп към съюзниците да харчат повече за отбрана. Мей подкрепи това виждане и призова разходите да бъдат увеличени.", "date": "2018.07.16", "title": "Мей нападна остро Путин: Кремъл подкопава западните ценности на много фронтове"}
{"url": "https://www.faktor.bg/bg/articles/neochakvan-hod-frantsiya-zakriva-targovskoto-si-predstavitelstvo-v-moskva", "text": "Франция обяви, че закрива търговското си представителство в Москва заради \"значителното влошаване на условията за работа\", информираха световните агенции.  Решението за закриване на службата \"Бизнес Франс\", която има за цел да насърчава износа и инвестициите, влиза в сила от днес (16 юли) след дълъг период на преговори, последвал експулсирането на директора й от Русия и блокирането на банковите й сметки.  Ръководителят на търговското представителство бе един от четиримата дипломати, изгонени през март, припомня Асошиейтед прес. Това бе част от отговора на руските власти на екпулсирането на руски дипломати от западни страни заради отравянето на бившия руски агент Сергей Скрипал и дъщеря му Юлия с нервнопаралитичното вещество \"Новичок\" във Великобритания.  Агенция Интерфакс цитира руското министерство на външните работи, което посочва, че е изненадано от решението на Париж и твърди, че дипломатическият статут на \"Бизнес Франс\" е бил отнет.  \"Това е решение на френската страна. Ние сме за развитие на търговските връзки\", отбелязва ведомството.  Руският президент Владимир Путин заяви вчера след срещата с френския държавен глава Еманюел Макрон, че търговията между двете страни е нараснала силно през първата половина на годината, припомня АП.", "date": "2018.07.16", "title": "Неочакван ход: Франция закрива търговското си представителство в Москва"}
{"url": "https://www.faktor.bg/bg/articles/novini/svyat/lavrov-sreshtata-mezhdu-putin-i-tramp-mina-po-dobre-ot-super-shikozno", "text": "Непосредствено след края на преговорите между Доналд Тръмп и Владимир Путин, но преди съвместната им пресконференция, журналисти обсадиха руския външен министър Сергей Лавров и го бомбардираха с въпроси как е минала срещата. Лавров се опита с дипломатичен маньовър да не отговори директно и посъветва репортерите: Почакайте, сега ще ви разкажат.  Това обаче породи нова вълна от питания и тогава Лавров отговори пределно лаконично, но красноречиво: По-добре, отколкото супер, шикозно! Лавров употреби същата оценка преди няколко години след края на маратонските преговори в Минск за кризата в Украйна, припомнят световните информационни агенции.", "date": "2018.07.16", "title": "Лавров: Срещата между Путин и Тръмп мина по-добре от супер! Шикозно!"}
{"url": "https://www.faktor.bg/bg/articles/novini/balgariya/shefat-na-babh-vazmozhno-e-da-badat-otkriti-novi-ognishta-pri-drebniya-dobitak", "text": "Вирусът по дребния рогат добитък е хванат навреме, възможно е от допълнителните 6 000 проби да бъдат открити и нови огнища. Това каза д-р Дамян Илиев, директор на Българската агенция за безопасност на храните, предава \"Фокус\". Той съобщи, че в трите български области, които граничат с Турция, има около 300 000 възприемчиви на заболяването животни. „Възможността да се открие вируса се дължи на специално разработена програма за надзор в Странджа“, информира Илиев.  По думите му тази програма предвижда да се взимат по-често проби, за да могат да се контролират няколко заболявания, върлуващи в Турция. „И на базата на този засилен надзор, ние успяхме навреме да имаме диагноза. Защо казвам - навреме? Защото още не сме открили животни с антитела. Действията трябва да са бързи и, както се казва, сега и веднага. Открие ли се огнище, то трябва да се ликвидира, за да се намали времето, в което от това огнище може да се разпространи заразата“, коментира Дамян Илиев.  Той добави, че убиването на животни при подобни ситуации е мярка, която се прилага навсякъде по света. „Това се прави, за да се дадат гаранции на всички лица, свързани с търговията в дадената страна, че договореностите от компетентния орган ще бъдат спазени“, поясни директорът на Българската агенция за безопасност на храните.", "date": "2018.07.16", "title": "Шефът на БАБХ: Възможно е да бъдат открити нови огнища при дребния добитък"}
{"url": "https://www.faktor.bg/bg/articles/novini/balgariya/nov-danak-gradushka-vdiga-tsenite-na-nay-masovite-zastrahovki", "text": "Нов данък \"Градушка\" ще вдигне цените на най-масовите застраховки, предупреждават от бранша. Повод за това е законопроект, който предвижда процент от имуществените полици, да отива във фонд за борба с градушките в цялата страна, съобщава bTV. Ракетната система за борба с градушките в момента покрива едва 1/3 от територията на страната.  Целта е да се осигури превенция на 100%. Това ще струва 28 млн. лв. годишно. Част от парите ще са от бюджета. Друга от задължителна вноска от земеделските стопани, а останалото от застраховките. От бранша предупреждават, че това ще е за сметка на всички, които застраховат имуществото си - дори за кражба. Според земеделското министерство, ако превенцията обхване цялата страна, това ще спести от разходите на застрахователите за щети от градушка. Застрахователите не са убедени в това и предлагат задължителни полици за производителите, които получават субсидии.", "date": "2018.07.16", "title": "Нов данък \"Градушка\" вдига цените на най-масовите застраховки"}
{"url": "https://www.faktor.bg/bg/articles/novini/svyat/putin-za-soros-barka-se-navsyakade", "text": "Президентът на Русия Владимир Путин, коментирайки обвиненията към Русия за „намеса“ в американските президентски избори, заяви, че милиардерът Джорж Сорос „се бърка навсякъде“, но това е позиция на частно лице, предават световните медии, цитирани от \"Фокус\".  „Сорос, например, се бърка навсякъде. Това какво е? Позиция на американската държава? Не, това е позиция на частно лице“, заяви Путин след края на преговорите с американския лидер Тръмп.", "date": "2018.07.16", "title": "Путин за Сорос: Бърка се навсякъде!"}
{"url": "https://www.faktor.bg/bg/articles/manolova-byasna-na-sotsialnoto-vedomstvo", "text": "Досега изработеният законопроект за хората с увреждания е имитация на реформа, обяви пред журналисти омбудсманът Мая Манолова преди заседанието на работната група към МТСП, която изготвя проекта на Закон за хората с увреждания. Припомняме, че Манолова внесе в парламента законопроект за личната помощ, който изработи съвместно с майки на деца с увреждания. Общественият посредник заяви подкрепата си и за другите два проекта - на Закон за хората с увреждания и на Закон за социалните услуги, и ще следи те да бъдат приети в разумни срокове от Народното събрание, каквото е и искането на хората с увреждания. Днес Манолова обяви, че тя като омбудсман няма да бъде съучастник в правенето на такъв тип реформи. „До този момент законопроектът е преписан на близо 70% от стария. Не фигурира никъде индивидуалният подход към всеки един човек с увреждания“, категорична е тя. „Отново средствата ще бъдат раздавани на калпак, а не според нуждите на хората“, каза Манолова. Майките на деца с увреждания, които подкрепят омбудсмана обещаха, че ще започнат брутални протести в края на юли месец, ако законопроектът не бъде внесен в НС.", "date": "2018.07.16", "title": "Манолова бясна на социалното ведомство"}
{"url": "https://www.faktor.bg/bg/articles/toplofikatsiya-sofiya-zatava-s-oshte-100-miliona-dalg-kam-bulgargaz", "text": "Задълженията на „Топлофикация– София“ към „Булгаргаз“ са нараснали до 100 милиона лева, като половината от тях са натрупани само за последения отоплителен сезон. Това каза в интервю за БНР изпълнителният директор на газовата ни компания Николай Павлов. Той обясни, че столичното дружество многократно е предупреждавано, че трябва да си плати доставката на гориво, за да не се налага \"Булгаргаз\" да събира вземанията си по съдебен ред. Още 27 милиона лева дължат и топлофикациите е в Бургас, Плевен и Враца. Това може да затрудни плащанията на „Булгаргаз“ към доставчика й „Газпром“, посочи Николай Павлов. „Топлофикационните дружества формират близо 40% от приходите на „Булгаргаз“, което оказва съществено влияние върху финансовата стабилност на обществения доставчик и върху гарантирането на газовите доставки за страната, също така и за пълното възстановяване на резервите в подземното газохранилище в Чирен“, каза още Павлов.", "date": "2018.07.16", "title": "Топлофикация–София продължава да затъва: натрупа 100 милиона дълг към „Булгаргаз“"}
{"url": "https://www.faktor.bg/bg/articles/novak-dzhokovich-specheli-tenis-turnira-uimbaldan", "text": "Сръбският тенисист Новак Джокович спечели тенис турнира „Уимбълдън“, след като победи южноафриканеца Кевин Андерсън с 6:2, 6:2, 7:6. Това е четвърта титла от този турнир и общо 13-а от „Големия шлем“ за Джокович, пише \"ФОкус\". С тази победа той печели 2000 точки за ранглистата на ATP и от понеделник ще заема 10-то място в нея, след като досега беше на 21-о място.", "date": "2018.07.16", "title": "Новак Джокович спечели „Уимбълдън“"}
{"url": "https://www.faktor.bg/bg/articles/ekspert-tova-ne-be-nay-krasivoto-parvenstvo-no-pak-beshe-iznenadvashto", "text": "Хърватия надскочи себе си, но силите очевидно не стигнаха по време на финалния мач с Франция, след който \"петлите\" грабнаха световната купа. За изненадите, възторга и разочарованията от Мондиала двамата спортни журналисти и коментатори Петър Хераков и Йордан Грозданов коментираха в студиото на Bulgaria ON AIR. \"По отношение на играта това не бе най-красивото първенство, но за това пък - изненадващо\", каза спортният журналист и коментатор Петър Хераков в \"България сутрин\". Друга любопитна закономерност отбеляза колегата му - Йордан Грозданов, че отборът, който по-дълго \"държи\" топката, не печели обезателно. Въпреки статистиките, които сочат, че хърватите имат по-добра техника, според Петър Хераков на финала е останало впечатлението, че французите могат много повече. \"Трудно е да преминеш през толкова игрови минути допълнително след редовното време, но хърватите демонстрираха силен дух и характер. Треньорът на Франция подходи хитро, като успя тактически да надиграе своите съперници\", коментира Йордан Грозданов. Според журналистът, успехът на хърватите се дължи на това, че те са спортна нация, като по думите му те \"спортуват регулярно по парковете и улиците\".  Неговият колега Петър Хераков добави, че хърватите са минали през огромен хаос за да стигнат до Световното първенство и футболистите от отбора не са забравили това. Йордан Грозданов допълни, че лидерите на хърватския футбол са повярвали на треньора си и сме станали свидетели на добра симбиоза между тях. Той добави, че се е очаквало повече от африканските отбори и достиженията на шведския отбор също са били изненада. \"Гледайки статистиките, за целия отбор на Хърватия, Лука Модрич е човека с най- много ключови подавания - той доказа че неслучайно е високоценен футболист\", бе категоричен Петър Хераков.", "date": "2018.07.16", "title": "Експерт: Това не бе най-красивото първенство, но пък беше  изненадващо"}
{"url": "https://www.faktor.bg/bg/articles/charat-na-svetovnoto-v-rusiya", "text": "Президентът на Хърватия Колинда Грабар-Китарович се превърна в звездата сред държавните лидери на Световното първенство по футбол. Топлите й прегръдки за отбора, широката усмивка дори след загубата и земното ѝ поведение спечелиха възхищението на публиката. \"Хърватският президент победи. Футболна тениска, дъжд, сълзи, косата ѝ е съсипана, а на нея не ѝ пука\", гласеше коментар в социалните мрежи. Тя присъстваше на повечето от предишните мачове на хърватите, като пътуваше в икономична класа в самолета и приветстваше отбора от трибуните на обикновените фенове, а не на държавните лидери. Грабар-Китарович стана първата жена - президент на Хърватия, през 2015 г. Тогава тя бе и най-младият човек, станал държавен глава – на 46 години. Преди това бе министър по европейските въпроси, външен министър, работила е и в НАТО. Омъжена е за инженера Яков Китарович от 1996 г. и имат син и дъщеря. Тя се определя като вярваща католичка и последовател на традиционните християнски ценности. Въпреки че е против гей браковете, Грабар-Китарович подкрепя семейното съжителство за ЛГБТ двойките, което би им дало същите права като на хетеросексуалните семейства в брак. Според нея това е удачен компромис, освен това публично е заявявала, че би подкрепила сина си, ако той е гей. Грабар-Китарович е защитничка на правото на аборт с мотива, че по-важното е хората да бъдат образовани как да предотвратят нежелани бременности и забраната на абортите няма да реши това. Тя критикува и трудната процедура за осиновяване и иска цялостна реформа на системата, така че за майките и децата да могат да се полагат необходимите грижи. Сексапилът й обаче доведе и до невъзпитани сравнения, след като плажни снимки на порноактриси и на актрисата Коко Остин плъзнаха в социалните мрежи, представяни като лични кадри на Грабар-Китарович. Тя обаче не коментира \"фалшивите новини\", които вече неколкократно се появяваха в интернет, откакто стана държавен глава.", "date": "2018.07.16", "title": "Чарът на Мондиала в Русия"}
{"url": "https://www.faktor.bg/bg/articles/layf-stayl/klyuki/kak-edin-avtomobil-napravi-sobstvenikat-mu-izvesten", "text": "Необикновена кола обикаля България. Автомобилът е обсипан с надписи и послания, оставени собственоръчно от много хора от различни градове. Обиколката се превръща в хит в социалните мрежи.  В средата на обиколката на България – в Разград, по колата на Илиан вече има десетки послания и пожелания. Всичко започва през декември, когато някой с ритник нанася щета върху автомобила му. Тогава му хрумва идеята да напише „един хейтър го направи, да е жив и здрав и Весела Коледа\". Бързо надписите и посланията по автомобила се увеличават и Илиан набира популярност в социалните мрежи. Тогава му хрумва идеята да направи обиколка на страната и започва да пътува. Целта на турнето, шеговито озаглавено \"К'во става хейтъри\" е да покаже колата и всеки желаещ да остави послание на нея, което ще бъде запазено върху боята. Той ще обиколи общо 33 града, в чест на предстоящия му 33-ти рожден ден, който ще отбележи на 2-и август - денят, в който ще приключи и обиколката му в Ямбол. Навсякъде колата с надписите предизвиква голям интерес. След края на турнето Илиан обмисля да издаде и пътепис, в който да разкаже за преживяното по време на пътешествието си.", "date": "2018.07.16", "title": "Как един автомобил направи собственика му известен"}
{"url": "https://www.faktor.bg/bg/articles/kultura/krizata-na-srednata-vazrast-udari-i-deyvid-haselhof-zheni-se-za-30-godini-po-mlada-prodavachka", "text": "\"Спасителят на плажа\" - актьорът Дейвид Хаселхоф, ще се жени за трети път след две седмици за трийсетина години по-младата си годеница Хейли Робъртс, съобщи Контактмюзик.   Сватбата е насрочена за 31 юли в Пулия, Италия. Церемонията ще бъде в тесен кръг. След нея младоженците ще заминат на меден месец на Малдивите. Хейли Робъртс е бивша продавачка. Дейвид Хаселхоф се запознава с нея през 2011 г., когато е съдия в телевизионния конкурс \"Великобритания търси талант\" (Britain's Got Talent). Сгодени са от две години.  Това ще е трети брак за 65-годишния актьор, който дължи популярността си на сериала \"Спасители на плажа\". Той има две дъщери на възраст 28 и 25 години от втората си съпруга Памела Бак, с която се раздели през 2006 г.   Хейли Робъртс е на 37 години. Дейвид Хаселхоф казва, че тя е единствената жена, на която е направил предложение за женитба \"от сърце\", защото я обича. При предишните си бракове се е чувствал по-скоро задължен.", "date": "2018.07.16", "title": "Кризата на средната възраст удари и Дейвид Хаселхоф - жени се за 30 години по-млада продавачка"}
{"url": "https://www.faktor.bg/bg/articles/zam-ministarat-na-zemedelieto-vsyaka-stotinka-poharchena-ot-fermer-zaradi-chumata-shte-se-oschetovodi", "text": "Заместник-земеделският министър Цветан Димитров заяви пред БНТ, че държавата ще спази обещанието да обезщети животновъдите след масовата евтаназия на добитък в Ямболска област. По думите му, в такава тежка ситуация нищо не е достатъчно. \"Аз съм убеден, че каквито и финансови стимули да дадем, надали ще можем да обезщетим тези хора заради стреса, който преживяха\", заяви Димитров. \"Въпреки това в момента имаме извънредни обстоятелства, така че всички ще получат обезщетение за убития добитък. Субсидиите също ще бъдат изплатени в пълен размер. Самите изплащания ще започнат до края на деня\", увери Димитров. ,,Европа трябва да погледне по-обстойно този регион. Това е четвъртата подобна болест, която връхлита този район на България за последните десет години'', коментира той. Според Димитров Българската агенция по безопасност на храните е спазила всички правила, но е сгрешила единствено с подхода си спрямо хората. ,,Трябваше индивидуално да се поработи с всеки един от засегнатите. Пропускът беше в персонален план'', посочи той и допълни, че вероятно има случаи, в които здрави животни биват умъртвявани превантивно. Заместник-министърът обясни още, че долните граници на обезщетенията за стокова овца започва от 190 лв, за агне 140 лв, за шиле 160 лв. За животни под селекционен контрол достига до 300 лв. Помощта de minimis ще бъде увеличена до 42 лв. Има извънредни обстоятелства, за които фермерите не носят вина, така че за 2018 г. те ще получат субсидиите си в пълен размер, допълни Димитров. \"Министърът разпореди всеки разход, всяка стотинка, похарчена от фермера, да се осчетоводи. Така че, очаквам до края на деня да започнат плащанията. Една от животновъдните организации започна и кампания за даряване на животни\", посочи още зам.-министърът.  \"В седем общини имаме възбрана - две в Ямболско и пет в Бургаско. За хората болестта не е опасна, но икономическите щети могат да бъдат огромни\", допълни още зам.-министърът.", "date": "2018.07.16", "title": "Зам.-министърът на земеделието за чумата: Имаме извънредни обстоятелства"}
{"url": "https://www.faktor.bg/bg/articles/hotelskite-tseni-se-vdigat-s-12-1-samoletnite-bileti-s-9-5", "text": "Мсечната инфлация за юни е 0.1%, а спрямо година по-рано - 3.2%, съобщи Националният статистически институт. Спрямо май храните и безалкохолните са поевтинели с 0.6%, алкохолът и цигарите - с 0.1%, облеклото и обувките - с 0.8%. Режийните разноски са нараснали за месец с 0.2%, транспортните услуги - с 2.2%,  От храните най-много са поскъпнали хлябът - с 1.2%, изварата - с 2.5%, млечните масла - с 1.5%, минералната вода - с 1.5%, плодовите сокове - с 1.5%. По-евтино са се продавали каймата - с 1.3%, захарта - с 2.2%, бирата - с 2.9%. Цената на дизеловото гориво се е повишила с 3.7%, на бензин А95Н - с 3.6%, на А98Н - с 2.5%. За месец цените на билетите за международни полети са се вдигнали с 9.5%, услугите по краткосрочно настаняване - с 12.1%, автомобилните застраховки - с 2.6%. С 1.1% по-евтино са се продавали облеклата, с 2.3% - колите втора употреба, с 1.5% - телевизорите.", "date": "2018.07.16", "title": "Инфлация! Хотелските цени се вдигат с 12.1%, самолетните билети - с 9.5%"}
{"url": "https://www.faktor.bg/bg/articles/bezrabotitsata-u-nas-namalyava-prez-yuni-nivoto-e-dostigna-5-7", "text": "През месец юни продължава тенденцията за намаляване на регистрираната безработица в страната, съобщиха от Агенцията по заетостта. През юни нивото на безработица е 5.7%. Най-търсени са били бармани, сервитьори, готвачи, камериери. Бизнесът е имал нужда от работници в добивната и преработващата промишленост, строителството и транспорта; оператори на стационарни машини и съоръжения; продавачи; работници по събиране на отпадъци и сродни на тях; квалифицирани работници по производството на храни, облекло, дървени изделия и сродни на тях; металурзи, машиностроители и сродни на тях и занаятчии; монтажници. Търсени са и помощници при приготвяне на храни; преподаватели; шофьори и др. Административната статистка на Агенцията по заетостта отчита понижение от 0.4 процентни пункта спрямо май 2018 г. и от 1.1 процентни пункта на годишна база, гласи статистиката на АЗ. Регистрираните безработни в края на месеца са общо 188 576, като числеността им намалява с 5.9% спрямо предходния месец. Тя е с 15.9% спрямо година по-рано. Новорегистрираните безработни през юни са 21 898. От тях 1 704 са били неактивни - не са били нито заети, нито учащи, и не са търсили работа. Според информацията, от началото на годината са се активирали 31 903 души. Към тях е приложен целия инструментариум - срещи и презентации с випускниците, завършващи образование, кариерни центрове, дейности на младежки, ромски, трудови медиатори и др. В бюрата по труда насочват вниманието си и към заетите, към учащите и пенсионерите. През юни 818 души от тези групи са били регистрирани като търсещи работа. През юни общо 23 769 души са постъпили на работа. 75.2% от тях са устроени в реалната икономика. В субсидирана заетост са включени 5 886 души за същия месец. От тях 2 720 са по програми, 2 488 - по схеми на Оперативна програма \"Развитие на човешките ресурси\" и 678 - по мерки. През месеца общо 797 безработни се обучават за придобиване на нова квалификация и ключови компетентности. Основно професиите в които се обучават курсистите са в областта на хотелиерството, туризма, строителството. Ключовите компенетности, които развиват са: дигитална, предприемаческа и умения за учене. Заявените работни места на първичния пазар на труда през юни са 17 339, като 83.3% от тях са в частния сектор. Най-голям дял свободни работни места са заявени в преработващата промишленост (30.3%), търговията (14.7%), хотелиерството и ресторантьорството (11.9%), административните и спомагателните дейности (8.3%), операциите с недвижими имоти (6.5%), строителството (5.6%) и др.", "date": "2018.07.16", "title": "Безработицата у нас намалява, през юни се е стопила до 5.7%"}
{"url": "https://www.faktor.bg/bg/articles/ne-se-ochakva-shokovo-poskapvane-na-hlyaba", "text": "Не се очаква шоково поскъпване на хляба заради по-високите цени на тока, природния газ и разходите за транспорт. Това коментира в ефира на Дарик председателят на Националния браншови съюз на хлебарите и сладкарите в България Мариана Кукушева. Бизнесът обаче продължава да настоява за диференцирана ДДС ставка за хляба, която дори може да свали цената за крайния потребител.   \"Хлябът е пазарна стока като всички останали стоки, които се намират на пазара Себестойността на хляба на всеки български хлебопроизводител е абсолютно различна. Тя зависи от много компоненти. Независимо от факта, че трендът на енергийните и транспортни разходи за сега се оказва във възходяща позиция трябва да признаем, че някакво особено повишение на цената на хляба за потребителите не се наблюдава в цялата страна\", каза Кукушева.   \"Цените на енергоизточниците в България са европейски, цената на дизела също е европейска, цената на газа също е европейска. При същото това положение в по-малък грамаж, един хляб в рамките на около 500 гр в Гърция, струва между 2 и 3 евро\", уточни тя.", "date": "2018.07.16", "title": "Съюзът на хлебарите: Не се очаква шоково поскъпване на хляба"}
{"url": "https://www.faktor.bg/bg/articles/vnimanie-serien-ubiets-brodi-iz-aytos", "text": "Ненормалник подхвърля лакомства, напоени с опасна отрова в Айтос, сигнализира за Burgas24.bg притеснена гражданка. Отровени са десетки кучета и котки, повечето от които домашни.   По думите на жената, психопатът хвърля отрова не само в градинките, където освен животни, играят и много деца, но и в дворовете на хората.    „Съжалявам за всички, загубили любимците си. Положението е доста сериозно, защото случаите с отровените животинки са в различни райони на града! Или някой ненормалник обикаля града, или е \"акция\", което е безумно! Трябва да се вземат някакви мерки, за да не стане страшно с някое малко дете. Явно по улиците не му стига, а вече тръгна и по дворовете да обикаля и да трови животинките. Днес едно момиче е намерило котето си с парче салам в устата, тази отрова погубва животинката много бързо“, коментират възмутени айтозлии в социалната мрежа.    „Тази отрова е изключително силна и животинката умира буквално за минути. На парченцата салам, които бяха пръснати около блока, в който живеем, мравки бяха налазили едното парче, дори и те бяха мъртви“.   Припомняме, че миналата седмица, в адски мъки умря малкият джак ръсел Майло, жертва на същия опасен препарат – Ланат.", "date": "2018.07.16", "title": "Внимание: Сериен убиец броди из Айтос!"}
{"url": "https://www.faktor.bg/bg/articles/novini/balgariya/hristo-ivanov-darzhavata-e-bolna-ot-lipsata-na-doverie-na-horata-spryamo-neya", "text": "Не трябва да губим надежда, че страната ни може да бъде достоен член на ядрото на ЕС. Прочетох новината за поканата за банковия съюз и ERM II. Там ясно си личи, че продължава да има недоверие в българските институции от страна на европейските. Това каза в предаването \"Лице в лице\" по БТВ председателят на \"Демократична България\" Христо Иванов. \"Изискванията към нас са на практика един нов мониторинг. Тези изисквания трябваше да бъде изпълнени още след нашето лченство в ЕС. Говоря основно за върховенството на закона. 11 години по-късно ние не сме решили централните проблеми. Има стъпки, но прогрес няма. Ни сме минали една бариера, втора бариера, но не сме си написали домашното. Точно поради това недоверие не ни се дава членство в шенгенската система. Сега ни се каза, че за да влезем в Еврозоната, първо трябва да влезем в банковия съюз и Европейската централна банка да провери всичко у нас. Обществото не вярва на българските власти, българските регулатори, българските чиновници, българската правна система. Обществото вярва на европейските институции. Цялата политическа класа трябва да разбере, че трябва да започнем планово да градим българските институции, за да може обществото да започне да вярва на тях\", категоричен беше Иванов. \"От Европа ни казаха, че трябва да направим още много реформи. Едва тогава ще ни дадат дата за влизане в чакалнята на Еврозоната. По този начин чакалните реално стават три. Време е да започнем да извършваме реални реформи. Българската държава е болна от липсата на доверие на хората спрямо нея\", разкри още той.", "date": "2018.07.16", "title": "Христо Иванов: Държавата е болна от липсата на доверие на хората спрямо нея"}
{"url": "https://www.faktor.bg/bg/articles/novini/balgariya/radev-chumata-e-vlyazla-ot-turtsiya-ekspertite-tryabva-da-obyasnyat-yasno-na-horata-kakav-e-problemat", "text": "Недоверието към институциите е една от слабостите, която констатирахме по  време на днешната среща по повод масовото ликвидиране на животни заради огнището на чума по овцете и козитe в Странджа. Това обясни в студиото на Би Ти Ви министърът на вътрешните работи Валентин Радев. Ние сме първата държава, в която влиза чумата, която идва от Турция. Но как точно е минала тази зараза предстои да изясним. Всички действия на БАБХ са правилни. Чакаме и европейска комисия, която да се произнесе по случая. Най-важното нещо е, че както влязоха мигрантите у нас, така дойде и чумата по преживните животни. Призовах учените и специалистите да кажат дали сме прави или не хората от институциите. Една от мерките, които взехме, е да разкажем каква е истината и правилно ли е било, че тези животни са евтанизирани. Тази зараза няма инкубационен период. Това се случва за първи път и на БАБХ й падна от небето тази зараза. Опитваме се да съберем експертизата. Желанието ни е да успокоим хората, като им обясним какъв е проблемът. Трябва да бъде обяснен рискът – както пред нас, така и пред хората, коментира още Радев.  Той посочи, че днес са взети спешни мерки – обещетяване на потърпевшите от чумата стопани, проверки на месото, което се внася в страната, проверки на ТИР-овете, които пренасят различни храни пр. Разпорено е още на всички кметове да се ограничат събори и празници, събирането на много хора, защото и те може да са потенциални преносители на тази зараза, обясни вътрешният министър.", "date": "2018.07.16", "title": "Радев: Чумата е влязла от Турция, експертите трябва да обяснят ясно на хората какъв е проблемът"}
{"url": "https://www.faktor.bg/bg/articles/nereglamentirana-targoviya-balgari-i-turtsi-e-prichina-za-zarazata-v-stradzha", "text": "Нерегламентирана търговия между български и турски гражданин е причината за появата на чума по животните в Странджа, съобщи в Несебър вицепремиерът Валери Симеонов, предаде БНР. Той е подал сигнал в ДАНС за нарушението. „Човешки фактор е причина за разпространението на болестта“, констатира Симеонов. „Не е възможно животни, преминали през българо-турската граница да са разпространили заразата, защото построената ограда спира достъпа им\", каза вицепремиерът Валери Симеонов. \"Подал съм сигнали в ДАНС за разследване на огнищата, подал съм информация как са се появили и така нататък, всичко това е намеса на човешкия фактор. Вероятно ще лъсне истината каква е, аз я знам каква е, става въпрос за пренасяне на зараза с цел лични печалби\", обяви той. \"Унищожаването на животните е неизбежна мярка\", заяви още вицепремиерът Симеонов. И пробва да успокои страстите, като увери, че държавата се опитва наднормативно да компенсира нанесените вреди и щети на стопаните, тоест, да отпусне извън полагащите се размери, които чухме от министъра на земеделието, че са 150 лв. за животно и 225 за такова, което е под селекция. подчерта той. \"Продажбата на животни е довела до разпространението на заразата\", твърди Валери Симеонов. \"Това се получи, защото не бяха спазвани мерките. Не бяха спазвани от граждани на Република България, които тръгнаха, като разбраха, че животните могат да бъдат изтрепани, почнаха да ги товарят да се опитват да ги продават в близките общини на ниска цена\", разкритикува местните стопани лидерът на НФСБ.", "date": "2018.07.16", "title": "Симеонов: Нерегламентирана търговия между българи и турци е причина за заразата в Странджа"}
{"url": "https://www.faktor.bg/bg/articles/pametnik-na-kulturata-se-sruti-v-smolyan", "text": "Рухна къща в Смолян, която е паметник на културата. Старинната постройка в кв. Долно Райково се срути след множество писма до наследниците да я реставрират, обезопасят или разрушат, уточняват от Общинската администрация. При падането на руините е засегната съседната къща, за която също има риск от разрушаване. Екип на общината разчиства днес терена, тъй като отломки от вековната сграда се срутили върху пътното платно. Къщата в родопски стил е възстановена преди години с общински средства, но дори след стабилизирането наследниците не са продължили укрепването, посочват от Общината. Последните предупредителни писма към собствениците са били с разпореждане да се пристъпи към отстраняване на опасните руини. Намиращата се в съседство реставрирана къща е със засегнати строителни елементи след рухването, а обитателите са обезпокоени от опасността от ерозиране на конструкцията.", "date": "2018.07.16", "title": "Паметник на културата се срути в Смолян"}
{"url": "https://www.faktor.bg/bg/articles/novini/balgariya/anketa-shte-zashtiti-li-donald-tramp-na-sreshtata-si-s-vladimir-putin-es-i-nato", "text": "Ще защити ли Доналд Тръмп на срещата си с Владимир Путин ЕС и НАТО? Да Не Нямам мнение", "date": "2018.07.16", "title": "Анкета: Ще защити ли Доналд Тръмп на срещата си с Владимир Путин ЕС и НАТО?"}
{"url": "https://www.faktor.bg/bg/articles/mateo-rentsi-iska-otmyana-na-sanktsiite-sreshtu-rusiya", "text": "Италианският вицепремиер и министър на вътрешните работи Матео Салвини, който е и лидер на крайнодясната партия \"Лига\", заяви днес в Москва, че иска наложените на Русия санкции да бъдат отменени до края на годината, предаде Франс прес, цитирана от БТА. Салвини е на посещение в руската столица, където заяви че иска \"да убеди възпитано и с помощта на цифри\" европейските си партньори да прекратят икономическите санкции, които са в сила от анексирането на Крим от Русия през 2014 г. Салвини не каза, че ще наложи вето на евентуално удължаване на европейските санкции, но увери, че „не изключва нито една опция“ за постигане целите си. „Италия е европейската страна, пострадала най-много от санкциите срещу Русия\", подчерта той и допълни, че иска да се открият нови възможности за икономическо сътрудничество между малките и средните предприятия в двете страни. Новият италиански премиер Джузепе Конте даде вече да се разбере през юни, че страната му е склонна наложените на Русия икономически санкции да бъдат преразгледани. От няколко месеца Италия се опитва да постигне в ЕС ако не пълно отменяне, то поне облекчаване на санкциите. „Абсолютно законно е Русия да седи на масата на големите\", заяви Салвини, имайки предвид  завръщане на страната в групата на най-развитите индустриални държави - сега Г-7. Той изрази задоволство от срещата между руския президент Владимир Путин и американския му колега Доналд Тръмп днес в Хелзинки. Матео Салвини посети Русия преди да влезе в правителството. Той нееднократно е изразявал симпатията си към страната и нейния президент. В Москва той гледа финалния мач от Световното първенство по футбол вчера, а днес се срещна с представители на руския Федерален съвет за сигурност. С тях той говори за възможностите за сътрудничество в \"борбата срещу ислямския тероризъм\" и \"незаконната имиграция\" - две от най-важните теми за новото италианско правителство. Единственото решение за мигрантската криза в Европа е връщането на всички спасени в Средиземно море мигранти в Либия, заяви Салвини, цитиран от ДПА, на пресконференция в руската столица, предавана на живо в профила му във Фейсбук. Целта е да се променят правилата и либийските пристанища да станат сигурни, добави той. Би трябвало да ги спасяваме, да им оказваме помощ и грижа, да ги нахраним и да ги връщаме там, откъдето идват. Малко по малко Европейският съюз трябва да се самоубеди, че това е единственото решение за излизане от тунела, добави той. Салвини каза, че мигрантите би трябвало да могат да подават молба за убежище в Европа от Африка и само тези, които отговарят на условията, да бъдат допуснати в ЕС. Салвини съобщи също, че италианският премиер ще посети Русия и ще се срещне с президента Путин през втората половина на октомври.", "date": "2018.07.16", "title": "Матео Салвини иска отмяна на санкциите срещу Русия, плаши с вето"}
{"url": "https://www.faktor.bg/bg/articles/novini/balgariya/ninova-se-hvarli-v-dalbokoto-poemam-otgovornost-che-tova-sa-zdravi-zhivotni-i-epidemiyata-nyama-da-se-razrasne", "text": "Пременена в ярко червено, лидерката на БСП Корнелия Нинова се хвърли в дълбокото и - след като  6 часа вися в засегнатите от чума райони и спря евтанизирането на животни, заяви, че поема отговорност, ако избухне епидемия.  \"Няма никакви доказателства, че това е чума. Няма доказателства, че  животните са болни от чума. Полицаите нямат заповеди да влизат в домовете на хората, а влизат посред нощ и избиват животни. Няма информираност на хората\", каза Нинова в предаването \"Още от деня\" по БНТ. Според нея хората не изнасяли тайно в багажниците животни, въпреки че водещата я контрира, че има такива конкретни случаи.  \"Като разгледахме документите на Министерство на земеделието, малките съмнения дали има чума стават големи. Инкубационният период отдавна е минал. Минал е и периодът за настъпване на смърт, а смъртни случаи няма. Няма обявени огнища в европейската част на Турция, пише в становище българското правителство.  Нито едно от убитите животните не е имало симптоми за това заболяване, смъртността е нула.  При убиването и загробването на животните също не са установени симптоми за тази болест\", изреди Нинова.  По думите на Корнелия Нинова не била направена проба в препоръчаната от земеделското министерство лаборатория във Франция. Според министърът на земеделието обаче пробата е изпратена именно там и именно там е установена болестта.  Шефката на БСП обаче настоя за втора проба. Според нея евтанизираните и заровени животни в момента се изравяли - от кучета и хора.  Корнелия Нинова се изкара герой и заяви, че била предотвратила граждански бунт в засегнатите села.  \"Не отидох там, за да създавам политически привкус. Отидох, защото хората ми пратиха смс-и и ми се обадиха да отида. Шест часа разговарях с полицията и с хората. Оставям двама депутати на левицата и ще се редуваме, за да пазим хората и животните им.  Ако не бяхме отишли, щяха да избият още животни. Хората ми казват Не си тръгвай, защото те ще избият животните\", каза Нинова. На конкретния въпрос дали ще поеме отговорност, ако се окаже, че животните са наистина болни, тя каза: \"Поемам отговорност на база изнесените факти\"", "date": "2018.07.16", "title": "Нинова се хвърли в дълбокото: Поемам отговорност, че това са здрави животни и епидемията няма да се разрасне"}
{"url": "https://www.faktor.bg/bg/articles/novini/svyat/do-dano-chistkata-na-korumpiranite-ostavi-albaniya-bez-konstitutsionen-sad", "text": "Процесът на чистки в съдебните институции и полицията в Албания от корумпирани личности или лица, които са били или са част от престъпни структури, остави страната без Конституционен съд. Това коментира скопското електронно издание A1 On, цитирано от Фокус.  Последният, който бе освободен от поста си, бе Гани Диздари, за когото Независимата комисия за проверка установи, че са налице „проблеми, когато става дума за неговия имот и почтеност като личност“. Конституционният съд въвлече съдебната система в институционална и конституционна криза, която сериозно навреди на стремежите на Албания за членство в Европейския съюз, констатира вестник „Шекули“. Изданието припомня, че поради „отсъствието“ на тази институция е невъзможно да бъде установено дали приетите от парламента закони не са противоконституционни.  Единственото „спасение“ е президентът Илир Мета, който може да блокира приетите законодателни актове, подчертава изданието. Конституционният съд се състои от девет членове, трима от които са назначени от държавния глава, а останалите се избират от парламента и Върховния съд на Албания.  Съдиите на Конституционния съд имат деветгодишен мандат без право на преизбиране. Още в началото на процеса на чистки, около 500 служители на реда доброволно напуснаха служба, представяйки декларации за тяхното материално положение – преди и след встъпване в длъжност. Около осем хиляди техни колеги обаче не направиха това. П", "date": "2018.07.16", "title": "До дъно: Чистката на корумпираните“ остави Албания без Конституционен съд!"}
{"url": "https://www.faktor.bg/bg/articles/tramp-otnosheniyata-ni-byaha-tolkova-loshi-no-tova-se-promeni-predi-4-chasa", "text": "Предишните американски президенти са били глупаци и никой не бива да се съмнява в победата му на изборите през 2016 г. - това бе посланието на президента на САЩ Доналд Тръмп на съвместната пресконференция след края на първите работни преговори с руския му колега Владимир Путин. \"Отношенията ни никога не са били толкова лоши, но това се промени преди четири часа\", каза той, а на въпрос от репортери дали Русия \"изобщо е отговорна за нещо\", отвърна: \"Държа отговорни и двете държави. Мисля, че САЩ се държаха глупаво, всички се държахме глупаво, всички сме виновни.\" Доналд Тръмп повтори на няколко пъти и емоционално тази теза, критикувайки разследването на специалния прокурор Робърт Мюлър за руската намеса в американския политически живот и изборите от 2016 г. Той използва случая да припомни, че е победил \"лесно\" Клинтън, да настоява, че не е имало никакво сътрудничество на кампанията му с Москва и че няма и доказателства на тази теза. Разследването е бедствие за страната, каза Тръмп, според когото то е \"нелепо\". Засега в него няма нищо свързано с кампанията и нямам търпение да видя ще има ли такова, добави той. Путин бе попитан от \"Ройтерс\" защо американците и Тръмп би трябвало да му вярват, имайки предвид доказателствата на спеслужбите на САЩ. Вместо него първо отговори Тръмп, хвърляйки отговорността върху демократите и разочарованието им от загубата на изборите. Руският президент отвърна след него: \"Относно това на кого да вярвате и на кого не – откъде ви дойде идеята, че той ми вярва и аз му вярвам? Той защитава интересите на САЩ, а аз на Руската федерация. (...) Дайте ми един факт, неоспоримо доказал участието ни. Няма и един.\" Думите му идват само 48 часа, след като екипът на Мюлър директно и поименно обвини 12 руснаци за агенти на Главнотго разузнавателно управление на руската армия (ГРУ) за намеса в изборите. В заемащото десетки страници обвинение се съдържат такива подробности за тях и структурата, в която работят, че американската преса се запита дали руснаците вече не се чудят какво всъщност не знаят в САЩ за тяхната дейност. Тръмп обясни, че двамата са говорили за руската намеса, защото било най-добре това да се обсъди на живо и че Путин твърдо отрича да е имало такава. На въпрос дали притежава компрометиращи материали по отношение на американския президент, руският държавен глава отвърна, че не е бил информиран за присъствието на Тръмп – тогава частно лице в Русия. Но не отрече наличието на компромати. По отношение на разследването на Мюлър, Тръмп обяви, че Путин е направил \"невероятно предложение\" - американските разследващи да работят заедно с неговите хора. Руският държавен глава коментира това с думите: \"И аз съм бил разузнавач и знам как се правят досиета. Това първо. Второ, вярвам, че Русия е демократична държава и се надявам, че не отричате това за САЩ. Вярвате ли го? Ако да – тогава заключението в този спор може да бъде направено само от процес, от съда, не от изпълнителната власт.\" Разследващата комисия може да изпрати в Русия искане да разпита заподозрените съгласно \"ефективно работещият\" договор за взаимопомощ по наказателни дела, каза още Путин. \"Сътрудници на нашите прокуратура и следствени органи могат да проведат тези разпити и да изпратят съответните материали в САЩ, допълни той с уточнение, че не знае подробности за обвиненията. Нещо повече, продължи руският президент - можем да направим още една насрещна крачка и да допуснем офицални представители на САЩ, включително от тази комисия на господин Мюлър, да присъстват на тези разпити. Но в този случай безусловно ще поставяме въпроса тези действия да бъдат взаимни - ще очакваме от американската страна да разпита в присъствието на наши следователи официалните лица, включително от спецслужбите на САЩ, които ние подозираме в извършване на незаконни действия на територията на Руската федерация.\" (източник: Дневник, БТА )", "date": "2018.07.16", "title": "Тръмп след срещата с Путин: Отношенията ни с Русия бяха толкова лоши, но това се промени преди 4 часа"}
{"url": "https://www.faktor.bg/bg/articles/ikonomika/biznes/-noye-tsyurher-tszytung-idva-krayat-na-balgarskiya-lev", "text": "България възнамерява да влезе едновременно в Механизма на обменните курсове ERM II и в европейския Банков съюз, пише „Дойче веле” (Deutsche Welle), цитирайки „Нойе цюрхер цзйтунг” (Neue Zürcher Zeitung).  ERM II е един вид преддверие към еврото. Той обвързва валутата на страната-кандидатка за влизане в еврозоната, като са възможни отклонения от най-много +/-15% от курса на еврото. Това продължава поне 2 години. Фактът, че България едностранно е обвързала лева с еврото, не променя с нищо този срок. Все пак трябва да се отбележи, че страната вече 21 години запазва стабилен валутен курс спрямо еврото от 1,95583 без никакви отклонения. Това, както и валутните резерви, възлизащи на 23,51 млрд. евро (45,97 млрд. лв.), всъщност правят лесно за България да изпълни най-трудното условие за приемане в еврозоната.  В случаят обаче ситуацията се различава малко от тези за предходните държави, кандидатстващи за валутния съюз. Защото днес кандидатите за присъединяване към еврозоната трябва да са и част от Банковия съюз - задължително условие преди въвеждането на еврото. Членството в него означава, че Европейската централна банка (ЕЦБ) във Франкфурт на Майн и Единният съвет за преструктуриране (ЕСП) в Брюксел ще засилят надзора над банковия сектор в България. А страната ще може да въведе еврото не по-рано от 2022 година. България иска еврото и на хартия нищо не говори против това: бюджетът е балансиран, а държавният дълг е под 30% от брутния вътрешен продукт - един от най-ниските въобще в Европейския съюз, посочва „Зюддойче цайтунг” (Süddeutsche Zeitung) . Страната се справя добре и по отношение на инфлацията и дългосрочните лихви. С това България изпълнява тъй наречените критерии за конвергенция. Но, преди да бъде приета в еврозоната, тя ще трябва да докаже още нещо. Според Европейската комисия, България трябва да подобри своята производителност - отделно от изпълнението на критериите за членство в Банковия съюз, който беше създаден след избухването на кризата с еврото и не е част от Договора от Маастрихт. Въпреки това България трябва да хармонизира националното си законодателство с европейските правила, което ще бъде подложено на проверка от ЕЦБ. Очаква се това да отнеме около една година. Но повече от 10 години след приемането си в ЕС България продължава да е най-бедната страна в него, която има и сериозен проблем с корупцията. Брутният продукт на глава от населението е около 7 хиляди евро. За сравнение в Германия той е 42 хиляди евро, а в Люксембург - цели 103 хиляди евро.  Според изследване, проведено от социологическия институт „Kantrar Emnid”, 42% от германците подкрепят идеята в средносрочен план България да бъде приета във валутния съюз. В същото време 40% от анкетираните се обявяват против въвеждането на еврото в източноевропейската страна. Най-голямо е одобрението за приемането на България в еврозоната сред избирателите на Левицата (59%) и на Социалдемократическата партия (57%). Най-слаба е подкрепата при избирателите на „Алтернатива за Германия” – 25%, и ХДС/ХСС – 35%.", "date": "2018.07.16", "title": "„Нойе цюрхер цзйтунг”: Идва краят на българския лев"}
{"url": "https://www.faktor.bg/bg/articles/100-godini-sled-kasapnitsata-potvardiha-avtentichnostta-na-telata-na-ruskoto-imperatorsko-semeystvo", "text": "Комплексни молекулярно-генетични експертизи потвърдиха, че останките, открити през 1993 и 2007 г. край руския град Екатеринбург, са на бившия император Николай Втори, членовете на семейството му и на лица от обкръжението им. Това съобщи Следственият комитет на Русия, предаде ТАСС, цитирана от БНР. На 17 юли се навършват 100 години от разстрела на царското семейство в Екатеринбург. В Москва показват коли на последния руски император (ВИДЕО) Седем от общо 11-те открити фрагмента отговарят на семейната група - майка, баща, четири дъщери и един син. Съпоставянето на генетичните профили от костните останки с проби, взети от живеещи в наши дни роднини на семейство Романови и по бащина, и по майчина линия потвърждават, че останките принадлежат на Николай Втори и членове на семейството му, посочва федералното следствие. Съпоставка с останките на Александър Трети - баща на Николай Втори, също показва, че става дума за останки на баща и син.", "date": "2018.07.16", "title": "100 години след касапницата! Потвърдиха автентичността на телата на руското императорско семейство"}
{"url": "https://www.faktor.bg/bg/articles/babh-izbyagvaneto-na-predvaritelen-razgovor-sas-stopanite-e-narochno-tarsen-efekt-za-da-ne-kriyat-dobitak", "text": "Евтаназията на животни в Ямболско заради риск от чума е единствената възможна мярка при създалата се ситуация и липсата на комуникация със стопаните е нарочно търсен ефект, за да не крият добитък. Това каза пред Би Ти Ви директорът на Българската агенция за безопасност на храните (БАБХ) Дамян Илиев. Той отхвърли твърденията, че е разпоредил масовата евтаназия, преди да станат готови резултатите. \"Нашето изследване е на 19 юни. На 23 юни изпращаме същата проба в референтна лаборатория и на 23 юни получаваме потвърждение. На 25 юни е издадена заповед\", обясни той. Илиев посочи, че е видял болни животни, а заболяването е такова, че невинаги се развива клиника. Затова и е било решено да се избият всички стада, които може да са били в контакт с болни животни. На въпрос защо агенцията преди месеци е издала ръководство за борба с чумата, което сега не спазва, той отговори, че документът е написан за случаи, в които няма такъв голям риск от разпространение на вируса: \"Практическото ръководство в момента не е състоятелно.\" В ръководството на БАБХ се посочва карантината като метод за ограничаване на заразата, а евтаназията се препоръчва само при поразени от чумата животни. По думите на Илиев никъде карантината не се прилага като метод за борба със зарази – макар да я има в практическото ръководство. Илиев подчерта, че БАБХ действа в синхрон с европейския орган по безопасността на храните и санитарния контрол. \"Смятам, че може би спасяваме бизнес за над 1 млрд. Създаваме впечатление, че на агенцията може да се вярва от всички, които търгуват с България\", заяви той. По-късно агенцията съобщи, че мисията на Главна дирекция Sante вече е в България, за да проверява работата на БАБХ, което ще продължи 5 дни. Очаква се седмица по-късно експертите да изготвят доклад с резултатите от проверката. По думите му е имало \"разбалансирана история\" с комуникацията със стопаните, но \"когато се прилагат тези мерки с евтаназията, собствениците не се предупреждават, защото има много случаи, в които се опитват да спасяват животни. Вчера заловихме животни, изнасяни в багажници, застрашена е сигурността на страната\". Министърът на земеделието Румен Порожанов не е искал оставката на шефа на БАБХ, но той повтори, че е готов да си я подаде.", "date": "2018.07.16", "title": "Дамян Илиев: Изнасят заразени животни в багажници, застрашена е сигурността на страната"}
{"url": "https://www.faktor.bg/bg/articles/fandakova-saobshti-za-vandalizam-na-okolovrastnoto", "text": "29 от новозасадените дървета покрай Околовръстния път станаха обект на вандализъм, съобщи във Фейсбук кметът на София Йорданка Фандъкова. Експерти  са намерили дърветата прерязани ниско в основата. В момента се прави разследване по случая, информира тя и изрази надежда, че камерите на близкостоящите търговски обекти ще помогнат за бързото идентифициране на извършителя на това грозно деяние, така че той да понесе последствията, регламентирани от Закона.", "date": "2018.07.16", "title": "Фандъкова съобщи за вандализъм  на Околовръстното"}
{"url": "https://www.faktor.bg/bg/articles/ek-zapochva-proverka-dali-e-uprazhnyavan-politicheski-natisk-varhu-sadiya-u-nas", "text": "Европейската комисия ще проследи твърденията за упражняван политически натиск върху съдия от българския Върховен касационен съд. Това съобщи еврокомисарят по правосъдието Вера Йоурова.  Запитана дали е наясно с темата в България, където въпросният съдия изнася реч, където се казва, че е подложен на политическа атака, а семейството му – на тормоз, защото не изпълнява политически поръчки, комисар Йоурова отговори: \"Това е нещо ново, нямам официална позиция по въпроса. Случаят ще бъде проследен от Комисията отблизо\".", "date": "2018.07.16", "title": "ЕК започва проверка дали е упражняван политически натиск върху съдия от ВКС"}
{"url": "https://www.faktor.bg/bg/articles/nova-tapa-v-sofiya-ot-dnes-zapochva-remontat-na-bulevard-pencho-slaveykov", "text": "От днес частично се затваря движението по столичния булевард \"Пенчо Славейков\". Причината - изграждането на подлез и входове към метростанцията на Медицинска академия. Ремонтите ще продължат до края на септември, съобщава Радио София. Движението по  бул. \"Пенчо Славейков\" ще бъде стеснено. Затваря се изцяло участъкът при кръстовището с ул. \"Георги Софийски\", а за автомобилите, които се движат от бул. \"Витоша\" към Пирогов и обратно е осигурен обходен маршрут. \"Възползваме се от това, че заради метрото там се затваря, за да започнем и цялостна реконструкция на бул. \"Пенчо Славейков\" от \"Прага\" до бул. \"Витоша\", обясни кметът на столицата Йорданка Фандъкова. До четвъртък ще бъде пуснато движението по разширения вече булевард \"Тодор Каблешков\", веднага след което работните дейности ще се преместят на бул. \"Монтевидео\".", "date": "2018.07.16", "title": "Нова тапа в София - от днес започва ремонтът на булевард \"Пенчо Славейков\""}
{"url": "https://www.faktor.bg/bg/articles/spetsaktsiya-v-plovdiv-gdbop-zadarzha-chetirima", "text": "Четирима души бяха арестувани и обвинени за изработката на скимиращи устройства за събиране на информация от кредитни и дебитни карти и изготвяне на неистински платежни инструменти.  Те са арестувани при спецакция в Пловдив, съобщиха от пресцентъра на МВР. Според събраните до момента доказателства групата е била активна от януари 2017 г., като в селище недалеч от Пловдив оборудвали и „цех” с напълно затворен цикъл, посочват от силовото министерство. На 13 юли 2018 г., при операцията на ГДБОП и Специализираната прокуратура по задържането им са открити компютри с програми за обработка и съхранение на информация, изтеглена неправомерно от банкови карти, пластики, лайсни с микрокамери и захранващи батерии за събиране на данни, слотове и клавиатури за банкомати, ПОС-терминали с батерии, платки с различни накрайници и множество други веществени доказателства. В същото помещение са открити и голямо количество български и чужди документи (паспорти, лични карти, талони за автомобили, бланки на визи и стикери). Открити са и заготовки за лични документи, без нанесени на тях имена и други данни, както и без поставени снимки. Двама от арестуваните са с парични гаранции от по 70 000 лв., а другите са със съответно 100 000 лв. и 150 000 лв. Работата по случая продължава.", "date": "2018.07.16", "title": "Спецакция в Пловдив, ГДБОП задържа четирима"}
{"url": "https://www.faktor.bg/bg/articles/dozhivoten-zatvor-za-ubietsa-na-nikita-izhvarlen-v-kufar-v-r-iskar", "text": "Доживотен затвор без право на замяна получи руснакът Герман Костин. Той бе признат от Софийския градски съд за виновен за това, че през февруари 2015 г. е убил 5-годишния Никита Плотников, след което скрил трупа в куфар и го изхвърлил в река Искър. Тялото на детето бе открито след повече от месец край софийското село Пасарел. Няколко седмици по-рано край Приморско бе открит трупа и на майката на Никита - Анна Леонтиева. До момента обаче Костин така и не е обвинен за смъртта й.  Присъдата не е окончателна и може да бъде обжалвана.", "date": "2018.07.16", "title": "Доживотен затвор за убиеца на Никита, изхвърлен в куфар в р. Искър"}
{"url": "https://www.faktor.bg/bg/articles/obshtestvo/ulitsata/obmislyat-nakazatelna-otgovornost-za-roditeli-koito-spirat-detsata-si-da-uchat", "text": "Промени в Наказателния кодекс ще бъдат обсъдени в началото на следващия парламентарен сезон относно родителите, които лишават децата си от образование. Това заяви пред журналисти в Ловеч заместник-министърът на образованието Деница Сачева, съобщава dir.bg. Тя участва в семинар във връзка с Плана за действие за изпълнение на Стратегията за образователна интеграция на деца и ученици от етническите малцинства(2015-2020). \"Ако родител уврежда детето си физически, той носи наказателна отговорност, но ако го лишиш от образование също е форма на увреда\", каза Сачева. Предложението е част от мерките на правителството за връщане на децата в клас. Заместник-министърът добави, че се въвеждат допълнителни часове за изучаване на български език, тъй като 20 процента от децата в България не говорят или слабо говорят български език. Тези часове ще бъдат задължителни и ако не се посещават, ще бъдат налагани глоби на родителите, които ще се събират от общините, съвместно с НАП. \"Трябва да започнем да гледаме на тези проблеми с по-различен подход, включително и с включване на възможности за обучение по дигитални технологии, защото това също е начин да привлечем интереса, да задържим вниманието, да направим училището по-привлекателно за децата от малцинствените групи\", заяви Сачева. Тя припомни, че от Европейската комисия са одобрени два големи проекта. Единият е за 80 милиона лева, а другият за 105 милиона лева, насочени към детските градини и училищата за допълнителни дейности по български език, по интереси - всичко, което е необходимо децата да бъдат привлечени и да останат в клас по-дълго време. Над хиляда екипа в цялата страна са успели да върнат в клас над 22 хиляди деца от 206 хиляди. Обходени са почти 214 хиляди адреса, на които са издирвани около 190 хиляди деца. Малко повече от половината са в чужбина. Форумът в Ловеч бе открит от заместник-министъра, кмета на община Ловеч Корнелия Маринова и началника на Регионалното управление на образованието Еленко Начев. В продължение на два дни експерти от министерството и от регионалните управления на образованието в страната ще обсъждат конкретни мерки и трудности, които срещат с образователната интеграция на малцинствата. Всеки ще споделя опита си от съответната област.", "date": "2018.07.16", "title": "Обмислят наказателна отговорност за родители, които спират децата си да учат"}
{"url": "https://www.faktor.bg/bg/articles/porozhanov-chuma-ima-dokazvat-go-laboratornite-izsledvaniya", "text": "Опозицията има право да търси отговорност и отговори на въпросите, но трябва да говорим по същество. Чума има и тя е потвърдена от всички лабораторни изследвания. Това коментира в ефира на БНТ земеделският министър Румен Порожанов, който отговори на обвиненията на лидера на БСП Корнелия Нинова, че към момента няма доказани случаи на чума по животните и неправомерно се евтанизират преживни животни.  \"Днес се проведе първо заседание на оперативния щаб. Взехме решение утре да се срещнем с всички председатели на парламентарните групи в НС, за да обясним ясно и точно цялата ситуация. Надявам се г-жа Нинова дойде, а не само да хвърля обвинения в медиите. Мерките са ясни - при доказване на чума трябва да има евтанизиране на животните. Не мисля, че от БАБХ са предприели неадекватни мерки. Напротив. Реакцията им е абсолютно адекватна. Не може да чакаме някои животни да започнат да се разболяват и да умират, за да започнем да действаме. Няма ваксина срещу тази болест. Ние сме първата държава от ЕС, в която се разпространява тази чума и е нормално европейски чиновници да дойдат и да се запознаят със ситуацията\", категоричен беше Порожанов.  \"Нашата цел е да спрем разпространяването на болестта. Знаех за действията на БАБХ. Направени са срещи на областно ниво с кметове и фермери. Може би БАБХ са допуснали грешка, че не са обяснали достатъчно добре, че всички животновъди ще бъдат обезпечени. Тук има липса на комуникация. Днес вече насочихме първите пари за селата Кости и Воден. Обезщетенията ще са адекватни\", обеща министърът.  \"Някой се опитва да нагнетява напрежението. Нормално е да има обществено недоволство, защото евтанизирането на животни не е най-приятното нещо. Разбирам баба Дора, но животните й ще бъдат евтанизирани. Такива са правилата. Тя ще бъде обезщетена напълно. Не мога да кажа в кои други села предстои евтанизация. Ще изчакам одита и тогава ще преценя за оставката на директора на БАБХ\", завърши Румен Порожанов.", "date": "2018.07.16", "title": "Порожанов: Чума има, доказват го лабораторните изследвания"}
{"url": "https://www.faktor.bg/bg/articles/politika/hlyab-i-pasti/eh-maloumnitsi-nyama-li-koy-da-vi-naraga-v-zabite-stomanenite-yuzdi-na-bolshevishkiya-teror", "text": "Голям грях сториха западните политици когато не разкриха престъпната природа на комунизма. Похарчиха нечувано количество национално богатство за въоръжение срещу заплахата от сталинска атака срещу свободния свят, Чърчил държа речи във Фултън за Желязната Завеса, десетки години се поддържаше и още се поддържа ядрен потенциал срещу кагебейските престъпници и въпреки това-ядец! Никой не иска да говори ясно и откровено срещу комунизма като много   много по-продължително от фашизма на Мусолини и много по-опасно от 12-те години на Хитлер. Че Путя е вече 18 години на власт и го е докарал дотам, че отново издигат паметници на Сталин из пустошта на болшевишката империя! Защо е тази адмирация на комунизма всред образованите леви на Запад? Какво прави сталинизма толкова привлекателен за тях и защо така лесно оправдават неговите чудовищни престъпления и защо толкова лесно ги игнорират и забравят? Междувременно пишат дисертации и се хранят от “антифашизъм” и преследват въображаеми нацистки остатъци в мисленето на хора, които изобщо нямат и идея за такова мислене и преследват все още живият Хитлер в джунглите на Амазония, както впрочем търсят и мощите на споминалият се от преяждане Елвис Пресли. Ех, малоумници, преструващи се на западна интелигенция, няма ли кой да ви наръга в зъбите  та да престанете със своите антикапиталистически стенания и мазохистичен копнеж по мустакатият, който  уж ви бил освободил от гнета на хитлеризма. Че това ли беше за вас наистина заплахата? Знаете ли колко истински интелигенти уби Сталин? Колко таланти, колко такива очилатковци като Исак Бабел и прочие? Think about it!", "date": "2018.07.16", "title": "Ех, малоумници, няма ли кой да ви наръга в зъбите стоманените юзди на болшевишкия терор"}
{"url": "https://www.faktor.bg/bg/articles/karayancheva-i-radev-v-doma-na-bosiya-nastoyavat-da-spre-gladnata-stachka", "text": "Животът е над всичко и тази гладна стачка трябва да спре, отсече председателят на Народното събрание Цвета Караянчева, след като повече от час тя и министърът на вътрешните работи Валентин Радев чакаха на нарочна среща в НС Николай Колев-Босия. \"На няколко пъти съм водила кореспонденция и съм му обяснявала, че това, което можем ние от НС да направим, не може да удовлетвори неговите искания\", заяви пред медиите Караянчева. Тя припомни, че го е очаквала още в деня на отворените врати - в събота, когато се е срещнала с над 4500 граждани. \"Отивам с твърдото съзнание да убедя г-н Колев да прекрати тази стачка, защото за живота не може да има никакви пазарлъци. Трябва да има наистина отговорно отношение. Аз имам такова!\", отсече тя. Двамата с министър Радев се отправиха към дома му в столичен квартал, за да го уговорят лично да спре да гладува, посочва Канал3. Караянчева обясни, че е поканила и вътрешния министър заради сигналите, които има да му представи. По думите на самия Радев пък те са били разгледани вече от Инспектората на МВР миналия петък. Заедно с министър и председател на НС има и медицински екип на Правителствена болница, който да го поеме. Караянчева ще предложи на Босия сформирането на временна парламентарна комисия, която да се занимае с неговите сигнали за корупция с шофьрски книжки в ДАИ. \"Той да изложи всички факти и обстоятелства, които има\", обясни Караянчева. И обеща в комисията да участват негови хора и неправителствени организации. По думите й няма как да се разпусне парламентът, защото \"няма нищо по-демократично от изборите\".  \"Този парламент е избран от над 2,5 млн. бълг. граждани\", припомни парламентарната шефка. Петнайсетина минути по-късно след изявлението срещата започна, а медиите останаха да чакат до входа в жк \"Борово\", където живее Николай Колев-Босия.", "date": "2018.07.16", "title": "Караянчева и Радев на крака при Николай Колев - Босия, настояват да спре гладната стачка"}
{"url": "https://www.faktor.bg/bg/articles/tsvetanov-organizira-kragla-masa-za-postignatoto-ot-evropredsedatelstvoto", "text": "Председателят на Комисията по вътрешна сигурност и обществен ред в Народното събрание Цветан Цветанов организира утре, 17 юли, кръгла маса на тема \"Постигнатото в областта на вътрешните работи по време на Българското председателство на Съвета на Европейския Съюз\", съобщиха от пресцентъра на парламента. Събитието ще се състои във вторник от 10.00 часа в зала \"Изток\" на Народното събрание. В рамките на кръглата маса ще бъде направен обзор на акцентите от работата на МВР по време на Председателството, включително постигнатото по законодателните досиета на европейско ниво, политиките на миграция и убежище, граничния контрол, борбата с трафика на хора, международното полицейско сътрудничество и други. Специален гост и говорител на кръглата маса ще бъде д-р Михаел Шпинделегер, който е генерален директор на Международния център за развитие на миграционната политика. В събитието ще участват още представители на МВР, на неправителствения сектор, на Държавната агенция за бежанците при Министерски съвет, на Националната комисия за борба с трафика на хора, на международни организации в областта, както и представители на дипломатическия корпус в България, народни представители от ресорните комисии.", "date": "2018.07.16", "title": "Цветанов организира кръгла маса за постигнатото по време на европредседателството"}
{"url": "https://www.faktor.bg/bg/articles/govoritelyat-na-ek-yunker-nyama-da-podava-ostavka-sled-klateneto-na-sreshtata-na-nato", "text": "Говорител на Европейската комисия уточни, че председателят на институцията Жан-Клод Юнкер възнамерява да изкара докрай мандата си. Мандатът изтича наесен догодина, а Юнкер по-рано заяви, че няма да се стреми към продължение. Юнкер бе подкрепен с голямо мнозинство в Европейския парламент, от Европейския съвет. „Предизборната му програма бе подкрепена на изборите, ще продължим докрай, заяви говорителят“, попитан дали Юнкер няма да се оттегли, както са призовали представители на австрийското председателство на Съвета на ЕС. Призивите за оставка на Юнкер заваляха в края на миналата седмица, след като той бе показан в странно състояние на обществено събитие. Юнкер не можеше да се държи на краката си при официалната вечеря на ръководителите на държавите от НАТО в Брюксел. Ден по-късно говорител на ЕК обясни, че това се дължало на ишиаса на Юнкер.  Говорителят определи предположенията, че Юнкер е бил пиян в този момент, като обидни и нечестни. Той поясни, че на вечерята болките на Юнкер отшумели и в пътуванията му тази седмица до Пекин, Токио и Мадрид председателят на ЕК няма да бъде придружаван от лекар.", "date": "2018.07.16", "title": "Говорителят на ЕК: Юнкер няма да подава оставка след \"клатенето\" на срещата на НАТО"}
{"url": "https://www.faktor.bg/bg/articles/erdogan-obsadili-krizata-v-siriya-s-tramp-predi-sreshtata-mu-v-helzinki-s-putin", "text": "Президентите на Турция и САЩ - Реджеп Тайип Ердоган и Доналд Тръмп, обсъдиха днес по телефона важността на прилагането на съвместната пътна карта за сирийския град Манбидж, предаде агенция Ройтерс, като цитира изявление на турското президентство. Съгласно споразумението, постигнато между САЩ и Турция миналия месец, сирийските кюрдски Сили за защита на народа ще се изтеглят от Манбидж, а американските сили ще поддържат сигурността и стабилността около града, предаде БТА. По време на телефонния разговор двамата лидери са заявили, че прилагането на споразумението за Манбидж ще има значителен принос за разрешаване на сирийския проблем, се посочва в съобщението на турското президентство. В него се казва още, че Ердоган и Тръмп са повторили своята решимост да подобрят двустранните отношения във всички сфери. Като се позовава на турското президентство, агенция ТАСС допълва, че Ердоган е пожелал успех на преговорите на Тръмп с президента на Русия Владимир Путин. \"Нашият господин президент е отбелязал важността на предстоящите в Хелзинки преговори между президента на САЩ и президента на Руската федерация Владимир Путин и пожела успех\", се казва в цитираното от ТАСС прессъобщение.", "date": "2018.07.16", "title": "Ердоган обсъдил кризата в Сирия с Тръмп преди срещата му в Хелзинки с Путин"}
{"url": "https://www.faktor.bg/bg/articles/karakachanov-falshiva-novina-e-che-u-nas-katsat-samoleti-s-migranti", "text": "\"Искам да се знае категорично и ясно, че България не приема тайно мигранти и никакви самолети с бежанци не са се приземявали на територията на страната. Това са фактите\", заяви военният министър Красимир Каракачанов.  За позицията на заместник министър-председателя по обществения ред и сигурността и лидер на ВМРО Красимир Каракачанов съобщават от пресцентъра на партията. Поводът са спекулациите от страна на определени политици, разпространявани чрез сайтове с неясен статут, че в България даже се карат мигранти едва ли не с военни самолети. От 2016 г. насам потокът на мигранти е намалял драстично и аз в качеството ми на заместник министър-председател по обществен ред и сигурност съм категоричен, че България няма да допусне отново кризата от 2013-2016 г., продължава вицепремиерът. Той е категоричен: \"Слуховете, че някакви конспиративни полети „доставят“ нелегални мигранти в страната ни, кацайки тайно на военни летища са смехотворни. За да кацне самолет на военно летище, трябва аз да разреша. А за да разреша, трябва да зная каква е целта. Това важи и за военните, и за цивилните самолети. Ето защо, когато се говорят и пишат подобни откровени лъжи, нека поне техните автори да се запознаят с елементарната фактология. Още от 2013-та година в качеството ми на лидер на ВМРО - БНД застъпвам позициите, че България категорично няма да стане мигрантското гето на Европа. Днес, като ресорен вицепремиер по сигурността, го заявявам с цялата категоричност на фактите. Изисках официална статистика от Агенцията за бежанците колко пребиваващи има в момента в страната и колко има настанени в центровете от 2015 г. до сега. И цифрите са красноречиви: Ако през януари 2015 г. капацитетът на центровете е бил запълнен на 67%, през ноември 2016 г. стига до 103%, то през 2017 г. и до сега тенденцията е на трайно намаляване – към месец юли 2018 г. той е едва 11%. Хората, които са влезли на територията на България през периода 2015-2018 г., са основно от Афганистан, Ирак и Сирия. От тези данни стават ясни няколко неща, с които откровено се спекулира и се използват страховете на хората от нова бежанска вълна, за да се извличат политически дивиденти (включително крайности, като това, че животните в Ямболско се избиват, за да се настаняват в постройките мигранти). Първото е, че оградата по границата има своя ефект и независимо от твърденията, че се прескача с „овчарски скок“, тя работи! Второто е, че гранична полиция и армията изпълняват съвестно своите задължения. И третото е, че Патриотите във властта изпълнихме едно от основните си предизборни обещания – да се справим с миграционния натиск над страната ни. Да, Европа, която ги канеше допреди половин година, днес се опитва да се отърве от мигрантите. Първо чрез квотния принцип на разпределение, който не сработи, а сега чрез активиране на Дъблинското споразумение, но и това няма да допуснем. От години говорим, че центровете за настаняване от отворен тип нямат място в населените места, като пребиваващите там трябва максимално бързо да бъдат депортирани обратно. Това е единственият начин да запазим България. Ето защо аз, като заместник министър-председател по обществения ред и сигурността, ще подкрепя внесеното миналата седмица искане – писмо до МС, от българския представител в Европейския парламент Ангел Джамбазки и столичния общински съветник от ВМРО Карлос Контрера за закриването на тези центрове, където законодателно е възможно, и ще изискам и категоричната позиция на колегите ми да не допускаме двустранни споразумения или активиране на дъблинските регламенти в настоящия им вид, т.е. да не допуснем да приемаме обратно бежанци\", завършва позицията на Красимир Каракачанов.", "date": "2018.07.16", "title": "Каракачанов: Фалшива новина е, че у нас кацат тайно самолети с мигранти"}
{"url": "https://www.faktor.bg/bg/articles/bosiya-na-34-den-ot-gladnata-stachka", "text": "Политиците не могат да решат никой проблем на българското общество и държава, те имат други цели. Президентът да свика Консултативния съвет по национална сигурност и като се увери в тяхната неспособност, да организира кръгла маса от граждани, които да заменят политиците. Кръглата маса да реши и да създаде процедурите за формиране на програмен парламент, който да замени сегашното Народно събрание. Тези идеи обяви на кратка пресконференция в 34-ия ден от гладната си стачка Николай Колев - Босия, пише \"Дневник\".  Той започна протеста си с искане за оставка на транспортния министър Ивайло Московски и разпускане на парламента заради корупцията в Пътната инфраструктура и лобисткото и корупционно законодателстване на депутатите. Запитан защо трябва да бъде създаден програмен парламент, а не Велико Народно събрание, което да направи промените, той каза, че ВНС означава да се загуби много време. На въпроса как президентът да организира съставяне на програмен парламент, като имаме действаща конституция, която той не може да нарушава, Босия отговори: Държавният глава може да свика кръгла маса. И през 1990 действаше конституция, но беше свикана кръгла маса, която да започне промени, друг въпрос е до какво доведоха те. Запитан дали ако бъде изпълнено условието му за оставка на транспортния министър, той ще размисли дали да спре гладната стачка, Босия отвърна: Само ако бъдат изпълнени и двете искания. По време на пресконференцията неофициално се разпространяваше информация, че председателят на парламента Цвета Караянчева изявила готовност да посети Босия у дома му. По този повод бившият служебен премиер Ренета Инджова, която придружаваше Босия, заяви: \"Председателят на парламента е в задължението си да приеме гражданина Николай Колев, но не в дома му, а в Народното събрание. Ако не иска да носи клеймото на убиец на един гражданин. А президентът като гарант на конституцията да положи всички усилия един български гражданин да бъде приет от парламента.\" По средата на пресконференцията Босия информира, че са му съобщили, че Цвета Караянчева ще го приеме в Народното събрание. По-късно в официално съобщение от Народното събрание информацията бе потвърдена.", "date": "2018.07.16", "title": "Никола Колев Босия: Гражданите да сменят политиците, те са неспособни да решат проблемите им"}
{"url": "https://www.faktor.bg/bg/articles/tigri-i-lav-izbyagaha-ot-zoopark-v-chehiya", "text": "Два тигъра и лъв успяха да избягат от зоопарка \"Щит\", разположен в близост до град Хлумец над Цидриноу в източната част на Чехия, предаде ТАСС.   По данни на полицията инцидентът е станал около 11:00 часа българско време. Хищниците са успели да се измъкнат от клетките си, в които временно били държани. В момента те се придвижват в рамките на принадлежащата на зоопарка територия. Но полицията не изключва трите големи котки да са се прехвърлили извън нея.   На жителите, които се намират в населените пунктове в близост до зоологическата градина, им бе препоръчано, да не напускат домовете си. Този съвет се отнася и до гражданите, работещи в споменатия район. За залавянето на тигрите и лъва са мобилизирани всички полицейски сили, намиращи се в района на Хлумец над Цидлиноу.  Около зоопарка са разположени и специални части. Ходът на залавянето на хищниците се контролира от хеликоптер на чешкото МВР.", "date": "2018.07.16", "title": "Тигри и лъв избягаха от зоопарк"}
{"url": "https://www.faktor.bg/bg/articles/nov-udar-za-tereza-mey-poreden-viden-konservator-podade-ostavka", "text": "Британският премиер Тереза Мей претърпя нов удар. Той идва от деветата поред оставка в консервативното й правителство. Отново причина се оказа несъгласието с предложенията й във връзка с излизането от Европейския съюз.  Най-новата оставка е на парламентариста консерватор от Корнуол (Югозападна Англия) Скот Ман, който се присъедини към евроскептичните бунтари, оттегляйки се от поста на парламентарен личен секретар в министерството на финансите. В мотивите за оставката си Ман изразява опасения, че някои от предложенията на Мей го поставят в директен конфликт с вижданията, изразени от голяма част от хората в избирателния му район.  „Не съм готов да правя компромис с желанията им заради смекчен Брекзит“, допълва той.  Преди него оставка хвърли и друг парламентарен личен секретар - Робърт Кортс.  Вълната от оставки започна с тази на вече бившия министър за Брекзита Дейвид Дейвис миналата седмица, малко след когото обяви оттеглянето си и външният министър Борис Джонсън.", "date": "2018.07.16", "title": "Нов удар за Тереза Мей: Пореден виден консерватор подаде оставка"}
{"url": "https://www.faktor.bg/bg/articles/parlamentat-zasedava-izvanredno-obmislyat-speshni-merki-zaradi-chumata-po-zhivotnite", "text": "Утре оперативният щаб, който да координира борбата с чумата по животните, ще се срещне с председателите на парламентарно представените партии в Народното събрание, за да се изчистят съмненията около случаите със зараза при животните и да се представи пълната картина на ситуацията. Това обяви пред медиите вътрешният министър Валентин Радев след първото заседание на оперативния щаб, в който влиза ръководството на МВР, на БАБХ и министърът на земеделието и храните Румен Порожанов, съобщава dir.bg. От Народното събрание потвърдиха, че председателят на парламента Цвета Караянчева свиква извънредно заседание на Председателския съвет на Народното събрание на 17 юли от 09.00 часа по искане на Оперативния щаб, който координира борбата с чумата по животните. На заседанието ръководствата на всички парламентарни групи ще бъдат информирани във връзка със случаите на чума по животните в страната. По време на днешното заседание на Оперативния щаб е решено да се вземат още три мерки. Първата е да се отменят в 10-километровата зона, при местата, където има зараза в Странджа, обществени прояви с голямо струпване на хора. Втората е да се засилят проверките за пренос на храни по ГКПП-тата и проверките на автомобилите. Третата мярка е насочена към МРРБ и АПИ да се почистват ежедневно местата в 10-километровата зона преди граничен контрол, като от щаба не уточниха за кои места става дума. Министър Радев отбеляза, че е имало пропуски в работата на институциите в комуникацията при справянето със ситуацията. Той коментира, че за първи път тази болест идва в ЕС. Министър Порожанов коментира, че след оценка на животните ще бъде изплатена компенсация на животновъди и стопани, като тя няма да бъде под 190 лв. Той допълни, че днес следобед изплащането на първи обезщетения ще бъде факт. Порожанов каза още, че мисия на ЕК ще дойде утре у нас, за да провери работата на БАБХ и МЗХ. Земеделският министър каза още, че над 700 огнища на тази болест по овцете има в Турция. Той заяви, че рискът от тази болест е както за България, така и за ЕС. Д-р Дамян Илиев, директор на БАБХ, коментира, че се проучва въпросът как е дошла заразата у нас и потвърди, че тя идва от Турция. Той каза още, че заразеното месо не е опасно за потребителите, но може да повлияе икономически. Д-р Илиев обяви, че до момента са евтанизирани около 4000 животни, като отбеляза, че в граничните с Турция общини Хасково, Ямбол и Бургас има общо 300 000 животни. По-рано президентът Румен Радев поиска от властите да дадат отговор защо животновъдите не са били информирани детайлно и предварително, за да бъдат убедени в предприетите мерки, както и в гарантирането на интересите им. Според него кабинетът трябва да отговори и занапред ли масовото изтребление на здрави животни ще е единствената мярка за овладяване на подобни кризи. Държавният глава поставя въпросите защо не са били предприети превантивни мерки като налагане на карантина и наблюдение, както и защо се пренебрегва ваксинирането.", "date": "2018.07.16", "title": "Парламентът заседава извънредно, взимат спешни мерки заради чумата по животните"}
{"url": "https://www.faktor.bg/bg/articles/zapochna-izplashtaneto-na-obezshteteniyata-za-fermerite-zaradi-chumata", "text": "От днес Българската агенция по безопасност на храните (БАБХ) започна изплащането на обезщетенията на фермерите, чиито овце и кози бяха евтаназирани заради огнищата на чума по дребните преживни животни в селата Воден и Кости. Това съобщиха от пресцентъра на земеделското министерство.  Още днес са наредени 304 817 лева. В съответствие с нормативната уредба, обезщетението е изчислено на килограм тегло, като стойността му е не по-малко от 190 лева за един брой коза или овца. За животните под селекционен контрол стойността е не по-малко от 250 лева за един брой коза или овца. За село Кости са наредени обезщетения за 474 животни в 6 ферми, а във Воден 1056 животни за 20 ферми.  Парите на регистрираните земеделски производители ще бъдат налични по банковите им сметки най-късно утре - на 17 юли.  На същата дата останалите стопани ще могат да получат компенсациите си в брой в кметствата на населените места. Предстои разплащането по протоколите за евтаназираните животни от останалите засегнати населени места от община Болярово.", "date": "2018.07.16", "title": "Започна изплащането на обезщетенията за фермерите заради чумата"}
{"url": "https://www.faktor.bg/bg/articles/ekspert-pvts-dogramite-sa-vhodna-vrata-za-apashite", "text": "По думите на представителя на охранителна фирма Ивайло Христов, част от новостите при крадците са, че вече не е достатъчно да отсъстваме от дома си.  \"Станали са находчиви и арогантни, наивно е да си мислим че може със запалена лампа да противодействаме на опитите на крадците\", каза Христов в \"България сутрин\" на Bulgaria ON AIR, . Специалистът обясни, че посегателствата стават  по предварителна подготовка и набиране на информация за жилището, колата и живота ни, като престъпниците търсят слабите страни в защитата. Той добави, че се случва проверките на апашите да се осъществяват чрез позвъняване на звънеца дори и през деня. Ниските етажи продължават да бъдат на прицел заради по-лесно преодолимите ПВЦ-дограми, които ставали като \"входна врата\" за апашите, ако не са взети допълнителни мерки. \"Каквато и да е механична преграда не е достатъчна за да въздейства или предотврати щети върху собствеността. По-ефективна е комбинацията между механична защита плюс сигнално-охранителна техника\", посъветва Христов. Охранителят напомни в студиото на Bulgaria ON AIR, че потребителите трябва да направят информиран избор по отношение на фирмата, която ще ги защитава от набези на крадци, както и, че алармената система вече не е лукс, а необходимост. \"Това, което в момента е на прицел са пари и ценности. По-малко се набляга на техниката в момента\", предупреди Христов.", "date": "2018.07.16", "title": "Експерт: ПВЦ-дограмите са \"входна врата\" за апашите"}
{"url": "https://www.faktor.bg/bg/articles/eksperti-ot-ek-pristigat-v-rayonite-s-chuma-po-zhivotnite", "text": "В България пристига експертна мисия от Главна дирекция \"Здравеопазване и политика за потребителите\" в Европейската комисия. Целта е на място да се установи дали мерките, предприети от българските ветеринарни власти за ограничаване на заразата от чума, съответстват на изискванията, разпоредени в европейското законодателство. В момента икономическите ограничения са наложени само за 6 села в две общини, в които има констатирани огнища на заболяването, обясни директорът на Агенцията по храните Дамян Илиев. \"В случай, че започнат да излизат и други огнища, както и в случай, че те не са съгласни, че сме достатъчно стриктни в контрола - възможно е да бъдат върнати санкциите обратно за областите Ямбол и Бургас\", обясни д-р Илиев. До момента в Ямболско са евтаназирани близо 4 хиляди овце и кози заради чумата и се очаква умъртвяването на останалите живи животни в огнищата на заразата да продължи. Вчера от правителствената информационна служба съобщиха, че по разпореждане на премиера Бойко Борисов оперативен щаб ще координира мерките срещу разпространението на чумата по дребни преживни животни. Щабът ще следи и подкрепата, която се оказва на стопаните. Оперативният щаб ще работи до овладяване на ситуацията. В състава на щаба влизат министрите на земеделието и  на вътрешните работи , изпълнителният директор на Агенцията по храните , председателят на ДАНС , директорите на МВР в Бургас и Ямбол и представители на Главна дирекция \"Гранична полиция\".  Министърът на земеделието Румен Порожанов потвърди вчера, че има готовност днес или най-късно утре да започне обезщетяването на фермерите за умъртвените животни.", "date": "2018.07.16", "title": "Експерти от ЕК пристигат в районите с чума по животните"}
{"url": "https://www.faktor.bg/bg/articles/ruski-turist-podpali-hotel-v-chernomorets", "text": "Хотел в Черноморец е бил евакуиран заради пожар. Сигналът за инцидента е подаден на 14 юли около 22.14 часа в Районното управление на МВР - Созопол. Съобщено е за пожар в хотел \"Понтика\", разположен на ул. \"Акра\" в Черноморец. Своевременно са евакуирани настанените в хотела туристи и персонала. Няма пострадали. Констатирано е, че пожарът е възникнал при боравене с огън в една от стаите, вследствие на което пламъците са обхванали пердето и са се разпространили в цялата стая. Същата е напълно изгоряла, а огънят се прехвърлил по фасадата на хотела, вследствие на което стаи и коридори са опушени. Предстои извършването на оглед с цел установяване на точната стойност на нанесените щети. В резултат на бързите полицейски действия е констатирано, че отговорен за палежа е руски гражданин с инициали Р.Б. (24-годишен, от Санкт Петербург), който е помощник-ръководител на група руски младежи. Р.Б. е задържан за срок до 24 часа. Работата по случая продължава от служители на Районно управление – Созопол.", "date": "2018.07.16", "title": "Руски пироман подпали хотел в Черноморец"}
{"url": "https://www.faktor.bg/bg/articles/petak-13/novite-batko-i-bratko-veche-ne-iskat-samo-darzhavna-sluzhba-iskat-tsyalata-darzhava", "text": "Изненадват ли ви все още новини, като „брат на депутат е задържан за престъпление”,  „кмет дава общински поръчки на фирма на жена си”, „министър уреди на работа дъщеря си”, „син на дипломат е задържан за участие в наркомрежа в чужбина”? Не, разбира се. Щяха да са изненада, ако бяха единични случаи.  Щяха да са изненада, ако преди да избухне новината за родата на съответния политик, ние вече не знаехме достатъчно и предостатъчно за престъпните дела на самия политик.   И най-вече - щеше да е изненада,  Преди дни научихме, че Борис - брат на депутата от ДПС  Димитър Аврамов, е бил тартор на група за сплашване, побойща и рекет на политици и магистрати.  Точно както преди не чак толкова отдавна разбрахме, че брат на депутат от БСП е бил тартор на подобна група в Русе.  Сега разбрахме, че групата на Борко Месаря  колела и бесела в София. Че дори е заподозряна в убийството на финансов шеф, който надушил мръсните сделки на фирмата на Борко.  Научихме, че Борко бил свиреп и безмилостен,  че се държал като недосегаем, издавал сам поръчките без грам скрупули и се разправял брутално с набелязаните жертви.  Преди да научим това пък вече знаехме, че самият депутат Димитър Аврамов – „народен избраник” на ДПС  от Монтана, е разследван за търговия с влияние в Северозападна България. И ако разследването срещу него е спряно, то е само защото Аврамов става депутат от партията на Доган през 2016-та.  Въпреки това, главният прокурор Сотир Цацаров поиска снемане на имунитета му, за да продължи разследването.  То да беше само единият Димитър Аврамов, който оттървава разследване с депутатски имунитет, здраве да е. Но такива като него колкото щеш. И - колкото и политнекоректно да звучи, преобладававащата част тях са все от една и съща парламентарна група...  Помните ли разследването срещу Христо Бисеров и сина му, например?... А Делян Пеевски, син мамин и маминката му Иренка помните ли?... Сега, когато се разбра какви гнусни неща е вършила бандата на брата на депутата от ДПС, стана ясно и че кажи-речи цяла София е знаела за това, ама батко Димитър - не!  Народният избранник на Движението бе категоричен, че не се бил „чувал” с брат си отдавна, та идея си нямал дали брат му издава поръчки да бъде пребит до смърт този или онзи неудобен политик или служител!  Първоначално се ядосахме, че депутатът от ДПС ни прави на будали  – точно както партията му се опитва доста често да прави на  и да я рекетира своеобразно със заплахи за „ескалация на напрежението” в смесените райони.  Обаче, я се замислите – може би е казал този път истината Димитър Аврамов. Един вид - той си депутатства и евентуално си търгува с влияние, без да се бута в рекетьорския бизнес на брат си.  Няма да се настъпват по краката и ръцете, я! Всеки си движи делата,  не си следят „приходите”, не се дебнат. Братя са все пак – доверие трябва да си имат! За всеки си има „обръч от фирми”,  които трябва да „респектира”...  Всъщност, спомняте ли си, че преди няколко месеца по същия начин реагира и депутатът от БСП  Георги Стоилов, след като се разбра, че брат му Илия е сгащен при акция на ГДБОП в Русе и е разследван за участие и оглавяване на рекетьорска група? Червеният парламентарист излезе без да му мигне окото пред медиите и заяви, че никога не били има „бизнес отношения” с брат си и „животът им се развивал по различни пътища”. Явно тия пътища са били на някакви две отделни планети, щом батко не е чул за гадостите, които върши братко... Явно нито един от рекетираните не се е свързал с депутата, за да се оплаче от брат му. Или поне да го информира. Явно другите роднини, съседи – никой нищичко не е знаел, та са оставили в такова информационно затъмнение горкия соцдепутат.  Ти да видиш – дори активистите на БСП в Русе нищо не са надушили. И най-вероятното – дори другарката Нинова, която иначе си вре носа навсякъде и слухти за всеки във и извън партията си, също нищо не е разбрала! Ех, тая БСП, какви са тия заспали другари, бре! Да прецакат така другарчето си-депутат, да не научат нищо за брат му и да го оставят само да се черви пред обществото...  Но стореното – сторено. БСП припна бързо и защити парламентариста си и му гласува пълно доверие.  Нищо, че преди това искаше оставките да депутати, кметове и министри от ГЕРБ, защото техни роднини се оказали назначени на държавни постове. Тоест – логиката социалистическа е: „назначаваш роднини – уволнен си. Твой роднини бие, граби и рекетира – повишен си.” Като оставим иронията на страна, ще трябва да си признаем, че малцина от нас очакват от тая случка с брата на депутата от ДПС Аврамов да излезе нещо кардинално чрез българското правосъдие. Пак да се върнем на случая Христо Бисеров и сина му, също обвинени и разследвани за търговия с влияние.  В началото всички плеснаха с ръце, че доказателствата са безспорни, че случаят е кристален. После се появиха едни такива обвинители, които уж защитават интересите на държавата и народа, че Бисеров и син излязоха чисти като светена вода.  Да се обзаложим ли сега какво ще се случи с братята Борис и Димитър Аврамови? От ДПС вече почнаха пак да развяват картата, че ставало въпрос за   на активиста им.  Да разбираме ли, че за ДПС това е определение за „политика”?!  Като се има предвид, че от Движението много добре са знаели за обвиненията спрямо Димитър Аврамов, но въпреки това са го включили в листите си на избираемо място (както беше и при случая с Бисеров), май въпросът е излишен. А да вярваме ли, че в ДПС не са знаели какви ги върши депутатският брат? Нима?  Всъщност, това дали в ДПС са знаели и не, не е толкова важно. Там вече нищо не може да ни учуди. Но има и други, по-неприятни въпроси. И в сегашния случай, в онзи с брата на депутата от БСП. Да вярваме ли, че някой полицай не е покривал престъпните деяния на депутатските братя? Да вярваме ли, че никой не ги  е покривал? Да вярваме ли, че вътрешен човек в МВР и финансовите институции не им е давал информация? Нима наистина братя на депутати може да правят каквото си искат, да заплашват, да изнудват, да пребиват хора, без някой от много високо място да ги покрива?!  Ако се окаже, че не сме прави да подозираме „чадър” над депутатските братя-бандити, то вината не е наша.  Вината е на държавата, която постепенно убива всяка форма на доверие между институциите и народа, особено когато става въпрос за корупция по високите етажи на властта и справедливост. Да, никой не си избира роднините! И не всеки, който има роднина-престъпник е също престъпник! Но когато партиите слагат за водачи на кандидат-депутатските си листи хора, които вече са разследвани за тежки престъпления, то тогава нещата не вървят на добре. Няма как да е добре, ако парламентът  се напълни с повече топ бандити, отколкото затворите! Но, за съжаление, точно това става – Народното ни събрание заприличва на луксозен затвор, където тези, които трябва да са зад решетките, не са с раирани пижами, а със скъпарски костюми.  И – точно както и онези с пижамите, продължават да ръководят необезпокоявано  престъпния си бизнес. Или го преотстъпват на родата. А после обясняват, че идея си нямат какви ги вършат роднините им...   Но дори и да кажат, че знаят – какво от това? Вижте само колко години отне на българското правосъдие, за да вкара зад решетките Ценко Чоков. Но синът на Чоков, който също е спряган за тартор на рекетьорска група, е още на свобода. И прави каквото си иска.  Какво да кажем и за министри, депутати, кметове, общинари, които най-безцеремонно признават, че са назначили на сладки държавни и общински служби роднините си и най-арогантно обясняват, че  нямало по-добри и по-способни кандидати от жените им, синовете им, любовниците им...  Какво да кажем и за премиер, чиято приятелка се вя по света, потроши стотици хиляди  на държавната телевизия, а после се направи на ни лук ял, ни лук мирисала? А пък самият премиер се държи така, сякаш никога не го е засягало. Какво да кажем и за „братовчедите” от едно време?  Напрактика можем да кажем само едно – че от НДСВ не остана вече нищо, но системата  „батко и братко”, изобретена по царско време, цъфти и процъфтява.  Защото е намерила възможно най-благодатната почва. Почва, на която първите места в партийни листи са като търг с тайно наддаване.  Почва, в която правосъдието прилича на омотан от бурени и изсъхнал корен. Почва, в която моралът не може да пусне корен. Почва, на която виреят предимно плевели. Грамадни, бодливи, трудно изкорени плевели. Който вече никой няма желание да чисти с ръце.  Истината е, че на новите „батко и братко” вече не им стига удобна държавна служба, командировки в чужбина, служебна кола и 20-годишна секретарка. Новите „батко и братко” искат държавата!  Искат да подкопаят законността й и да я превземат на абордаж.  Остава по време на избори да решим с гласа си дали това искаме и ние!", "date": "2018.07.16", "title": "Новите „батко и братко” вече не искат само държавна служба - искат цялата държава!"}
{"url": "https://www.faktor.bg/bg/articles/germaniya-tramp-nareche-es-vrag-kray-na-doverie-v-beliya-dom", "text": "В продължение на месеци държавният глава на САЩ Доналд Тръмп работи усилено срещу ЕС, за да се стигне до сюблимния момент, в който определи Общността като враг. Белият дом вече не е съюзник на Европа. Това заяви в интервю за вестник \"Вестдойче алгемайне цайтунг\" германският външен министър Хайко Маас, предаде  \"Фокус\". \"Изявлението на президента на САЩ, за съжаление, показва още веднъж колко голям е станал политическият Атлантик, откакто Доналд Тръмп е на власт\", изтъква Маас. Вчера Тръмп заяви в интервю за телевизия Си Би Ес, че гледа на ЕС като на враг заради търговската му политика. \"Ние вече не можем да разчитаме на Белия дом. За да бъде запазено партньорството с Вашингтон, САЩ трябва да се променят. Европа на свой ред не трябва да допуска разединение, а тъкмо обратното – да се стреми към все по-тясно сътрудничество между отделните страни-членки на ЕС – напук на острите и абсурдни вербални атаки на Тръмп в туитър\", отбелязва дипломат номер 1 на Берлин. Упрек срещу Тръмп отправи и председателят на Европейския съвет Доналд Туск. В туитър той написа, че Тръмп разпространява фалшива новина, наричайки Европа враг на САЩ. И призова настоятелно срещата между Тръмп и Путин в Хелзинки днес да защити световния ред. По-късно днес говорителят на Европейската комисия Маргаритис Схинас коментира въпроса за приятелите и враговете на ЕС и САЩ с реплика на Антигона от едноименната трагедия на Софокъл: \"Родена бях да имам приятели, не врагове\".", "date": "2018.07.16", "title": "Германия: Тръмп нарече ЕС \"враг\", край на доверието в Белия дом"}
{"url": "https://www.faktor.bg/bg/articles/i-rumen-radev-atakuva-s-trevoga-sledya-deystviyata-na-kabineta-po-likvidiraneto-na-ognishtata-ot-chuma", "text": "С тревога следя действията на кабинета по ликвидирането на огнищата от чума по дребните преживни животни в Странджа. В ръцете на правителството са всички инструменти за овладяване на кризата. Това се посочва в позиция на президента Румен Радев, разпространена от прессекретариата на държавния глава. \"За съжаление, гневът на пострадалите стопани и на хора в цялата страна е вече налице. Властите дължат отговор защо животновъдите не бяха информирани детайлно и предварително, за да бъдат убедени в предприетите мерки, както и в гарантирането на интересите им.  Кабинетът трябва да отговори и занапред ли масовото изтребление на здрави животни ще е единствената мярка за овладяване на подобни кризи.  Защо не бяха предприети превантивни мерки: налагане на карантина, наблюдение?  Защо се пренебрегва ваксинирането?  За пореден път се поставя въпросът за надеждността на оградата по границата.  Очаквам адекватно компенсиране на материалните щети от болестта. Възстановяването на качеството на стадата и психологическата травма от унищожаването на животните изискват време. То трябва да бъде използвано от правителството за подкрепа на засегнатите стопани, за да възстановят поминъка си и най-вече за разумни действия за предотвратяване на подобни кризи в бъдеще\", се посочва още в позицията на държавния глава.", "date": "2018.07.16", "title": "И Румен Радев атакува:  С тревога следя действията на кабинета по ликвидирането на огнищата от чума"}
{"url": "https://www.faktor.bg/bg/articles/moskva-novite-ni-orazheyni-sistemi-betonirat-yadreniya-paritet", "text": "Военно-промишленият комплекс (ВПК) на Русия предприема необходимите мерки заради заплахите, идващи от НАТО, заяви прессекретарят на руския президент Дмитрий Песков, цитиран от РИА Новости. „Знаете, че паритетът трябва да бъде обезпечен надеждно с нови изобретения, с изобретяването на нови оръжейни системи, които трябва да „бетонират“ ядрения паритет. Ядреният паритет е и елемент от взаимното сдържане, и елемент, който гарантира стратегическата ядрена сигурност“, заяви Песков в интервю пред телевизионния канал RT. На срещата на върха на НАТО в Брюксел президентът на САЩ Доналд Тръмп поиска от съюзниците да увеличат разходите си за отбрана до изискваните от Алианса 2% от БВП до края на тази година.", "date": "2018.07.16", "title": "Москва: Новите ни  оръжейни системи бетонират ядрения паритет"}
{"url": "https://www.faktor.bg/bg/articles/tramp-i-putin-pristignaha-v-prezidentskiya-dvorets-v-helzinki", "text": "Световните агенции публикува снимка на президентите на САЩ и Русия.. Срещата между двамата започна преди минути в Хелзинки. В кратките си встъпителни думи, Путин заяви, че е дошло времето да се поговори подробно за двустранните отношения между страните и международните проблеми. Доналд Тръмп изрази увереност, че САЩ и Русия имат шанс да изградят добри отношения помежду си, от което е заинтересован целия свят и заяви, че има намерение да обсъди с руския държавен глава въпроси около ядрените потенциали на Москва и Вашингтон. Кортежът на американския президент пристигна първи в императорския дворец в Хелзинки. Руската делегация, водена от  Путин, пристигна в двореца след минути. В нея е руският външен министър Сергей Лавров.  Няколкостотин жители на Хелзинки и активисти, събрали се на булевард Еспланада в центъра на финландската столица очакваха пристигането на кортежите на двамата президенти. В момента достъпът до площада е затворен от полицията. Хората стоят край полицейските заграждения и много от тях държат знамена и транспаранти с лозунги и конкретно големи платна с „Make human rights great again” и „Make America trade again”.", "date": "2018.07.16", "title": "Започна срещата Путин-Тръмп"}
{"url": "https://www.faktor.bg/bg/articles/gratskite-medii-krizata-atina-moskva-shte-ima-izklyuchitelno-visoka-tsena", "text": "Гърция се страхува от икономически последствия след дипломатическата криза с експулсирането на руските дипломати. Има опасения за руските туристи да предпочитат догодина България и Турция.  Гръцките медии днес публикуват много коментари с опасението, че кризата в отношенията Атина – Москва ще има изключително висока цена за гръцката икономика. Позовавайки се на дипломатически източници, медиите съобщават, че няма да се осъществи  планираното за септември официално посещение на руския външен министър в Гърция. \"Очаквайте оттегляне на руските инвестиции\", се предполага в медийните коментари.  От опозицията предупредиха правителството, че ще има \"лавина от събития\". Не може да се предположи кои сектори ще засегне руската реакция, защото това е прецедент в гръцко-руските отношения. Повече от сигурно е, че един милион руски туристи, които почиват тази година в Гърция, могат да реагират с предпочитания към България и Турция. Това е опасението на туристическия сектор. В изявление на правителствения говорител Цанакопулос се казва, че случаят засяга конкретни действия на руските дипломати и не се свързва с традиционно добрите отношения между двете страни. Припомняме, че според високопоставени дипломатически източници, приетите от Атина мерки „са отговор на незаконни дейности на гръцка територия, които представляват намеса във вътрешните работи на Гърция“.", "date": "2018.07.16", "title": "Гръцките медии: Кризата Атина–Москва ще има изключително висока цена"}
{"url": "https://www.faktor.bg/bg/articles/zam-predsedatelyat-na-sds-podade-ostavka", "text": "Едно от знаковите лица на СДС – зам.-председателят на Националния изпълнителен съвет Костадин Марков е подал оставка от поста.  Ето аргументите му: „Реших да използвам социалната мрежа за да съобщя на моите приятели в СДС едно мое важно решение. Подавам оставка от поста зам. председател на СДС. Благодаря на всички, които ме подкрепихте на последната конференция. Аргументите ми са морални и политически. Аз бях от тези, които искаха Тони Койчев да е председател на съюза и не считам, че мога да се “пренастроя” за работа с друг председател. Не е и честно. От друга страна имам основание да смятам, че СДС ще бъде водено в посока заемане мястото на НФСБ в Обединени патриоти или присъединяване като четвърта партия там. Оставам член на СДС и най - вероятно на НС на СДС. Пожелавам успех на Румен Христов и новото ръководство. Ще продължа да давам всичко за СДС , но и ще се боря с всички сили срещу новия НИС, ако поведат партията в гореспоменатата посока\".  Костадин Марков и Областната организация на СДС в Бургас подкрепиха Антон Койчев за лидер при състоялата се наскоро национална конференция, но след преброяването на гласовете, той се оказа втори след Румен Христов.", "date": "2018.07.16", "title": "Нови сини драми: Зам.-председател на СДС подаде оставка - не можел да работи с Румен Христов"}
{"url": "https://www.faktor.bg/bg/articles/trevozhna-statistika-skacha-broyat-na-obshtoopasnite-prestapleniya-prez-2017-osadenite-vse-po-malko", "text": "Броят на общоопасните престъпления през 2017 г. се увеличава. Те са 12 837, или 48% от общия брой на наказаните престъпления. Осъдените за извършването на този вид престъпления са 11 582, или 44,9% от общия брой на осъдените лица. В сравнение с предходната година през 2017 г. се наблюдава увеличение на броя на престъпленията с 5,2% и намаление на осъдените лица за извършени общоопасни престъпления с 1,3%. В структурата на общоопасните престъпления най-голям е броят на престъпленията по транспорта и съобщенията – 9731, или 75,8% от общия брой на общоопасните престъпления. За извършването на този вид престъпления са осъдени 8979 лица, или 77,5% от осъдените за извършени общоопасни престъпления. Престъпленията, свързани с наркотици, завършили с осъждане през 2017 г., са 2402 или с 15,5% повече в сравнение с 2016 година. Наказаните за тях лица са 1991, като увеличението спрямо предходната година е с 4,5%. На второ място в структурата на престъпленията, завършили с осъждане през 2017 г., са тези против собствеността. С осъдителна присъда са приключили делата за 5692 извършени престъпления (21,3% от всички престъпления, завършили с осъждане), което е с 10,3% по-малко в сравнение с предходната година. Осъдени са 6427 лица, или 24,9% от общия брой на осъдените през 2017 година. Сред престъпленията против собствеността най-разпространени са кражбите на имущество – 65,9% от престъпленията против собствеността и 14% от общия брой на всички престъпления, завършили с осъждане. С осъдителна присъда са приключили делата за 3752 извършени кражби, а осъдените за тях лица са 4443. По своята правна и криминална характеристика грабежите са сред най-тежките престъпления против собствеността – през 2017 г. за 605 грабежа са осъдени 703 лица. За извършени 560 измами са осъдени 602 лица, или 9,4% от осъдените за престъпления против собствеността. През 2017 г. с осъждане са завършили 1681 престъпления против дейността на държавни органи, обществени организации и лица, изпълняващи публични функции, което е 6,3% от всички наказани престъпления. За този вид престъпления са осъдени 1732 лица, или 6,7% от общия брой на осъдените лица. Незаконното преминаване през граница е най-разпространеният вид сред тези престъпления. За 811 нарушения на държавната граница са осъдени 897 лица, или съответно 48,2% от престъпленията и 51,8% от осъдените за престъпления против дейността на държавни органи, обществени организации и лица, изпълняващи публични функции. В сравнение с 2016 г. е регистриран спад с 46,9% на престъпленията, завършили с осъждане, и с 49,4% на осъдените лица за извършването на този вид престъпления. За 94 превеждания през граница са осъдени 143 лица, или 8,3% от наказаните за престъпления против дейността на държавни органи, обществени организации и лица, изпълняващи публични функции. През 2017 г. с осъдителна присъда са приключили делата за 2009 извършени престъпления против стопанството, или 7,5% от общия брой на наказаните престъпления, като за тях са осъдени 2023 лица, или 7,8% от всички осъдени лица. През 2017 г. са наказани 1745 престъпления против личността (6,5% от всички престъпления, завършили с осъждане). За извършването им са осъдени 1509 лица, или 5,8% от общия брой на лицата с влезли в сила присъди през годината. Сред престъпленията против личността най-много са причинените телесни повреди, като с осъдителна присъда са завършили делата за 836 престъпления. Броят на осъдените лица за извършването на този вид престъпления е 789, или 52,3% от общия брой на осъдените за извършени престъпления против личността. С изключително висока обществена опасност сред престъпленията против личността са умишлените убийства. С осъдителни присъди са завършили делата за 90 убийства (довършени и опити), като за извършването им са осъдени 102 лица. С осъждане са приключили 247 наказателни дела за разврат, а осъдените лица са 211. Наказаните през 2017 г. изнасилвания (довършени и опити) са 44, като за тях са осъдени 47 извършители. За трафик на хора с осъдителни присъди са завършили 99 наказателни дела. Осъдените лица за този вид престъпления са 38. През 2017 г. са осъдени за извършването на: престъпления против брака, семейството и младежта – 699 лица (2,7% от всички осъдени); документни престъпления – 830 лица (3,2%); престъпления против реда и общественото спокойствие – 595 лица (2,3%); престъпления против правата на гражданите – 260 лица (1%); за престъпления против финансовата, данъчната и осигурителната система са осъдени 136 лица (0,5%). Разпределението на осъдените през 2017 г. лица по пол и възраст е следното: Броят на осъдените мъже е 23 662, или 91,7% от всички осъдени лица. Най-голям е делът на мъжете с влязла в сила присъда във възрастовата група 30 – 39 години – 27,5% от общия брой на осъдените мъже. Осъдените жени са 2138 (8,3%). Коефициентът на криминална активност на мъжете е 802 на 100 000 души от наказателноотговорните мъже, а на осъдените жени – 68 на 100 000 души от съответното население. В структурата на осъдените лица по наложени наказания най-голям е относителният дял на лишените от свобода. През 2017 г. те са 20 918, или 81.1% от общия брой на осъдените лица. Най-висок е относителният дял на лишените от свобода за срок до 6 месеца (52%) следвани от лишените от свобода за срок от 6 месеца до 1 година – 29% от всички осъдени на лишаване от свобода. Наказанието „пробация“ е наложено на 3509 лица (13,6% от всички осъдени), „глоба“ – на 1174 лица (4,6%), а „обществено порицание“ – на 194 лица. На „доживотен затвор“ са осъдени 2 лица, а на „доживотен затвор без право на замяна“ – 3 лица. Броят на осъдените лица с влезли в сила присъди през 2017 г. е 25 800, което е с 8,8% по-малко в сравнение с 2016 година. Осъдените непълнолетни лица (14 – 17 години) са 1152, или 4,5% от всички осъдени. През 2017 г. коефициентът на криминална активност е 421 на 100 000 души от наказателноотговорното население и намалява със 7,9% в сравнение с 2016 година. Най-висок е коефициентът на криминална активност за възрастовата група 18 – 24 години – 1141 осъдени на 100 000 души от съответното население. С нарастване на възрастта стойността на коефициента намалява като за лицата на възраст 50 и повече години той е 127 на 100 000 души от населението в тази възрастова група. Коефициентът на криминална активност на непълнолетните лица е 456 на 100 000 души от населението, като най-висок е за лицата на възраст 17 години – 705 на 100 000 души от населението на тази възраст. През 2017 г. са приключили делата за 34 535 извършени престъпления. Делата за 11 482 от тях са завършили с ефективно осъждане, за 15 271 – с условно осъждане, за 825 – с оправдаване, за 351 – с прекратяване, а за 6606 – с освобождаване от наказание. С осъдителни присъди (ефективни и условни) са приключили делата за 26 753 извършени престъпления, което е с 4,9% по-малко в сравнение с 2016 година. От всички престъпления, завършили с осъждане, 13 444, или 50,3%, са извършени през 2017 г., 8257 (30,8%) – през предходната 2016 г., а 5052 (18,9%) – в предишни години. През 2017 г. обвиняеми са били 33 629 лица, от които: с ефективна осъдителна присъда са приключили делата на 11 027 лица, или 32.8% от общия брой на обвиняемите; условно осъдени са 14 773 лица (43,9%); освободени от наказателна отговорност са 6712 лица (20%); оправдани са 740 обвиняеми лица (2,2%); прекратени са делата на 377 лица (1,1%).", "date": "2018.07.16", "title": "Тревожна статистика: Скача броят на общоопасните престъпления през 2017, осъдените - все по-малко"}
{"url": "https://www.faktor.bg/bg/articles/tramp-kam-putin-nie-sme-dve-yadreni-sili-pritezhavame-90-ot-yadreniya-arsenal", "text": "\"Ние сме две велики ядрени сили. Притежаваме 90 на сто от световния ядрен арсенал и това не е добре\", заяви днес американският президент Доналд Тръмп на срещата с руския си колега Владимир Путин. Двамата лидери разговарят в Хелзинки. \"Имаме да говорим за доста добри неща. Имаме дискусии за търговията, военните въпроси, ядрената политика, Китай, общия ни приятел Си Цзинпин\", каза още Тръмп. И допълни, че, за съжаление, през последните две години отношенията между Русия и САЩ не са били много добри. Но по думите му има възможност те да станат изключително добри. Тръмп благодари на Путин за прекрасното според него световно първенство по футбол, което според американския президент е било от най-добрите. Самият той гледал полуфиналите и финала. И трите мача били страхотни. \"Дойде време да поговорим подробно за двустранните ни отношения и за няколко болни световни теми - достатъчно болезнени, за да им обърнем внимание\", каза Путин. Той изтъкна, че му е много приятно да се срещне с американския си колега на гостоприемната финландска земя. След това журналистите бяха принудени да напуснат залата. И започнаха преговорите между двамата президенти. Срещата закъсня с близо час. Тръмп дойде по-рано и имаше работна закуска с финландския президент Саули Нинистьо. А самолетът на Путин се приземи в часа, в който бе планирано началото на срещата. А от летището Путин продължи с колата \"Кортеж\" руско производство, направена специално за него. По същото време в Хелзинки разговарят руският външен министър Сергей Лавров и държавният секретар на САЩ Майк Помпео. Това е първата им лична среща. (КлубZ)", "date": "2018.07.16", "title": "Тръмп към Путин: Като две ядрени сили притежаваме 90% от ядрения арсенал, това не е добре"}
{"url": "https://www.faktor.bg/bg/articles/zoran-zaev-proruski-biznesmeni-plashtat-na-prosteti-sreshtu-nato", "text": "Проруски бизнесмени в опит да попречат на страната да се присъедини към НАТО, като плащат за организирането на насилствени протести. Това казва в интервю за BuzzFeed News министър-председателят на Македония Зоран Заев, посочват скопското електронно издание „Независен“ и агенция \"Фокус\". Страни, близки с Русия, са платили хиляди долари, за да предизвикват насилие в Македония с цел осуетяване на интеграцията й в Алианса. Част от тях са отпускани на медии, а друга – за насърчаване на младите хора да протестират пред парламента в Скопие и нападат полицейски служители, подчертава Заев и допълва, че това е очевидно. Македонският премиер отказа да поясни кой стои зад финансирането, отбелязвайки единствено, че разследването е в ход. По думите му, властите са разбрали за схемата след разпити на участници в протестите, проведени миналия месец в Скопие. Македония няма да позволи на Русия да пречи на договора за името с Гърция, с който Скопие отвори вратата за членство в НАТО, заяви в Загреб министърът на отбраната Радмила Шекеринска в края на миналата седмица. Само преди пет дни Гърция изгони двама руски дипломати. Те бяха обвинение в намеса във вътрешните работи както и в опити да осуетят подписването на договора за името с Македония. На други двама руснаци е забранено да влизат в Гърция.", "date": "2018.07.16", "title": "Зоран Заев: Проруски бизнесмени плащат на протести срещу влизането в НАТО"}
{"url": "https://www.faktor.bg/bg/articles/novini/svyat/mogerini-rezervirana-kam-tramp-bih-go-popital-koi-sa-priyatelite-mu", "text": "Ако бях журналистка, бих попитала президента на САЩ Доналд Тръмп кои са приятелите му. Това заяви върховната представителка на ЕС по външната политика и сигурността Федерика Могерини по повод коментарите на Тръмп, че Европейският съюз е враг. \"За нас е много ясно кои са нашите приятели и САЩ със сигурност са сред тях. Многократно съм казвала, че промяната във властта не променя приятелството между държавите и народите. За нас със сигурност САЩ са близък приятел и партньор. Така и ще остане\", добави Могерини. \"Имаме и други приятели - Канада, Япония, Австралия, Нова Зеландия, държавите от Латинска Америка и Африка. Надявам се управлението в САЩ също да има ясна представа за своите приятели\", коментира тя. Могерини заяви, че сред приоритетите на днешния съвет по външни работи на ЕС са ситуацията в Либия, от където идват голяма част от мигрантите през Средиземно море, партньорството със страните от Западните Балкани и ядреното разоръжаване на Северна Корея. Външният министър на Франция Жан-Ив льо Дриан допълни, че сред темите на срещата ще бъде и ядреното споразумение с Иран, от което САЩ се оттеглеха преди месеци, но ЕС остава твърдо решен да спази ангажиментите си.", "date": "2018.07.16", "title": "Могерини резервирана към Тръмп: Бих го попитал кои са приятелите му"}
{"url": "https://www.faktor.bg/bg/articles/protest-s-korneliya-ninova-sprya-borbata-s-chumata", "text": "Временно е спряно евтаназирането на животни в ямболското село Шарково. Причината са протести на хората, които направиха жива верига и така не допуснаха ветеринарите.Остават още около 300 овце и кози да бъдат умъртвени, след като това се случи с още над 3000. На място при протестиращите е и лидерът на БСП Корнелия Нинова, която обяви, че подава сигнал до прокуратурата, за да се спре избиването на животни и призова премиера Бойко Борисов също да отиде на място, предаде Канал 3. От думите на Нинова стана ясно, че тя има информация, че хора са били влачени от полицията, за да могат ветеринарите да влязат в домовете и да умъртвят животните. \"Засега това сме го спрели. Страховете на хората тук са, че ако аз си тръгна, полицията отново ще влезе със сила. Затова ще стоя тук. Ще стоя колкото трябва - ден, два три, но няма да допуснем това насилие. Това нещо трябва да се успокои. Знам, че и главният секретар на МВР се намеси, да изтеглят полицията, да не влизат със сила по домовете, да не теглят и влачат хората, каквито случаи тук вече ми разказаха“, каза Нинова. Главният секретар на МВР Младен Маринов обаче отрече да има подобни случаи. \"Областният директор ми докладва, че не е имало такова нещо. Сега чакам да ми изготви крайния доклад. Съдействаме на ветеринарните власти в рамките на закона\", обяви  Маринов. Относно ситуацията той коментира: \"Говорих с областният директор. Към момента ни е оказано съдействие там. Българска агенция по безопасност на храните към момента са спрели действия и чакат решение, тъй като има несъгласие от някои от собствениците. Ние чакаме да видим те какво решение ще вземат. Нашата задача е да спазваме закона и да съдействаме всичко да се извършва в законов порядък\".", "date": "2018.07.16", "title": "Протест с Корнелия Нинова спря борбата с чумата"}
{"url": "https://www.faktor.bg/bg/articles/kremal-se-naezhi-izyavleniyata-na-sasht-za-severen-potok-2-sa-nedobrosavestna-konkurentsiya", "text": "Изявленията на САЩ за „Северен поток 2“ са пример за недобросъвестна конкуренция и предизвикват загрижеността на Москва. Това заяви говорителят на Кремъл Дмитрий Песков в интервю за RT, цитирано от РИА Новости. „Неотдавнашните изявления от американска страна за „Северен поток 2“, по изцяло търговски проект, са пример за недобросъвестна и нечестна конкуренция“, коментира Песков.  В контекста на думите на държавния глава на САЩ Доналд Тръмп по отношение на руския му колега Владимир Путин, говорителят на Кремъл заяви, че „конкуренцията преди всичко е позитивно явление“.  „Конкуренцията развива света. Но при едно условие – честната конкуренция в политиката и в икономиката. Това води до ускоряване и развитието на всички глобални процеси. Със съжаление констатираме, че тази конкуренция не винаги е честна“, отбеляза Песков.  Говорителят на руския президент подчерта, че на срещата Тръмп-Путин в Хелзинки няма да бъде засегната темата за „Северен поток 2“. „Не бих казал, че ще бъде в дневния ред. Не мисля, че това трябва да бъде осбъдено най-напред“, изрази мнение Песков.", "date": "2018.07.16", "title": "Кремъл се наежи: Изявленията на САЩ за „Северен поток 2“ са недобросъвестна конкуренция"}
{"url": "https://www.faktor.bg/bg/articles/ninova-po-sledite-na-chumata-nyama-da-vi-ostavya-na-mira", "text": "Искам истината защо се избиват животни. Няма да ви оставя на мира! Това написа Нинова във Фейсбук. Лидерката на БСП, която оглави жива верига в село Шарково срещу избиването на животни, заразени с чума, заплаши, че ще иска пълна проверка как точно е било наредено унищожаването на животните там.  Тя твърди, че има документ, в който има разминаване между датата, на която е издадена заповедта, и денят, в който са дошли резултатите от изследванията имат ли животните чума или не. Ето целия текст на поста на Нинова: \"Няма да ви оставя на мира, докато някой не ми отговори защо на заповедта,която ми връчихте и държа в ръцете си пише, че решението за убиване на животните е взето на 04.07, на базата на протокол за изследване, който е от 09.07. Защо избихте животните на хората пет дни преди да имате резултатите от пробата? Искам истината.\"", "date": "2018.07.16", "title": "Нинова по следите на чумата, заплаши и във Фейсбук: Няма да ви оставя на мира!"}
{"url": "https://www.faktor.bg/bg/articles/glasyat-atanas-atanasov-za-shef-na-razuznavaneto", "text": "Атанас Атанасов ще бъде новият шеф на разузнаването, твърди \"Дарик\". Досегашният заместник-председател на Държавна агенция \"Разузнаване\" ще замени отиващия като генерален консул в Мюнхен Драгомир Димитров. Шефът на разузнаването става генерален консул в Мюнхен Решението за рокадата беше взето на закрито правителствено заседание на 11 юли и предложението беше изпратено за съгласуване на президента Румен Радев. 48-годишният Атанас Атанасов е завършил военното училище във Велико Търново и следдипломна квалификация по международни икономически отношения в Университета за архитектура, строителство и геодезия. Започва кариерата си през 1994 година в служба \"Защита на средствата за връзка\" във вътрешното министерство и последователно се издига от оперативен служител-разузнавач до директор на дирекция преди да стане заместник на Драгомир Димитров през април тази година. Говори гръцки и английски, ползва сърбохърватски и руски.", "date": "2018.07.16", "title": "Гласят Атанас Атанасов за шеф на разузнаването?"}
{"url": "https://www.faktor.bg/bg/articles/novini/balgariya/spasiteli-izdirvat-78-godishen-mazh-na-vrah-perelik", "text": "ланински спасители издирват 78-годишен мъж от Смолян, който е изчезнал вчера в района на връх Перелик, съобщава \"Фокус\". Мъжът е тръгнал от дома си в неделя по обяд и близките му са имали връзка с него до 15:30 часа. След 15.45 часа те не могли да осъществят контакт с него. Веднага е сформиран екип от девет планински спасители, които са издирвали изчезналия възрастен мъж до 21:30 часа снощи. От тази сутрин претърсването на района продължава, като в акцията участват шестима спасители. Очаква се в издирването да се включат полицаи и горски служители, каза още дежурният в Планинскапа спасителна служба към БЧК в Пампорово.", "date": "2018.07.16", "title": "Спасители издирват 78-годишен мъж на връх Перелик"}
{"url": "https://www.faktor.bg/bg/articles/novini/svyat/tramp-obvini-fbr-te-sa-vinovni-za-loshite-otnosheniya-s-rusiya", "text": "Броени часове преди срещата си с руския президент Владимир Путин, държавният глава на САЩ Доналд Тръмп хвърли вината за хладните отношения между Вашингтон и Москва разследването за предполагаемата намеса на Кремъл в президентските избори в страната от 2016 г., съобщи AFP, цитирана от агенция \"Фокус\" „Нашите отношения с Русия НИКОГА не са били още по-лоши благодарение на многото години на глупост, а сега и на „лова на вещици“, написа Тръмп в социалната мрежа „Туитър“, визирайки разследването на специалния прокурор на САЩ Робърт Мюлер.", "date": "2018.07.16", "title": "Тръмп обвини ФБР: Те са виновни за лошите отношения с Русия"}
{"url": "https://www.faktor.bg/bg/articles/donald-tramp-i-saprugata-mu-melaniya-pristignaha-v-rezidentsiyata-na-finlandskiya-darzhaven-glava", "text": "Президентът на САЩ Доналд Тръмп и съпругата му Мелания пристигнаха в резиденцията на финландския държавен глава Саули Нинистьо в Хелзинки за работна закуска, преди планираната за по-късно днес среща с руския президент Владимир Путин. Освен перспективите пред двустранните отношенията, във фокуса на разговорите между двамата лидери се очаква да бъдат още руската анексия на Крим, войната в Сирия и ядреното разоръжаване, предаде БНР. По-рано държавният секретар на САЩ Майк Помпейо заяви, че подобряването на руско-американските отношения зависи от Москва. Тръмп пък коментира американско-руските отношения в Туитър. Според него те никога не са били по-лоши. Той обвинява за това \"многото години американска глупост и сега, измисления лов на вещици\", извършван, по думите му, от ФБР, което разследва руската намеса в президентските избори през 2016 г. Тръмп и Путин са се срещали два пъти досега по време на международни форуми, но това ще е първата им самостоятелна среща.  Първите дипломати на Русия и САЩ - Сергей Лавров и Майк Помпейо, също ще разговарят в кулоарите на срещата на високо равнище.  В четвъртък Тръмп описа Путин като \"съперник\", а не като \"враг\" и заяви, че очаква срещата да мине добре. Вчера пред телевизия Си Би Ес обаче той изрази слаби очаквания за предстоящия диалог: \"Може би ще се случи нещо хубаво, но не отивам с големи очаквания. Не мога да ви кажа какво ще се случи, но знам какво ще поискам, и ще видим дали ще се получи.\" Пред телевизия Ей Би Си съветникът по националната сигурност в Белия дом Джон Болтън заяви, че САЩ не търсят \"конкретни резултати\" от срещата и че тя няма да бъде организирана в строги рамки.  Руската страна гледа на разговорите като на шанс за подобряване на отношенията с Вашингтон. Русия е недоволна обаче от американските проекти за изграждане на система за противоракетна отбрана с европейско базиране.  Пред вестник \"Билд ам Зонтаг\" вчера германският външен министър Хайко Маас приветства срещата, но и предупреди американския президент да не сключва едностранни сделки с Русия, тъй като те могат да се окажат с висока цена, а именно - западните съюзници на САЩ. Преди това Тръмп обвини Германия, че е \"заложник\" на Русия, заради зависимостта й в енергийната сфера.", "date": "2018.07.16", "title": "Доналд Тръмп и съпругата му Мелания пристигнаха в резиденцията на финландския държавен глава"}
{"url": "https://www.faktor.bg/bg/articles/iliyana-yotova-umartvyavaneto-na-zhivotnite-beshe-kato-nakazatelna-aktsiya", "text": "Умъртвяването на животните в Южна България стана като наказателна акция в очите на хората. Аз няма да коментирам темата сега, защото за мен най-важно е да се гарантира здравето на хората там. Ще изчакам европейската експертиза, но лошото е, че през тези дни аз имах усещането за липса на държава. Това каза във Велико Търново вицепрезидентът на България Илияна Йотова. Тя коментира още, че е видяла една държава, която се отнася към своите граждани като с поданици. \"Отиват, правят някакви много радикални мерки, не обясняват на хората нито рисковете, нито опасностите, нито им се дава някаква надежда, че когато тези действия бъдат извършени, те ще бъдат обезщетени. Всичко стана като някаква наказателна операция в очите на хората. Това не бива да се допуска\", заяви още Илияна Йотова и призова от тука нататък за пълна прозрачност. \"Аз смятам, че при такива кризи беше важно да се свика дори извънредно заседание на парламента, да се изслушат министрите, да се изслуша ръководството на Агенцията за храните или поне ресорната комисия. Защото, когато хората видят публичния ангажимент на държавата, когато видят, че някой мисли за решаването на техните проблеми, ще бъдат много по-спокойни и всички тези страхове, че те ще укриват животни или ще ги пренасят на други места, ще отпаднат. Държавата не беше на мястото\", каза Илияна Йотова.", "date": "2018.07.16", "title": "Илияна Йотова в синхрон с БСП: Умъртвяването на животните беше като наказателна акция"}
{"url": "https://www.faktor.bg/bg/articles/mayki-na-detsa-s-uvrezhdaniya-izlizame-na-brutalen-protest-na-30-yuli", "text": "Майки на деца с увреждания излизат на ефективен и (както го нарекоха) „брутален“ протест на 30 юли. Мярката е в знак на несъгласие срещу поправките в Закона за личната помощ. Това стана ясно на заседание в социалното министерство на работна група с участието на всички заинтересовани институции, в това число и на омбудсмана. Самата Мая Манолова каза, че е дошла да заяви несъгласието си с текстовете, тъй като се \"имитирало дейност, в която тя няма да участва\". Майките на деца с увреждания отказаха да участват в работната група, тъй като преди дни са получили проект на закон, в който не са включени техните предложения. В края на юни обмбудсманът Мая Манолова и протестиращите майки внесоха в парламента законопроект за личната помощ, който изработиха съвместно.", "date": "2018.07.16", "title": "Майки на деца с увреждания: Излизаме на брутален протест на 30 юли"}
{"url": "https://www.faktor.bg/bg/articles/novini/balgariya/betina-zhoteva-osadi-za-kleveti-cherveniya-deputat-sasho-simov", "text": "„Осъдих Александър Симов! Осъдих народния представител от БСП за клевета, обида, уронване на престижа и доброто ми име!” Това обяви току що на страницата си във фейсбук журналистът и член на СЕМ Бетина Жотева. „Преди година, за дълго време бях подложена на невероятен натиск и тормоз, добре организиран, политически оцветен, който престана да има нещо общо със свободата на словото, а целеше намеса и промяна на Съвета, в който работя.  Бях вкарана в интрига и си изпуснах нервите. Извиних се. Но явно не това беше целта, защото последва неописуем публичен линч.  За семейството ми да разказвам ли?! Флагманът на публичното ми опозоряване, адептът на независимата и свободна журналистика, смелото перо на демократичната преса и голямата уста на БСП, Александър Симов даде всичко от себе си. Прилежно и методично, в пост след пост, в статия след статия ме громеше и омазваше...  Тогава си преброих приятелите. Благодаря на тези, които останаха до мен. Те ми помогнаха да заведа дело. Дело, на което рицарят на свободата на думите се отказа от своите. Адвокатите му пледираха, че нищо което е написал не е негово!!! Друг бил. Съдът не призна нищо от неговите аргументи.  В решението пише: “Изказванията на ответника не отразяват обективно фактите, свързани с поведението на ищцата. От изказванията на С. е видно, че целта му е не да бъде огласена обществена информация, важна за обществото, а привличане на вниманието на аудиторията чрез опозоряване личността на ищеца, предизвикване на скандал. Всички изрази, използвани от ответника, съдържат негативно мнение за ищеца, изразено чрез употребата на крайно непристойни изрази. В случая ответникът в качеството си на народен представител от трибуната на Народното събрание не е спазил и предвидените в Правилника за дейността на народното събрание норми на етично парламентарно поведение.” Бих добавила, че е недопустимо да се използва най-високата трибуна в държавата за лична вендета. Недопустимо е човек да забравя откъде е тръгнал. Недопустимо е да си губим човешкия образ от власт, омраза или партийни поръчки”, обяснява казуса Жотева. Според решението на съда Симов трябва да заплати на Жотева сумата от 7 хил. лв., заедно със законната лихва за претърпени неимуществени вреди от непозволено увреждане. „Има Господ! Има съд! Има правда! Благодаря ви”, възкликва с облекчение Бетина Жотева.", "date": "2018.07.16", "title": "Бетина Жотева осъди за клевети червения депутат Сашо Симов"}
{"url": "https://www.faktor.bg/bg/articles/novini/svyat/the-new-york-times-skripal-i-dashterya-mu-sa-otroveni-ot-agenti-na-gru", "text": "Зад отравянето на Сергей и Юлия Скрипал във Великобритгания стоят \"сегашни и бивши агенти на спецслужбата, известна като ГРУ (Главно разузнавателно управление на Русия), която САЩ обвиняват в намеса в президентскитеизбори през 2016 година, пише The New York Times като се позовава на три източника. \"Анализаторите и правителствени представителри смятат, че ГРУ, известно като Главно разузнавателно управление на руския Генерален щаб е тайна ударна сила на Кремъл в конфликтите в целия свят. Спецслужата е свързана с хибридната война, която води Русия в Украйна, а също така при анексирането на Кримп през 2014 година. ГРУ участва и в превземането на сирийски градове от името на Башар Асад\", пише в статията.    В по-спокойни региони, служителите на ГРУ са обвинявани в \"организирането на политически сътресения, мобилизация на славянските националисти в Черна гора и финансиране на протести с цел промяна на името на Македония\", отбелязва изданието. Отравянето на Сергей и Юлия Скрипал е \"друг тип спецоперация, която е в традицията на съветското и руското разузнаване към \"предателите\". По данни на NYT, британските власти \"са близо до това да установятк личностите на извършителите на операцията\". Британското следствие не изключва, че отговорност за химическата атака носи и друга руска разузнавателна служба или \"едно от нейните частни подразделения\". Припомняме, че на 4 март тази година бившият офицер от ГРУ Сергей Скрипал, осъден в Русия за шпионаж в полза на Великобритания и дъщеря му Юлия бяха отровени с нервно-паралитичното вещество \"Новичок\", разработено в Русия и обвини Кремъл.", "date": "2018.07.16", "title": "The New York Times: Скрипал и дъщеря му са отровени от агенти на ГРУ"}
{"url": "https://www.faktor.bg/bg/articles/novini/balgariya/spasitelna-aktsiya-izliza-na-postradaliya-okolo-1000-leva", "text": "Поредна спасителна операция на планинската служба. Този път заети в планината се оказаха спасителите от Добринище и Банско, които трябваше да помагат на българска туристка, която контузи крака си по време на преход в Пирин планина. Тя успяла да стигне до Самодивските езера над хижа \"Безбог\", когато обаче заради травма в глезена не можела да продължи. Оказало се, че жената няма застраховка и ще трябва сама да плати разходите по спасителната операция. „Все още няма култура туристите да сключват планинска застраховка”, коментира в „Здравей, България” на Нова тв планинският спасител Ивайло Валелов. Той посъветва туристите, когато отиват в планината, да са добре екипирани, а телефоните им да бъдат заредени. Ивайло Валелов уточни, че една спасителна акция излиза на пострадалия около 1000 лева, но няма точно фиксирана цена, защото зависи от различни обстоятелства.", "date": "2018.07.16", "title": "Спасителна акция излиза на пострадалия около 1000 лева"}
{"url": "https://www.faktor.bg/bg/articles/mariya-gabriel-do-momenta-nikoy-ne-govori-za-sanktsii-po-vaprosa-s-chumata", "text": "Българските власти действат изключително адекватно. До момента никой не говори за санкции по въпроса с чумата. Има мерки, които в момента са изключително трудни. Целта е минимални икономически загуби за сектора. Стопаните могат да разчитат на максимална компенсация. Много ясен ангажимент имаме от страна на ЕК. Това каза еврокомисарят по цифрова икономика Мария Габриел в сутрешния блок на БНТ. Ние имаме своите екипи за обмен на информация с Турция. ЕС се е подготвил с адекватни действия, допълни тя.  \"Аз имам един водещ принцип - човекът да е в центъра, искрено вярвам, че роботите и машините никога няма да заместят хората. По отношение на киберсигурността - в рамките на една година имаме законодателно предложение да може да се реагира с помощ при експертизата на евентуална кибератака, допълни тя. Днес хората се страхуват от изкуствения интелект. Мога да съобщя с голяма радост, че имаме над 900 участници в алианса за изкуствен интелект. Горда съм, че България се очертава като регионален лидер по отношение на инвестициите в суперкомпютрите, каза още тя.", "date": "2018.07.16", "title": "Мария Габриел: До момента никой не говори за санкции по въпроса с чумата"}
{"url": "https://www.faktor.bg/bg/articles/tsentrovete-za-migranti-tryabva-da-se-zakriyat-v-tozi-vid", "text": "Още през 2016 г- казахме, че центровете за мигранти трябва да се закрият в този вид, в който са в момента, да се махнат от населените места, защото генерират престъпност. Това заяви общинският съветник от ВМРО Карлос Контрера в „Здравей,България“ на Нова телевизия.   Напълни се с каналджии, напълни се с хора, които разпространяват наркотици. Тези центрове са една стратегическа грешка на българската държава. На тях не им е мястото в жилищни квартали. Охраната пък е възложена на някакви имагинерни частни фирми, които при всеки инцидент викаха полиция, твърди той. Ясно е, че трусове в Близкия Изток и Африка ще има, но тези центрове трябва да се извадят от населените места, да бъдат от затворен тип. Не можеш да пуснеш един човек , за когото нямаш абсолютно никаква информация освен това, което той твърди, смята Контрера.   „В Европа в момента тече тежкия разговор какво да се прави. От 2014 г. има дебат тези центрове да се изграждат около зоните на конфликт, а не в Европа”, каза той.      „Действително в момента хората, които са настанени там, са много малко. Те са около 600 души от цяла България, в софийските центрове са около 400. Около 60% от тях са от Сирия и Ирак. Доколкото България има задължение на предоставя убежище, трябва да има някаква база. Най-малко натоварващият бюджета вариант е да живеят на външен адрес и да работят.” Това обясни Радостина Павлова от Центъра за правна помощ . Според Павлова не трябва тези центрове да се разрушават с лека ръка, защото конфликтите продължават и може да се наложи да се използват. Според него центровете трябва да бъдат закрити в този вид, в който са в момента и да се махнат от населените места, защото генерират престъпност. Даде пример, че в кварталите, където са направени, се е напълнило с каналджии и с хора, които разпространяват наркотици. От ВМРО искат и центровете да бъдат от затворен тип.", "date": "2018.07.16", "title": "Карлос Контрера: Центровете за мигранти трябва да се закрият в този вид"}
{"url": "https://www.faktor.bg/bg/articles/belarus-shte-podari-novi-mig-29-na-sarbiya", "text": "До края на годината президентът на Беларус ще посети Сърбия и ще обяви решението на Минск да дари на западната ни съседка четири нови изтребители „МиГ-29“. Съответната информация потвърди беларуският посланик в страната Валери Брилов, като същевременно подчерта, че военно-техническото сътрудничество между двете страни ще продължи да се развива, съобщава агенция \"Фокус\". С новото дарение армията на Сърбия ще разполага с общо 14 модернизирани „МиГ-29“. Машините ще бъдат доставени в Сърбия на същия принцип и условия, при които по-рано Белград получи самолети от Москва. „До края на 2018 г. е планирано посещение на Александър Лукашенко. По отношение на развиването на двустранно сътрудничество в областта на военното оборудване, ние разполагаме с такова. Работим активно върху доставката и ремонта му. Сътрудничеството (между Беларус и Сърбия) продължава да бъде релевантно“, увери Брили. Преговорите между Белград и Минск за доставката на машините бяха обявени през април тази година, в рамките на посещението на сръбския военен министър Александър Вулин в Русия.", "date": "2018.07.16", "title": "По почина на Москва: Беларус подарява нови \"Миг-29\" на Сърбия"}
{"url": "https://www.faktor.bg/bg/articles/putin-po-vreme-na-svetovnoto-po-futbol-sa-predotvrateni-25-miliona-kiberataki", "text": "По време на провеждането на Световното първенство по футбол са предотвратени почти 25 милиона кибератаки и тяхното въздействие върху информационната инфраструктура на Руската федерация. Това разкри държавният глава на страната Владимир Путин в рамките на среща с представители на Центъра на международното сътрудничество на междуведомствения оперативен щаб по гарантиране на сигурността на Мондиал 2018, предава TACC. „В периода на шампионата са неутрализирани почти 25 милиона кибератаки и други престъпни въздействия на информационната структура на Русия, свързани с провеждането на световното първенство по футбол“, обяви Путин.  За гарантирането на сигурността на Мондиал 2018 са били задействани 130 представители на спецслужби на 34 държави, допълни руският президен", "date": "2018.07.16", "title": "Путин: По време на Световното по футбол са предотвратени 25 милиона кибератаки"}
{"url": "https://www.faktor.bg/bg/articles/novini/balgariya/tramp-nashite-otnosheniya-s-rusiya-nikoga-ne-sa-bili-oshte-po-loshi", "text": "Броени часове преди срещата си с руския президент Владимир Путин, държавният глава на САЩ Доналд Тръмп хвърли вината за хладните отношения между Вашингтон и Москва разследването за предполагаемата намеса на Кремъл в президентските избори в страната от 2016 г., предава AFP.  „Нашите отношения с Русия никога не са били още по-лоши благодарение на многото години на глупост, а сега и на „лова на вещици“, написа Тръмп в социалната мрежа „Туитър“, визирайки разследването на специалния прокурор на САЩ Робърт Мюлер.", "date": "2018.07.16", "title": "Тръмп: Нашите отношения с Русия никога не са били още по-лоши"}
{"url": "https://www.faktor.bg/bg/articles/divo-prase-rani-78-godishna-turistka-ot-sliven", "text": "Диво прасе прободе със зъба си бедрото на 78-годишна туристка от Сливен. Тя е приета в МБАЛ „Д-р Иван Селимински”. Раната е обработена и Пациентката е в добро състояние, съобщиха от лечебното заведение През почивните дни е регистрирано едно пътнотранспортно произшествие. Пострадал е германски гражданин. Той е получил контузия на гърдите, но не е приет в болницата. От 13 до 15 юли спешна помощ са потърсили 189 души. Хоспитализирани са 78 от тях. Извършени са 8 операции и 6 раждания.", "date": "2018.07.16", "title": "Диво прасе рани 78-годишна туристка от Сливен"}
{"url": "https://www.faktor.bg/bg/articles/novini/svyat/sdelka-mezhdu-tramp-i-putin-bi-se-prevarnala-v-koshmar-za-evropa", "text": "Това, че Тръмп иска да се срещне с Путин е отдавна известно. Подготовката за среща между двамата започна още през март, след преизбирането на Путин за президент и поздравленията от Тръмп, с които той избърза напук на своите съветници. Именно тогава Тръмп покани Путин във Вашингтон, но той, очевидно предпочита среща на неутрална територия. Да не забравяме и, че на срещата на G7 в Канада Тръмп поиска, навярно отново без да е съгласувано със съветниците му, Русия да бъде върната в \"голямата седморка\". След предизвикалата нееднозначни оценки среща с Ким Чен Ун изглежда Тръмп окончателно е повярвал в силата на личните си дипломатически качества и сега иска да ги провери и върху Путин.  Като се имат предвид сегашните отношения между Москва и Вашингтон, а също така и разследването за предполагаема руска намеса в хода на президентските избори на САЩ, неочаквани отстъпки на Путин са малко вероятни. Но с Тръмп нищо не трябва да се изключва. Сценарий, при който Тръмп и Путин, заобикаляйки европейците, сключват сделка е кошмарен. Например, за излизането на САЩ от войсковите учения по източните граници на Алианса. В разговора с Тръмп Путин може да \"натиска\" за това, че американското участие в маневрите в Източна Европа е рисковано от гледна точка на политиката за сигурност. В отговор Москва може да предложи да се откаже от военни учения по западните си граници. Ако изведнъж Тръмп се съгласи на такава сделка, той ще може да се представи в ролята на мощен преговарящ, носещ мир в Европа - човекът, който е способен да сключи сделка с хитрия, внушаващ страх Путин.  Такова решение би отслабило НАТО като поставя под въпрос неговите основополагащи принципи. Полша и Балтийските страни, които разчитат на американска помощ на фона на агресивната политика на Русия ще бъдат още по-обезпокоени, да не говорим за Украйна, При това настъпателният потенциал на Русия няма да отслабне.  Путин може да обещае на Тръмп, в замяна на отмяна или поне смекчаване на санкциите, да намали напрежението в Източна Украйна. Тогава под натиск ще се окажат и европейците, чиито санкции също ще бъдат поставени под въпрос.  За успеха на Путин е нужно да демонстрира значително по-малко от Тръмп. На него не са му нужни мними резултати. Сама по себе си срещата с най-влиятелният политик в света ще стане за Путин огромно   Какво мисли самият Тръмп за целите на Путин, гадае дори най-близкият му кръг.  Говори се, че в хода на срещата на G7 в Канада той е заявил пред държавните глави на оставалите държави, че Крим е руски, тъй като там говорят на руски. Слуховете твърдят и, че той е изразил неразбиране защо G7 подкрепя Украйна, след като става дума за \"една от най-корумпираните страни в света\". Путин би могъл да използва срещата с Тръмп като възможност да се \"покаже европеец\", своего рода \"анти-тръмп\" по такива теми като ядрената сделка с Иран, Парижкото споразумение за климата или \"Северен поток-2\", с надежда на отстъпки по въпроса за санкциите.  И на фона на разногласията между Тръмп и ЕС такава тактика може да сработи.", "date": "2018.07.16", "title": "Сделка между Тръмп и Путин би се превърнала в кошмар за Европа"}
{"url": "https://www.faktor.bg/bg/articles/n-pr-erik-lyobedel-tramp-ne-obicha-es-i-nato-predpochita-dvustrannite-otnosheniya", "text": "Посланикът на Франция у нас Н. Пр. Ерик Льобедел заяви пред бТВ, че вчера до късно са празнували в посолството победата на Световното. По думите му, титлата е развълнувала не само Франция, а цяла Европа, а още от 1998 г. са я очаквали, Льобедел коментира, че в първото полувреме са доминирали хърватите, но са допуснали грешки, с което са дали предимство на Франция във второто полувреме. Присъствието на президента Макрон и подкрепата на 60 млн. французи, както и присъствието на хърватския президент, допринесоха за силния дух на футболистите, смята той.   Посланикът е категоричен, че с Русия трябва да се води диалог, запазвайки ценностите и твърдостта. По думите му Макрон вероятно е говорил за Украйна, за Иран и Сирия с руския президент. Според него днешната среща с Тръмп ще продължи в същата посока.   Льобедел коментира, че американският президент предпочита двустранните отношения и не харесва много комуникацията с големи обединения като ЕС, НАТО. Така има по-голям шанс да налага сила в решенията, които се взимат, подчерта той.   Франция и всички наши партньори смятат, че българското председателство беше реалистично и се отличи с два много успешни приоритета – цифровата икономика и Западните Балкани. По думите му президентът Макрон винаги е вярвал в България и я е оценявал като партньор. Посланикът подчерта, че Шенген в момента не се развива добре и се нуждае от реформи. България трябва да бъде част от този нов блок, защото участието й като външна граница е много важно. Според Франция България изпълнява всички критерии, за да стане част от ERM2 и впоследствие да се присъедини към еврозоната.   По думите му няма „План Макрон“, а просто има обединение между 12 страни, които искат работата, условията на труд и почивка на превозвачите да са едни и същи и по този начин защитават интереса си. Според него се е постигнало решения около пакета „Мобилност“, така че да всички да се удовлетворени.", "date": "2018.07.16", "title": "Н. Пр. Ерик Льобедел разкри защо Тръмп не обича ЕС и НАТО, а предпочита общуване \"на четири очи\""}
{"url": "https://www.faktor.bg/bg/articles/moskva-obmyanata-na-mneniya-mezhdu-putin-i-tramp-za-blizkiya-iztok-nyama-da-e-lesna", "text": "Обмяната на мнения върху въпросите за Близкия изток по време на срещата на върха на президентите на Русия и САЩ, Владимир Путин и Доналд Тръмп, в Хелзинки няма да бъде леснd, заради отношението на Вашингтон към Иран, заяви говорителят на Кремъл Дмитрий Песков, цитиран от ТАСС. „Много добре знаем отношението на Вашингтон към Иран. Но в същото време Иран също е наш добър партньор в търговското и икономическо сътрудничество. Поради тази причина това няма да бъде лесен обмен на мнения“, заяви той. Срещата на върха между Доналд Тръмп и Владимир Путин ще се проведе в понеделник в Хелзинки от 13:20 часа.", "date": "2018.07.16", "title": "Москва: Обмяната на мнения между Путин и Тръмп за Близкия изток няма да е лесна"}
{"url": "https://www.faktor.bg/bg/articles/slantse-33-gradusa-s-oskadni-oblatsi", "text": "Днес максималните температури ще са между 28° и 33°, в София 27° - 28°. Атмосферното налягане е близко до средното за месеца. През деня ще се задържи почти без промяна. Ще бъде предимно слънчево. В следобедните часове над североизточните райони ще има временни увеличения на облачността и на отделни места там ще превали краткотраен дъжд. Ще духа до умерен северозападен вятър.  Над Черноморието ще бъде предимно слънчево. След обяд над северното крайбрежие ще има временни увеличения на облачността, но само на отделни места там ще превали краткотрайно. Ще духа до умерен северозападен вятър. Максимални температури на въздуха 28-32°. Температурата на морската вода е 26-27°. Вълнението на морето ще бъде 1 - 2 бала. Над планините също ще бъде предимно слънчево. След обяд ще има купести облаци, но само на отделни места ще превали. Ще духа умерен до силен северозападен вятър. Максималната температура на височина 1200 метра ще е около 22°, на 2000 метра – около 14°.", "date": "2018.07.16", "title": "Щедро слънце, до 33 градуса, с оскъдни облаци"}
{"url": "https://www.faktor.bg/bg/articles/es-sasht-kitay-i-rusiya-da-rabotyat-za-da-izbegnat-targovskiya-konflikt-i-haos", "text": "Европейският съюз в понеделник призова САЩ, Китай и Русия да работят заедно, за да избегнат търговския „конфликт и хаос“ и за да предотвратят преминаването му в бурна конфронтация, предава AFP, цитирана от \"Фокус\" . „Общо задължение е на Европа и Китай, но и на Америка и Русия, не да унищожават (глобалния търговски ред), а да го подобряват, не да започват търговски войни, които толкова често в историята се превръщат в горещи конфликти“, заяви председателят на Европейския съвет Доналд Туск в Пекин. „Все още има време да бъде предотвратен хаосът и конфликтът“, допълни той. Туск говори след среща с китайския премиер Ли Къцян, като част от ежегодната среща на върха между ЕС и Китай, която се откри против фона на растящата икономическа конфронтация между Китай и САЩ и по-широкия глобален търговски раздор. Срещата между китайски и европейските представили в Пекин, които включваха и председателя на Европейската комисия Жан-Клод Юнкер, идва докато Тръмп се подготвя да проведе разговори в Хелзинки с руския лидер Владимир Путин. „Светът се нуждае от реформи, вместо от конфронтации“, заяви Туск. „Затова призовавам нашите китайски домакини, но и президентите Тръмп и Путин, да започнат съвместно този процес чрез реформа на Световната търговска организация. Днес сме изправени пред дилема, дали да играем твърда игра, като митническата война и конфликтите в места като Украйна и Сирия, или да търсим общи решения базирани върху справедливи правила“, допълни още европейският председател.", "date": "2018.07.16", "title": "ЕС: САЩ, Китай и Русия да работят, за да избегнат търговския конфликт и хаос"}
{"url": "https://www.faktor.bg/bg/articles/frantsiya-shtastie-gigantski-kupon-i-pogrom", "text": "Франция се превърна в гигантска дискотека след победата на националите на финала на Световното първенство по футбол, съобщи Франс прес. Десетки хиляди се събраха на Шанз-Елизе в Париж, за да отпразнуват спечелването на световната купа по футбол. От \"фен-зоната\" на Айфеловата кула и \"Шанз-Елизе\" до централните площади на Лил, Лион, Страсбург или Марсилия, на стадиона в Бордо или площадите на селата, милиони французи изригнаха от радост след последния съдийски сигнал на финала, спечелен с 4 на 2 срещу Хърватия.  Празненствата обаче бяха помрачени от инциденти. Група младежи потрошиха витрините и разграбиха търговски комплекс на \"Шанз-Елизе\". Вандалите, някои от които с качулки, нахлули в супермаркета и изнесли бутилки вино или шампанско, преди полицията да ги разпръсне с помощта на сълзотворен газ. Близо 4000 полицаи и жандармеристи бяха мобилизирани в Париж във връзка с финала на Мондиала. На остров Корсика фенове на Хърватия и местни хора се сбили по време на мача. Десет души бяха арестувани в Марсилия, а осем - в Лион.", "date": "2018.07.16", "title": "Франция: Щастие, гигантски купон и погром"}
