{"url": "https://www.faktor.bg/bg/articles/chumata-po-svinete-ne-podmina-i-slovakiya", "text": "Три нови огнища на африканска чума по свинете са регистрирани в Словакия. Те се намират в съседство с първото, в района на Требишов, недалеч от границата с Унгария, съобщава Министерството на земеделието на републиката. На 25 юли представителят на Министерството на земеделието Даниел Грежик разказа пред репортери за случая с африканска чума по свинете, регистриран за първи път в републиката в стопанства в района на Требишов, а съответните органи на Европейската комисия и Световната здравна организация за животните в Париж вече са информирани за това. „Във фермите, където са открити тези огнища, всички прасета ще бъдат евтаназирани. Източникът на болестта остава неясен. В момента се провежда епизоотологично разследване\", се казва в официално изявление на Министерството на земеделието. На всички места за регистрация на болни прасета са установени 3-километрови санитарни кордони.", "date": "2019.08.07", "title": "Чумата по свинете не подмина и Словакия"}
{"url": "https://www.faktor.bg/bg/articles/pakistan-goni-poslanika-na-indiya", "text": "Пакистан ще отзове посланика си от Индия и ще изгони индийския, съобщи Ройтерс. Исламабад понижава нивото на дипломатическите отношения и прекратява двустранната търговия със съседката си, след като Делхи отмени автономията на щата Джаму и Кашмир. Пакистанският премиер Имран Хан призова въоръжените сили да бъдат бдителни. И Индия, и Пакистан имат претенции към Кашмир.", "date": "2019.08.07", "title": "Пакистан гони посланика на Индия"}
{"url": "https://www.faktor.bg/bg/articles/antikoruptsionen-fond-babh-e-prahosala-30-mil-leva-za-izgaryane-na-zhivotni-v-narushenie-na-zakona", "text": "Близо 30 милиона лева са изхарчени от държавата през Българската агенция по безопасност на храните (БАБХ) за обезвреждане на животински трупове от март 2018 до сега. Парите отиват само в две фирми, на които е платено за рекордни количества обработена трупна маса и то с мобилни инсинератори, чиито капацитет е в пъти по-нисък от този на екарисажите например. Правомерно ли са изхарчени тези милиони и осъществява ли БАБХ своевременен и ефективен контрол върху начина на обезвреждане и обезвредените количества? Екипът на Антикорупционен фонд разследва обстоятелствата около обществените поръчки, чрез които са изхарчени десетки милиони за мобилните инсинератори. Юристите на фонда намират редица факти за притеснителни и изискващи проверка от страна на отговорните органи.  В края на 2017г. Агенцията по безопасност на храните обявява обществена поръчка за обезвреждане на животински отпадъци за три години на стойност 30 милиона лева. Поръчката е спряна след жалба на един от участниците. Тогава Агенцията преминава към т.нар. директно договоряне. От БАБХ канят само две от фирмите с мобилни инсталации (инсинератори, в които обезвреждането става чрез изгаряне при много висока температура), с които да сключи договори за обезвреждане на трупове - \"Син кръст 2016\" и \"Еко БГ СЖП\". Собственици на \"Син кръст 2016\" са Янка Николова-Лазарова и Борислав Лазаров, станал известен покрай кризата с боклука на столицата, когато той е управител на фирма-концесионер. Съдружници в \"Еко БГ СЖП\" са Димитър Манджуков и Димитър Димитров. През март 2018-та са сключени първите договори на стойност 12 милиона лева. Като основно предимство при обществената поръчка е посочена мобилността на инсталациите и възможността да реагират бързо и на място при необходимост. Впечатление прави заниженото изискване за капацитет на фирмите, които ще изпълняват договора, в сравнение с предишни години. Нещо повече, не е ясно как БАБХ контролира изпълнението на дейността и количествата, за които държавата плаща, предвид липсата на изискване за кантар при мобилните инсинератори.  Към края на 2018-та 12-те милиона, които агенцията е договорила за обезвреждане на трупове, са изразходвани и се прибягва до подписване на анекси. На 16 ноември 2018 е подписан първият анекс. Анексите продължават и в началото на тази година, когато на двете фирми са отпуснати още 12 милиона лева. Така фирмите получават чрез анекси още близо 17,5 милиона лева допълнително над основния договор от 12 милиона. Няма данни за предоставяне на допълнителна гаранция за добро изпълнение, съразмерна на възложените допълнителни дейности. Напротив, с Анекс от януари 2019 г. част от гаранцията за добро изпълнение на двете фирми е освободена, в разрез с предвиденото в договора освобождаване на гаранцията едва след прекратяване на договора и то ако няма основание за задържането й. Мотивите за възлагане на допълнителни дейности с анекси са свързани с извънредната и усложнена епизоотична обстановка в страната по отношение на болестта чума по дребните преживни животни, проникването на африканската чума по свинете и птичия грип. Същевременно липсват публични данни инсинераторите да са използвани, при която и да е от посочените епидемии. Напротив, животинските отпадъци в резултат от епидемии се заравят в земята. С Писмо от 02.08.2019 г. БАБХ уведомява АКФ, че „до настоящия момент труповете на умъртвените животни във връзка с болестта Африканска чума по свинете (АЧС) се загробват и не се изпращат в предприятия за изгаряне или обезвреждане.\" По този начин се създават съществени рискове за замърсяване на околната среда и не се гарантира ограничаване на разпространението на заразата.  На база платените количества и цената, договорена на тон с инсинераторите, излиза, че за една година те са изгорили около 20 хиляди тона трупове и други животински отпадъци или близо три пъти повече от обезвредените от екарисажите в Шумен и Варна за 2017-та година. Количество, което никога досега не е обезвреждано в България и което според експерти не е възможно да бъде обработено от инсталации с подобен капацитет. Отделен е въпросът откъде са тези огромни количества животински отпадъци, при положение, че инсинераторите не обезвреждат отпадъци от епидемии.  От Агенцията отказват да дадат информация какво е преработеното и платено количество животински отпадък от момента на сключването на договора и как се контролира то. Аргументът на БАБХ за отказ е „липсващ надделяващ обществен интерес от разкриването й\".  През 2019 г. \"Син кръст 2016\" и \"Еко БГ СЖП\" подписват нови договори за още 30 милиона лева за обезвреждане на животински отпадъци с БАБХ до края на 2020 г.  При преглед на документацията по обществените поръчки, свързани с обезвреждане на животински отпадъци, експертите на АКФ установиха данни за редица нарушения на Закона за обществени поръчки при сключването на анексите. Допуснато е и припокриване на договори - за периода април - юни 2019 ЕКО БГ СЖП е имал действащи два договора с един и същ предмет по двете обществени поръчки. По отношение на „Син кръст 2016\", припокриването на договори е налице от ноември 2018 г. насам.  От Антикорупционнен фонд ще сезират Агенцията за държавна финансова инспекция за всички нередности.", "date": "2019.08.07", "title": "Антикорупционен фонд: БАБХ е прахосала 30 мил. лева за изгаряне на животни в нарушение на закона"}
{"url": "https://www.faktor.bg/bg/articles/novini/svyat/-gazeta-express-sarkofagat-na-prokalnatiya-chernobil-mozhe-da-ruhne", "text": "Стоманобетонният саркофаг, който бе изграден за защита от радиоактивността след ядрената авария в Чернобил от 1986 г., може да рухне съвсем скоро, пише електронното издание на косовския ежедневник Gazeta Express. Експертите твърдят, че има „много голяма“ вероятност конструкцията, тежаща 7,2 хил. тона, да поддаде.  Украинската фирма, отговаряща за поддържането на бившата централа, подписа договор за 70 милиона евро за справяне с проблема до 2023 г. Тя нае строителна компания, която да подпомага работата на 600 000 работници, които започнаха да строят първоначалния саркофаг по-малко от два месеца след бедствието.", "date": "2019.08.07", "title": "\"Gazeta Express\": Саркофагът на прокълнатия \"Чернобил\" може да рухне"}
{"url": "https://www.faktor.bg/bg/articles/nyama-takava-balgariya", "text": "Наесен чалгата на Слави Трифонов продължава. С нов телевизионен продукт \"Седем осми\", стартиращ след 15-ти септември, и с политическия проект \"Няма такава България\", който най-накрая ще види бял свят. В учредителната  декларация на формацията, приета на 26 юли, личи познатата хитра усмивка на популистката реторика. Тя поставя граница между „пленения суверен” (народа), неговите освободители („хъшовете” на Трифонов) и „безцеремонната” „политическа плутокрация”. Заключителните думи на г-н Трифонов в последното му предаване бяха в същия дух: \"Уважаеми зрители, всичко, което съм правил досега, беше заради вас. И всичко, което ще направя оттук нататък, ще е заради вас\". Къде остана \"ферарито с цвят червен\"? Българските избиратели отново и отново лакомо кълват на въдичките на подобни клиширани послания. Те са до известна степен сходни с одите срещу „корумпирания елит” на „Атака” и „НФСБ”, още повече, че тези формации си проправиха път, разчитайки и на медийни проекти. В декларацията на „хъшовете” обаче липсват яростни „националистически” послания. Конкуренцията в нишата на популистката радикална десница е голяма; влизането в нея неминуемо оковава, отблъсквайки умерено настроените избиратели. Апетитът на новия проект е да „грабне” колкото се може повече хора. „Няма такава държава” изглежда ще гради „хъшовски имидж”, избягвайки кресливите обертонове. Анализатори потърсиха сходството на г-н Трифонов с Бепе Грило и Володимир Зеленски, но на родна почва изпъкват приликите с \"Презареди БГ\", която до 2017 се наричаше „България без цензура\" /ББЦ/. Общият знаменател е популизмът, леещ се от устата на водещ с музикални наклонности. Трифонов обаче е състоятелен човек, предприемач, който инвестира и в политиката, а Бареков опортюнист, гмурнал се в изборния процес, за да капитализира скорострелно своята популярност. Времето ще покаже дали проектът на Слави не обслужва и други, задкулисни кроежи, какъвто беше случаят с ББЦ. Гръбнакът на целите на „Няма такава България” са шестте въпроса, с чието обсъждане в края на 2015 г. започна и процедурата по иницииране на референдума, за който настояваха от „Шоуто на Слави”. Те бяха: 1. Подкрепяте ли народните представители да се избират с мажоритарна избирателна система с абсолютно мнозинство в два тура? 2. Подкрепяте ли броят на народните представители да бъде намален на 120? 3. Подкрепяте ли въвеждането на задължително гласуване на изборите и референдумите? 4. Подкрепяте ли да може да се гласува и дистанционно по електронен път при произвеждане на изборите и референдумите? 5. Подкрепяте ли годишната държавна субсидия, отпускана за финансиране на политическите партии и коалициите, да бъде един лев за един получен действителен глас на последните парламентарни избори? 6. Подкрепяте ли директорите на областните дирекции на Министерството на вътрешните работи и началниците на районните управления в областните дирекции на Министерството на вътрешните работи да се избират с мажоритарна избирателна система с абсолютно мнозинство в два тура? През февруари 2016 г. Инициативен комитет, председателстван от г-н Трифонов, внесе искане в парламента за провеждане на референдум по 6-те въпроса, подписано от над 670 хил. души. На референдума на 6.11.2016 г. бяха подложени на гласуване въпроси 1, 3 и 5. Мнозинството от избирателите отговори с „да” на тях; 12 хил. гласа не достигнаха, за да стане задължителен резултатът. След скандала с надвзетите партийните субсидии, осветен от екипа на Слави през пролетта на 2019 г., партиите в 44-тия парламент конфузно наведоха глави. Партийната субсидия бе намалена 11 пъти. Очаквано, политическият проект на г-н Трифонов ще се стреми да осребри голямата подкрепа за реформи, базирани върху поставените още през 2015-2016 г. въпроси. В останалите точки в декларацията има „намигане” към някои от феновете на „традиционната десница” (исканията за премахване на партийното влияние върху съдебната система, за „aдминиcтpативна реформа чрез намаляване на бюрокрацията”, „въвеждане на eлeĸтpoннo yпpaвлeниe” и др.), към левите („осигуряване на свободен и равнопоставен достъп на всички граждани” до качествени медицински услуги, „осигуряване на достоен живот чрез достойни доходи” и др.). С две думи: всеобхватен микс, кошница, пълна с щедри, пъстри идеи, към които да посегнат широк кръг избиратели. Акцентът е върху принципа на ветрилото, не върху кохерентността. И ако дебатът по 6-те въпроса/искания тече от години, тепърва трябва да се дискутират предложения в декларацията пряк избор на омбудсмана и главния прокурор (последното искане е явен флирт с недоволните от обречената на победа кандидатура на г-н Гешев). Тук лаконично ще отбележа, че състезанието за главен прокурор, а и за „народен застъпник”, трябва да бъде конкурс, базиран на доказана професионална компетентност, а не на харизматичност, доказана на бойното поле на преките избори. По-важен от самата програма е странният тайминг. Защо г-н Трифонов се поколеба да се „качи на черешата” през 2016 г. след резултатите от референдума? Отговорът, може би, е, че е предпочел сигурността; решил е да „изконсумира докрай” договора си с bTV преди да навлезе по-дълбоко в политиката. Въпреки че популярността му не е в своя апогей, проектът на Трифонов, изглежда, би имал някаква тежест в политическия процес. Несериозно е обаче, още преди да е учредена формацията, да се правят прогнози колко депутатски места би получила в следващия парламент. Без структури, „Няма такава България”, която трябва да бъде учредена на 5 октомври, трудно би постигнала нещо смислено на местните избори три седмици по-късно. Дали партията на Слави ще се окаже патерица на ГЕРБ (съмнения за това породи сервилното интервю, което водещият „взе” от премиера), ще разберем след следващите редовни парламентарни избори. За сега предсрочен вот не се очертава. Изглежда, че новата партия, подгрявана от телевизионния проект „Седем осми”, ще изчаква удобен момент. За да откъсне като хищник живо месо от тъканта на „политическата класа”. Или, за да се притече на помощ на грохнал пациент от статуквото - като добре платена милосърдна сестра. Дали обаче Слави не изпусна своя звезден политически миг?", "date": "2019.08.07", "title": "Няма друга такава държава, в която така лакомо да кълват на въдичките на политическата чалга"}
{"url": "https://www.faktor.bg/bg/articles/kak-dzhonsan-reshi-da-se-haresa-oshte-poveche-na-donald-tramp", "text": "Само две седмици след като встъпи в длъжност, британският премиер Борис Джонсън се присъедини към лагера на своя духовен събрат Доналд Тръмп: британците ще участват във военноморската операция на САЩ в Ормузкия проток. Вече никой не говори за европейска мисия там, каквато именно Лондон предлагаше – преди правителствените рокади. Така сега в Европа се появява едно дълбоко политическо разцепление - французи и германци не искат да се присъединяват към американската операция \"Сентинел\" за защита на петролните танкери от ирански атаки. Те с основание не вярват на Тръмп и предполагат, че неговата политика на \"максимален натиск\" срещу Техеран не само няма да подобри положението, а дори ще го влоши. Защото навлизането на американски и британски бойни кораби в Персийския залив вероятно ще увеличи допълнително напрежението в конфликта с Иран. САЩ вече постигнаха целта си и вбиха клин в лагера на европейците, които всъщност смятаха да се държат заедно, за да опазят ядреното споразумение с Иран – въпреки силния американски натиск. Тази задача става все по-неизпълнима, защото занапред иранците ще вярват на британците още по-малко. Вярно е - и новият британски външен министър увери, че държи на споразумението с Иран за ядрената му програма и не е привърженик на нови санкции срещу Техеран, но това уверение не звучи убедително. От ясно по-ясно е, че Великобритания, непосредствено преди твърдия Брекзит,  се стреми в момента най-вече към едно: към бързо търговско споразумение със САЩ. За тази цел Борис Джонсън е готов да влоши още повече отношенията с европейците и във външнополитически план, влизайки плътно в руслото на ястребите от Белия дом. Един от тях - съветникът на американския президент по националната сигурност Джон Болтън, може да бъде доволен: неговата стратегия носи резултат. След като САЩ се оттеглиха от ядреното споразумение с Иран, а британците са на път да излязат от Европейския съюз, Болтън вече е на една ръка разстояние от своята опасна цел: победа над Иран, която би сложила край на теократичния режим в Техеран. Тъй че до обявените от Тръмп преговори с Иран едва ли ще се стигне. Но дори да се стигне, те ще бъдат съвършено безплодни – също както срещата на Тръмп със севернокорейския диктатор и негов \"добър приятел\" Ким. В Берлин, Париж и в Брюксел никак не са очаровани от новия курс на Лондон. В интерес на истината обаче германският външен министър Хайко Маас и правителствената коалиция в Берлин също носят известна вина за сегашното положение. Ако Германия, Франция и другите държави от Европейския съюз бяха реагирали бързо и решително на британската инициатива да се изпрати европейска охранителна мисия в Персийския залив, разцеплението сред европейските партньори в ядреното споразумение с Иран можеше да се избегне. Но германското правителство се поколеба, а вътре в управляващата коалиция настъпи истински разнобой от мнения – веднага стана ясно, че европейска мисия скоро няма да има. С други думи: Германия изневери на собствените си декларации, че желае да поема повече международна отговорност. Като ерзац, сега Маас поде инициативата за мисия от наблюдатели на ЕС в Персийския залив без участието на Великобритания. Но дори това ще отнеме много време, пък и едва ли ще донесе резултати. В сегашната напрегната ситуация мисии от разследващи наблюдатели едва ли ще направят особено впечатление на Революционна гвардия на Иран. Т.е. британците, които са разочаровани от лавирането на европейските си партньори, могат да бъдат разбрани. Независимо от всичко това обаче да се хвърлиш в прегръдките на непредсказуемия американски президент е сериозна грешка – и външнополитическо грехопадение за новия британски премиер Борис Джонсън.", "date": "2019.08.07", "title": "Как Джонсън реши да се хареса още повече на  Доналд Тръмп"}
{"url": "https://www.faktor.bg/bg/articles/vaorazhen-mazh-vatre-v-tsentraltata-na-vestnik-usa-today", "text": "Управлението на вестник USA Today в Тайсънс Корнър, Вирджиния, беше евакуирано в сряда след съобщения за въоръжен мъж вътре в сградата, според информации на редица медии. \"Ние реагираме на съобщения за мъж с оръжие в сградата Gannett, намираща се на адрес 7950 Jones Branch Drive в Маклийн. Моля, избягвайте района, очаквайки допълнителна информация\", потвърди в туитър полицията в окръг Феърфакс. Полицията и други спешни служби са реагирали на информация, че в централата на USA Today близо до Вашингтон, има въоръжен мъж. Това е довело до евакуация на централната на американското водещо издание, предаде БНР. Инцидентът е започна; около 12 часа по обед местно време, когато са били повикани полицаи в сградата Gannett на адрес 7950 Jones Branch Drive в Тайсън. Първоначално се заговори, че в сградата е имало въоръжен мъж, но в даден момент полицията е била повикана за \"активен стрелец\". Голяма част от спешните служби, включително екип на SWAT и други тежко въоръжени офицери, също бяха повикани на място като предпазна мярка. Към 12:50 часа все още няма потвърдена информация за стрелба и няма съобщения за жертви или ранени, но полицията все още разследва и работи за осигуряване на местопрестъплението. Полицията на окръг Феърфакс моли хората да избягват района. Американският конгресмен г-жа Дженифър Уекстън заяви, че службата й е запозната с информацията. \"Следим внимателно ситуацията. Досега няма съобщения за изстрели и наранени\", посочи тя. Тайсънс Корнър е близо до Маклийн и е на около 10 мили северозападно от Вашингтон. Инцидентът идва само няколко дни след масовите престрелки този уикенд в Ел Пасо и Дейтън, довели до множество жертви и ранени.  Президентът на САЩ Доналд Тръмп ще посети двата града по-късно през деня., за да се срещне със семейства на жертвите и с оказалите първа помощ.", "date": "2019.08.07", "title": "Въоръжен мъж нахлу в  централата на вестник USA Today"}
{"url": "https://www.faktor.bg/bg/articles/oblastniyat-na-sofiya-za-partiyata-na-trifonov", "text": "Представям си с огромно съжаление как евентуалните бъдещи народни представители от партия „Няма такава държава” на г-н Слави Трифонов ще се представят пред чуждите посланици в България, пред нашите партньори в ЕС, пред политиците и администрациите в цял свят, пред всички чужди инвеститори, които искат да печелят и да създават работни места в страната ни.  Това обяви в позиция областният управител на Софийска област Илиан Тодоров по повод обявеното намереие на Слави Трифонов да влиза в политиката. Вижте какво пише още в писмото си областният на София: Ще се представят ли същите като избраници на нещо наречено „Няма такава държава”, очаквайки в същото време чуждестранни инвестиции или уважение от останалите държави? Чудя се кой ще инвестира или уважава „такава държава”. Интересно ми е дали новите 120 мажоритарно избрани депутати няма да приличат на мажоритарно избраните кметове феодали. Вълнувам се искрено и с насмешка как някой тип „кметът феодал Х“ ще пише законопроекти в интерес на народа, или просто ще следи за собствените си изгоди, или за облагите на този който е спонсорирал предизборната му кампания. Смея се на глас, когато някой ми говори за задължително гласуване. Мога да зачеркна две партии или кандидати в листата – и бюлетината ми става невалинда. Главният прокурор щял да се избира от народа, което значи че кандидатите ще трябва да водят предизборни кампании. А кой ще им ги плати, същите тези кампании? Националните медии искат много пари! Кой ще даде парите за кандидатите? Няма да е леля Мария от с. Равно Поле, общ. Елин Пелин. Лицата и фирмите, които спонсорират кампанията на определен кандидат за Главен Прокурор ще бъдат ли наказателно преследвани в бъдеще, ако спонсорираният бъде избран? Според Трифонов, шефовете на областните дирекции и районни управления на МВР също щели да се избират с избори. А ако шефът на полицията арестува престъпниците, те ще гласуват ли за него? А ако не ги притеснява да си крадат на воля, дали биха го избрали пак? А някой, който продава дрога на децата, може ли също да се кандидатира? А МВР ще има ли думата, кой ще е шеф на ОДМВР, след като същият се избира след избори? Или може да е всеки поставен човек на онзи, който има пари да си купи гласовете? Слави Трифонов обещава административна реформа, без да е работил и ден в администрацията. Същото както, аз мога да говоря за гинекология, без да съм изродил дори едно бебе!", "date": "2019.08.07", "title": "Човек от \"Атака\" нападна Трифонов: Той е брутален популист, който танцува с омразата на хората"}
{"url": "https://www.faktor.bg/bg/articles/mayk-pampeo", "text": "Стратегията на САЩ за Северна Корея не се е променила, въпреки редица серията ракетни изпитания в последно време, проведена от Пхенян. Това увери държавният секретар на САЩ Майк Помпео на съвместна пресконференция във Вашингтон с британския външен министър Доминик Рааб . \"Стратегията на администрацията на президента на САЩ [Доналд] Тръмп във връзка с КНДР не се е променила. Нашите усилия са насочени към постигане на пълна и окончателна денуклеаризация на Северна Корея. Надяваме се, че през следващите седмици ще се върнем към масата за преговори, за да постигнем тази цел\", подчерта първият дипломат на Вашингтон.", "date": "2019.08.07", "title": "Майк Помпео: Искаме пълна и окончателна денуклеаризация на Северна Корея"}
{"url": "https://www.faktor.bg/bg/articles/es-otkazva-da-podkrepi-sanktsiite-sreshtu-venetsuela", "text": "Европейският съюз не смята да подкрепи едностранните ограничителни мерки на САЩ срещу Венецуела. Това обяви на брифинг в Брюксел днес говорителят на Европейската комисия Карлос Руис де Гордехуела, цитиран от ТАСС. \"Нашата позиция относно санкциите на САЩ остава пределно ясна. Ние обикновено не коментираме това, но винаги се обявяваме срещу екстериториално прилагане на едностранни мерки\", каза той. Говорителя на ЕК отбеляза също, че вече действащите санкции на ЕС срещу Венецуела имат целенасочен характер и са само персонални ограничения срещу редица представители на ръководството на страната. Според него ЕС може да съкрати или да разшири своя черен списък срещу Венецуела в зависимост от политическата ситуация, но не смята да въвежда никакви санкционни мерки, които могат да влошат положението на населението. Президентът на САЩ Доналд Тръмп в понеделник подписа изпълнителен указ, който напълно блокира собствеността на венецуелското правителство, намираща се под американска юрисдикция, и въвежда забрана да му се предоставят всякакви финансови средства, стоки и услуги. Указът влезе в сила от 5 август и засяга активи на всички ведомства на венецуелското правителство, както и на венецуелската централна банка и на държавната петролна компания \"Петролеос де Венесуела\". Вестник \"Вашингтон пост\" отбеляза по този повод, че указът на Тръмп фактически означава \"въвеждане на пълно икономическо ембарго\" срещу Венецуела. А и самият Тръмп отговори утвърдително на въпроси на журналисти дали американските власти разглеждат възможността за налагане на блокада и изолация срещу южноамериканската страна, като се има предвид обемът на чуждестранната помощ, която Каракас получава от Москва, Техеран и Пекин.", "date": "2019.08.07", "title": "ЕС отказва да подкрепи санкциите на САЩ срещу Венецуела"}
{"url": "https://www.faktor.bg/bg/articles/prokuraturata-sezira-vss-za-poredna-mediyna-ataka", "text": "Прокуратурата разпространи свое становище до прокурорската колегия на Висшия съдебен съвет за статия в електронния сайт - segabg.com, озаглавена “Франтишек – път към висшето прокурорско общество“. Според прокуратурата в нея са представени манипулативни твърдения и неистини за кариерното израстване на прокурор Петров, както и за професионалните качества на Евгения Станкова, прокурор в Специализираната прокуратура. На 06.08.2019 г. в електронния сайт - segabg.com е публикувана статия: “Франтишек – път към висшето прокурорско общество“. В нея са представени манипулативни твърдения и неистини за кариерното израстване на прокурор Петров, както и за професионалните качества на Евгения Станкова, прокурор в Специализираната прокуратура. Тази статия не е изолиран случай. Тя е част от целенасочени атаки в определени медии срещу прокурори, следователи и съдебни служители. По същия начин в друга публикация на 02.08.2019 г. (capital.bg) бе изнесена невярна информация, засягаща прокурор Силвия Соколова. В предходен период пак невярна информация бе публикувана и за прокурор Ангел Кънев, по повод конкретно разследване с висок обществен интерес, което той наблюдава. Ръководството на Прокуратурата на Република България споделя разбирането, че независимостта на прокурорите и следователите е от съществено значение за върховенството на закона, както и че тя не е привилегия, а гаранция в интерес на справедливостта и на безпристрастната работа на органите на съдебната власт. Публикуването на необективна информация в публичното пространство цели персоналното компрометиране на определени магистрати. Освен това чрез създаването на внушения относно техните лични и професионални качества се цели формиране на недоверие у гражданите към съдебната власт и конкретно към прокуратурата. Особено тревожен е утвърденият в определени медии подход за засягане на личната сфера на магистрати, на изнасяне на невярна информация за техни близки и роднини, като средство за компрометиране и създаване на съмнения и внушения съответни на редакционната политика и интересите на собствениците на тези издания. Прокурор Петров има общо 17 години юридически стаж, от които 15 години в органите на съдебната система. С решение на Прокурорската колегия на ВСС от 31.10.2018 г. той е определен да изпълнява функцията на административен ръководител на Специализираната прокуратура, а на 29.07.2019 г. е избран за титуляр на длъжността, след проведена процедура в пълно съответствие с разпоредбите на Закона за съдебната власт. Неговият избор е резултат както от постиженията на Специализираната прокуратура за този период, така и от наличието на необходимите за заемането на длъжността лични и професионални качества. Прокурор Евгения Станкова има общо 21 години юридически стаж, изцяло в съдебната система. Извод за професионализма може да бъде направен от внесените от нея обвинителни актове в съда, както и от постановените осъдителни присъди по тях. Достатъчно е да се отбележи, че именно по внесен от прокурор Станкова обвинителен акт е постановена първата осъдителна присъда за престъпление по чл.108а, ал.4 от НК /нохд № 3421/2016 г. по описа на СНС, потвърдена с решение по внохд № 229/2017 г. по описа на АСНС/. За ръководството на Прокуратурата е напълно ясно, че причина за персоналните атаки в медии срещу магистрати са проведените през последните години разследвания по дела, представляващи голям обществен интерес, с които пряко или косвено бяха засегнати различни корпоративни, политически и бизнес интереси. Главният прокурор Сотир Цацаров и неговите заместници изразяват пълна подкрепа към работата на прокурорите Димитър Петров, Евгения Станкова и Силвия Соколова. Още на 03.05.2019 г. по повод опити за персонално компрометиране в медии на прокурор Ангел Кънев, публично бе заявено следното: „Ръководството на ПРБ изразява позиция в подкрепа на всеки прокурор, който изпълнява служебните си задължения в съответствие със закона и няма да допусне персонални атаки от страна на обвиняеми и свързани с тях лица.“ Тази позиция потвърждаваме категорично и сега. С оглед изложеното по-горе и на основание Механизъма за публична реакция на Прокурорската колегия на ВСС в случаи на засягане на независимостта и доброто име на прокурори и следователи, приет с решение на Прокурорската колегия – протокол № 9/20.03.2019 г., предлагаме на колегията да вземе решение за начина на реакция на посочените медийни публикации, касаещи конкретни прокурори.", "date": "2019.08.07", "title": "Прокуратурата сезира ВСС за публикацията “Франтишек – път към висшето прокурорско общество“"}
{"url": "https://www.faktor.bg/bg/articles/riosv-proveri-namerenite-epruvetki-s-krav-kray-am-hemus", "text": "В Регионалната инспекция по околната среда и водите – Варна (РИОСВ-Варна) постъпи сигнал по електронната поща за изхвърлени биологични отпадъци (епруветки с кръвни проби) в близост до пътен възел Девня, съобщават от инспекцията. Експерти от екоинспекцията организираха незабавна съвместна проверка с екипи на община Девня и Регионална здравна инспекция- Варна (РЗИ - Варна). При инспекцията на терен се установи замърсяване в храстовата растителност с изхвърлени епруветки (вакутейнери) за биохимия. При обстоен оглед не се установи техния произход поради компрометирани етикети и липса на данни за съдържанието в тях, засъхнало по вътрешните стени в кафяв цвят. Видимо отпадъците са изхвърлени преди доста време, тъй като са обрасли в тревна растителност. Не е установено нарушаване на целостта им и разлив на съдържимото. Дадени са предписания на кмета на община Девня за незабавно почистване на допуснатото замърсяване и предаване на отпадъците на лице, притежаващо документ по Закона за управление на отпадъците, съобщиха от пресцентъра на РИОСВ-Варна.", "date": "2019.08.07", "title": "РИОСВ провери намерените епруветки с кръв край АМ \"Хемус\""}
{"url": "https://www.faktor.bg/bg/articles/gratski-hotelier-provali-pochivkata-na-semeystvo-ot-sevlievo", "text": "Семейство от Севлиево ще подаде жалба до КЗП за провалена почивка в Гърция. Христофор и Ренета избрали да прекарат лятната си почивка в гръцкия курорт „Афитос”, където резервирали стая в малък хотел близко до плажа. Когато пристигнали в града, се оказало, че резервацията им е отменена, а алтернативата, която им предложили, била с много по-лошо качество, показа в свой репортаж Нова телевизия. „Бяхме резервирали месец по-рано, за да сме спокойни и да можем да отидем на мястото, където сме решили, че ще почиваме. Заплатихме си предварително почивката, обадихме се на хотелиера предварително, преди да пристигнем в „Афитос”, каза че всичко е наред и ни очаква”, разказва Ренета Петрова. Оказва се, че резервацията им е отменена, а неприятната новина разбират чак когато пристигат в града. „Пристигаме в „Афитос” и в 12 часа ни казва да изчакаме на една бензиностанция. След това ни каза да го последваме и ни заведе в една вила, която въобще не се намира в „Афитос”. Тя е по-скоро между „Афитос” и „Политея, разказа още Ренета. Вместо в хотел на метри от морето те са  настанени  в друг с условия - далеч неотговарящи на изискванията на семейството.  Хотелиерът ги уверявал, че нямал места, но мястото, където ги настанява, ще им хареса. Според собственика на хотела, не е било възможно семейството да бъде настанено в стаите, за които са платили. Пред екипа на Нова телевизия той заяви, че качеството на стаите, където са настанени, е по-добро, отколкото мястото, което запазили първоначално. От платформата за резервации са изпратили писмо до семейството, в което се извиняват за ситуацията и уверяват, че вината е в хотела. „Платформите за хотелска резервация, които могат да ползват всички граждани на Европейския съюз, когато правят резервации за настаняване и за почивка на своето семейство, се явяват посредник. Съгласно директивата за електронната търговия посредническите услуги са освободени от отговорност. В тази връзка, всяка една такава платформа се стреми отговорността да се носи от хотелиера”, обясни Лиляна  Кирчева-Арсова – директор Дирекция „Туристическа политика”. За да може случаят да бъде проверен, трябва да бъде пусната жалба в Комисията за защита на потребителите в България. Семейството се прибира днес в България, като предстои да пуснат жалба.", "date": "2019.08.07", "title": "Гръцки хотелиер провали ваканцията на семейство от Севлиево"}
{"url": "https://www.faktor.bg/bg/articles/emil-harsev-targovskata-voyna-mezhdu-sasht-i-kitay-shte-dovede-do-dopalnitelno-zabavyane-na-svetovnata-ikonomika", "text": "Търговската война между САЩ и Китай ще доведе до допълнително забавяне на световната икономика, предупреди финансистът Емил Хърсев в интервю за БНР. \"В последните дни имаме обезценяване на юана някъде в порядъка на около 5-6%, което е твърде много. Аз не мисля, че ще усетим каквото и да било от това. Разбира се, резултатът от търговско-финансова война с всякакви възможни средства, която се развива в момента между Съединените американски щати - първата икономика в света -  и Китай - втората по размер на БВП, целият свят, така или иначе ще усети\", посочи финансистът. Обезценяването на китайския юан е притеснително, но най-сериозният удар се понася от американските потребители, смята Хърсев.  \"Вече започна да се усеща, че идеята за облагане на китайския внос с огромни мита всъщност води до едно поскъпване на съответните цени вътре в САЩ. Това го усеща потребителят\", посочи Хърсев. Той оцени Европа като нервен наблюдател на събитията и коментира, че тя също губи, защото цялата световна търговия намалява и това води до рецесия. \"Общият растеж в света се забавя сериозно - някъде с около една четвърт от предишните прогнози. Счита се, че в ЕС, примерно до края на годината, всички страни ще имат известно намаление даже на ВБП, или съвсем минимален растеж. Счита се че някъде до към 3,5% може би ще е ръстът на България за тази година\", каза той.", "date": "2019.08.07", "title": "Емил Хърсев: Европа е нервен наблюдател на обезценяването на китайския юан"}
{"url": "https://www.faktor.bg/bg/articles/ekspert-ot-valutnata-voyna-mezhdu-sasht-i-kitay-shte-postrada-i-balgariya", "text": "\"От валутната война между САЩ и Китай ще пострада вече изключително много и Eвропа, а в частност - ние\". Това каза пред БНР Лъчезар Динев - Българо-китайска търговско-промишлена палата. \"Един китайски турист, който пристига в Европа, вдигането със 7% на неговото туристическо пътуване, ще се отрази на броя пътувания. Ще се отрази и на експорта на стоки от Европа за Китай. Ние в момента имаме доста негативно салдо по търговската сметка с Китай. Всяко едно такова, както казват американците \"манипулиране\" или реална ситуация с обезценка на юана, ще рефлектира пряко и върху нас. Би трябвало да го усетим\", заяви той. Той посочи, че е вярно това, че икономическият растеж в световен мащаб ще бъде по-нисък.", "date": "2019.08.07", "title": "Експерт: От валутната война между САЩ и Китай ще пострада и България"}
{"url": "https://www.faktor.bg/bg/articles/ikonomika/nay-niskata-sredna-zaplata-na-balkanite-v-makedoniya", "text": "Най-ниската средна заплата на Балканите е в Македония – 413 евро,  пише вестник „Нова Македония“, цитиран от \"Фокус\". България е трета с 610 евро след Словения и Хърватия, а най-високата заплата в Западните Балкани през тази година е в Словения – 1113 евро. Според статистическите данни на изданието, средната заплата в Хърватия е 886 евро, в Черна гора – 516 евро, Босна и Херцеговина – 472 евро и Сърбия – 470 евро. Преди Македония е и Косово, където средното месечно възнаграждение е достигнало 422 евро. Властите в Македония обаче редовно подчертават непрекъснатото увеличение на средната месечна заплата. Правителството на Социалдемократическия съюз на Македония (СДСМ) многократно е заявявало, че планира в рамките на мандата си да вдигне този показател до 500 евро. При средна заплата от 413 евро доходите на македонците са много под месечните разходи за основни нужди. На четиричленно семейство са нужни 531 евро за покриване на основните разходи. За сравнение, според данните на НСИ средното месечно възнаграждение в България за първото тримесечие на 2019 година възлиза на около 610 евро - 1209 лева. Според националната статистическа служба на Румъния към 11.02.2019 година средната заплата в страната е 570 евро. Прочети още на: https://www.dnes.bg/balkani/2019/08/07/kyde-e-nai-visoka-srednata-zaplata-na-balkanite-nie-sme-treti.418853", "date": "2019.08.07", "title": "Най-ниската средна заплата на Балканите в Македония"}
{"url": "https://www.faktor.bg/bg/articles/balgariya-prodava-svoy-imot-v-nyu-dzharsi-kupen-po-tatovo-vreme", "text": "На днешното си заседание правителството реши да продаде имот в американския щат Ню Джърси. Имотът е собственост на България и се намира в околия Берген, район Франклин Лейкс, Франклин Фармз, 355 Фрийманс Лейн, парцел № 10, кв. 1107. С приемането на проекта на решение на МС българската държава ще се освободи от имот с отпаднала необходимост, за който към момента се отделя финансов ресурс както за поддръжка състоянието на имота, така и за заплащане на задължителни данъци и такси, твърдят от правителствената пресслужба. Имотът е купен от българската държава през 1972 г. и е актуван с Акт за публична държавна собственост през 1999 г", "date": "2019.08.07", "title": "България продава свой имот в Ню Джърси, купен по Татово време"}
{"url": "https://www.faktor.bg/bg/articles/lyatoto-ctana-oshte-mal-o-po-mpachno-za-ban-ovite-clyzhiteli-v-evpopa", "text": "Лятoтo cтaнa oщe мaлĸo пo-мpaчнo зa бaнĸoвитe cлyжитeли в Eвpoпa.  НЅВС Ноldіngѕ Рlс. изнeнaдвaщo oбяви, чe глaвният ѝ изпълнитeлeн диpeĸтop щe бъдe cмeнeн, нo Джoн Флинт нe e eдинcтвeният, ĸoйтo cи тpъгвa. Haй-гoлямaтa бaнĸa в Eвpoпa щe cъĸpaти oщe 4 000 пoзиции, пишe Вlооmbеrg. Teмпът нa cъĸpaщeния в индycтpиятa e пpитecнитeлeн. Caмo пpeди двe ceдмици издaниeтo, цитиpaйĸи cвoи изтoчници, cъoбщи, чe UnіСrеdіt плaниpa дa нaмaли cлyжитeлитe cи c дo 10 000. Ѕосіеtе Gеnеrаlе ЅА и Dеutѕсhе Ваnk АG cъщo плaниpaт cъĸpaщeния, ĸaтo пpи втopaтa тe щe ca дo 18 000, нo нe caмo нa Cтapия ĸoнтинeнт. Πpичинитe зa нaй-лoшия пepиoд зa зaeтитe в бaнĸoвaтa индycтpия oт ĸpизaтa нacaм ca мнoгo и paзлични: тeмпът нa aвтoмaтизaция, пpoдължaвaщитe ниcĸи лиxви, Вrехіt. НЅВС дaдe дa ce paзбepe, чe гeoпoлитичecĸитe и тъpгoвcĸи нaпpeжeния cъщo ca я пoдтиĸнaли ĸъм xoдa. Eтo ĸoи финaнcoви ĸoмпaнии нa Cтapия ĸoнтинeнт cъoбщиxa, чe щe cъĸpaщaвaт cлyжитeли oт 1 янyapи нacaм: Πъpвoнaчaлнa инфopмaция зa cъĸpaщeниятa в НЅВС ce пpoĸpaднa oщe пpeз aпpил. Ваrсlауѕ Рlс cъoбщи, чe e cъĸpaтилa 3 000 дyши пpeз втopoтo тpимeceчиe. Cтpaтeгичecĸият плaн нa UnіСrеdіt, ĸoйтo щe cтaнe яceн пpeз дeĸeмвpи, мoжe дa вĸлючвa нaмaлявaнeтo нa oбщия бpoй cлyжитeли c дo 10 пpoцeнтa. Dеutѕсhе Ваnk пpeдвиждa дo 18 000 cъĸpaщeния. Ѕосіеtе Gеnеrаlе пpeмaxвa 1 600 пoзиции. Иcпaнcĸaтa Ваnсо Ѕаntаndеr ЅА пocтигнa cпopaзyмeниe cъc cиндиĸaтитe зa cъĸpaщeниeтo нa 3 223 cлyжитeли в cтpaнaтa. Ваnk Реkао cъĸpaщaвa 900 дyши в Πoлшa. СаіхаВаnk щe ce paздeли c 2 000 дyши в Иcпaния", "date": "2019.08.07", "title": "Лятoтo cтaнa мpaчнo зa бaнĸoвитe cлyжитeли в Eвpoпa"}
{"url": "https://www.faktor.bg/bg/articles/blokada-i-sblasatsi-v-krushare-zaradi-svinete", "text": "Шести ден протест на стопаните на прасета блокира пътя Сливен - Ямбол при село Крушаре. Стигна се до напрежение и сблъсъци между шофьори и протестиращи.  Хората са категорични, че няма да вдигнат блокадата, няма да пуснат ветеринари в стопанствата си и няма да умъртвят доброволно животните си. Не приемат и обещаното обезщетение от 300 лева.  От областната управа предупредиха, че ако блокадата не се вдигне, то в селото може да влезе жандармерия.  Протестиращите пропускат само линейки и пожарни автомобили. А обходният маршрут удължава пътя в района с 30 км, съобщи \"Bulgaria on air\".", "date": "2019.08.07", "title": "Блокада и сблъсъци в Крушаре заради свинете"}
{"url": "https://www.faktor.bg/bg/articles/spirat-pomoshtite-na-detsa-koito-ne-hodyat-na-uchilishte-i-detska-gradina", "text": "Получаването на месечни социални помощи ще се обвърже с редовното посещение на детска градина или училище. Това предвиждат промени в Правилника за прилагане на Закона за социално подпомагане, които бяха одобрени от правителството. Новите разпоредби са във връзка с приетите изменения в законодателството, съобщиха от правителствената информационна служба. С приетите промени институциите ще получават информация и ще правят необходимата проверка на фактите и обстоятелствата за отпускане на помощта по служебен ред. Това ще облекчи административната тежест за гражданите, които кандидатстват за социално подпомагане. Във връзка с преустановяването на дейността на Министерството на здравеопазването по издаването на разрешения за лечение в чужбина, закриването на \"Фонд за лечение на деца“ и преминаването на съответните дейности към Националната здравноосигурителна каса (НЗОК), считано от 1 април 2019 г. се актуализира механизмът за подпомагане на правоимащите лица за покриване на съответните дневни и квартирни разходи. С промяната се продължава установената дългогодишна практика тези хора да получават съответната финансова помощ от държавата, свързана с разрешаването на здравословен проблем - в случая вече от НЗОК и от Министерството на труда и социалната политика.", "date": "2019.08.07", "title": "Спират помощите за деца, които не ходят на училище и детска градина"}
{"url": "https://www.faktor.bg/bg/articles/prokuraturata-izvadi-na-svetlo-podrobnosti-za-peracha-na-pari-ot-razgradsko", "text": "Окръжната прокуратура в Разград внесе искания в Разградския окръжен съд за вземане най-тежката мярка за процесуална принуда – задържане под стража, на обвинените в пране на пари Сезгин З. и Сюзан С., съобщиха от пресцентъра на прокуратурата. 41-годишният Сезгин е привлечен към наказателна отговорност за пране на пари в особено големи размери, като случаят е особено тежък и извършен на два пъти. Живеещата с него на семейни начала 38-годишна Сюзан е обвинена от Окръжната прокуратура като съизвършител в прането на пари. И двамата са знаели, че средствата за придобиване на имоти и коли, са от тежко умишлено престъпление. В момента семейството е задържано за срок до 72 часа с постановление на Окръжната прокуратура в Разград с цел осигуряването им в съда. Със средства от тежко умишлено престъпление в периода от 5 февруари 2009 до 6 август 2019 г. в село Ясеновец и в германския град Есен Сезгин си купил през октомври миналата година в Германия автомобил \"Мерцедес\", както и два имота. Единият придобил през 2009 г. в село Ясеновец, като се сдобил с недвижим имот от 930 кв. м с изградена къща, изба, кухня и стопанска сграда. Другият имот е апартамент от 120 кв. м в Разград заедно със стая в приземния етаж и таванско помещение. За двата имота и автомобила Сезгин платил общо близо 250 000 лева, \"спечелени\" чрез данъчно престъпление. В съучастие с живеещата с него на семейни начала Сюзан държали и сумите от около 400 000 евро, 150 000 лева, около два килограма златни накити, като стойността на всичко това се изчислява на около 2 млн. лева, представляващи особено големи размери, като случаят е особено тежък. 38-годишната Сюзан С. придобила през 2018 г. апартамент с площ от 98 кв. м, заедно с изба и таван за сумата от почти 97 000 лева, както и търговско помещение в Разград за 15 300 лева. През юни тази година в Германия обвиняемата закупила и автомобил \"БМВ\" за 15 200 лева. Както вече информира пресслужбата на Апелативната прокуратура във Варна, огромната сума пари в брой в евро и левове, както и златото бе намерено в специален тайник в стена, скрит зад картина. След операцията, в която участваха служители на ГД БОП и ОД на МВР под ръководството на Окръжната прокуратура в Разград, бе задържан и бащата на Сезгин – 62-годишният Шакир М., който след 24-часовото полицейско задържане в момента също е с в ареста за срок до 72 часа. Имотната фамилия от Ясеновец притежава и голяма къща с кухня, стопанска сграда и изба в селото, както и апартамент от 120 кв. м в Разград със стая в приземния етаж на кооперацията и таванско помещение. Окръжната прокуратура в Разград е наложила забрана на обвиняемите да напускат страната.", "date": "2019.08.07", "title": "Прокуратурата извади на светло още подробности за перача на пари от Разградско"}
{"url": "https://www.faktor.bg/bg/articles/chetiri-pati-vikat-lineyki-za-podpalvacha-na-mashinite-na-dzhi-pi-grup-zashtita-mu-poiska-domashen-arest", "text": "Четири пъти за четири дни била викана линейка в ареста за Николай Пенев-Пойзъна, задържан за палежа на строителни машини на ''Джи Пи Груп\" на бул. ''Захари Стоянов'' в Бургас. Това стана ясно на заседание днес в Апелативния съд в Бургас, където се разглежда жалба на Пенев, с която иска да бъде променена мярката му за неотклонение. Преди това Окръжният съд определи той да бъде задържан под стража. Пред Апелативния съд адвокатът му поиска домашен арест. Мотивът на защитата е влошено здравословно състояние - кризи с камъни в жлъчката. Пойзъна е обвиняем за това, че е запалил чуждо имущество на значителна стойност - 210 000 евро, две строителни машини, собственост на фирма ''Джи Пи Груп\", припомни ''Булфото\".", "date": "2019.08.07", "title": "Четири пъти викат линейка за подпалвача на машините на \"Джи пи груп\", защита му поиска \"домашен арест\""}
{"url": "https://www.faktor.bg/bg/articles/yurist-ot-finansovoto-ministerstvo-e-noviyat-chlen-na-us-na-bnt", "text": "С четири гласа \"за\" и един \"въздържал се\" членовете на Съвета за електронни медии утвърдиха юриста Христо Томов за член на Управителния съвет на Българската национална телевизия. Той влиза в управата на обществената медия на мястото на подалата оставка Зина Трифонова. Кандидатурата на Христо Томов е предложение на генералния директор на БНТ Емил Кошлуков. Той заяви, че причината за това е състоянието на телевизията, в която е нужна повече правна експертиза. \"Имаме необходимост да предоговаряме поредица от договори, вече получаваме покани, нотариални дела са заведени\". На свой ред Томов каза: \"11 години работя в Министерство на финансите и по стечение на работата, която съм заемал там, са обсъждани такива въпроси, които касаят чисто финансови взаимоотношения, бюджета, финансовата дисциплина. В тази насока също бих могъл да бъда полезен\". Председателят на СЕМ София Владимирова се обърна към Томов: \"Да бъдете справедлив коректив на генералния директор, да бъдете в негова помощ и в помощ всъщност на БНТ\".", "date": "2019.08.07", "title": "Кошлуков привлече юрист да предоговори неизгодните договори в БНТ"}
{"url": "https://www.faktor.bg/bg/articles/novini/svyat/kipar-poiska-pomosht-ot-ek-za-prehvarlyaneto-na-5-000-migranti", "text": "Кипър е поискал от Европейската комисия да помогне за прехвърлянето на 5000 кандидати за убежище в други страни членки на ЕС, докато островът се бори с наплива на мигранти, съобщи „Политико“. В писмо до ресорния еврокомисар Димитрис Аврамопулос и до други държави от общността кипърският вътрешен министър Константинос Петридис описва тежката миграционна ситуация и заявява за липсата на сътрудничество от съседна Турция, което още повече влошава положението. Страната с население под 1 млн. души е свидетел на драматичен ръст на наплива на търсещи убежище и мигранти през последните 2 години и сега има най-много молби за прием на глава от населението в ЕС. И докато Турция има сделка с ЕС от 2016 г. да задържа мигрантите на своя територия, Анкара не прилага споразумението, когато става въпрос за Кипър, отбелязва „Политико“.", "date": "2019.08.07", "title": "Кипър поиска помощ от ЕК за прехвърлянето на 5 000 мигранти"}
{"url": "https://www.faktor.bg/bg/articles/avstraliya-i-nato-podnoviha-otbranitelniya-dogovor-za-sigurnost", "text": "Aвcтрaлия и НAТO пoднoвихa oтбрaнитeлния дoгoвoр c фoкуc върху Тихooкeaнcкия рeгиoн, cъoбщи Thе Аustrаliаn. Към мoмeнтa гeнeрaлният ceкрeтaр нa НAТO Йeнc Cтoтлeнбeрг e нa пoceщeниe в Cидни. Тoй пoхвaли принoca нa Aвcтрaлия в мeждунaрoднaтa cигурнocт. „Aвcтрaлия e мнoгo вaжeн пaртньoр нa нaшия cъюз. Тя пoкaзa cвoя принoc в миcиитe в Aфгaниcтaн и Ирaк. Ниe ви цeним зa тoвa. Щe ce рaдвaмe нa oщe пo-ширoкo cътрудничecтвo“, зaяви Cтoлтeнбeрг. Дoгoвoрът бeшe пoдпиcaн нa рaзрушитeля HMАS Hоbаrt. Прeз пocлeднaтa ceдмицa излязoхa инфoрмaции, чe Aвcтрaлия мoжe дa приeмe дoпълнитeлнo въoръжeниe нa НAТO нa cвoя тeритoрия. Aвcтрaлийcкo прaвитeлcтвo зaяви, чe зaceгa нe рaзглeждa пoдoбeн вaриaнт.", "date": "2019.08.07", "title": "Австралия и НАТО подновиха отбранителния договор за сигурност"}
{"url": "https://www.faktor.bg/bg/articles/caakashvili-rusiya-e-obrechena-da-bade-svobodna-video", "text": "Русия е обречена да бъде свободна. Това заяви бившият грузинcки прeзидeнт Михaил Caaкaшвили, който получи от новия украински държавен глава Володимир Зеленски правото да се върне в Киев, след като беше прогонен от Порошенко. Пропагандата и опитите да се заблуждават хората с образа на врага вече се изчерпаха, смята той, като допълва, че Путин и обкръжението му не разбират какво става, те смятат, че народът им е изменил. \"Ако има дебилни закони, те не трябва да се съблюдават\", категоричен е партийният лидер. В интервюто той говори за политиката на Русия, Украйна и родната си Грузия. Припомняме , че през юли Caaкaшвили oттeгли пaртиятa cи „Движeниe нa нoвитe cили” oт учacтиe в избoритe зa Върхoвнa рaдa. Нa cвoятa cтрaницa в coциaлнaтa мрeжa Fасеbооk тoй призoвa привържeницитe cи дa пoдкрeпят пaртия „Cлугa нa нaрoдa” нa укрaинcкия прeзидeнт Вoлoдимир Зeлeнcки. „Нa мнeниe cъм, чe e нeoбхoдимo дa ce дaдe шaнc нa прeзидeнтa Зeлeнcки дa cъздaдe мнoзинcтвo бeз oтcтъпки нa cтaритe пoлитици. Нe бих иcкaл зaрaди нaшитe прoцeнти, кoитo мoжe и дa нe пoзвoлят дa влeзeм в Рaдaтa, „Cлугa нa нaрoдa\" дa нe пoлучи някoлкoтo прoцeнтa, кoитo щe ѝ дaдaт възмoжнocт нeзaвиcимo дa cфoрмирa прaвитeлcтвo\", кaзa тогава Caaкaшвили.", "date": "2019.08.07", "title": "Caaкaшвили: Русия е обречена да бъде свободна (ВИДЕО)"}
{"url": "https://www.faktor.bg/bg/articles/antoaneta-hristova-1-4", "text": "До края на годината не е възможен предсрочен вот - управлението се променя в позитивен план.Това каза в интервю за   политическият психолог проф. Антоанета Христова по повод края на политическия сезон. „Към днешна дата стабилността е даденост. Европейските избори гарантираха поне до края на годината устойчиво състояние на политическото статукво у нас, каквото е в момента. Това, което мога да кажа е, че имаше изключително силно заявен интерес към промяна на политическото статукво от страна на опозицията“, каза още проф. Христова. Тя посочи, че не са възможни предсрочни парламентарни избори. „Моето мнение е, че това не може да се случи. Поне в близко бъдеще, да кажем до края на тази година. Реална алтернатива не се е заявила. В момента независимо от многото грешки, които всеки един от живеещите в тази държава вижда от страна на управлението, се забелязва промяната в позитивен план. Когато има много плюсове и се забелязват минуси, в крайна сметка в съзнанието на гражданина има преценка на баланса, на алтернативите. В момента, в който трябва да направиш избор, правиш да го кажем така смисления, здраво стъпил на земята избор, който е типичен за българския избирател“, обясни още политическият психолог.", "date": "2019.08.07", "title": "Антоанета Христова: Не са възможни предсрочни парламентарни избори в близко бъдеще"}
{"url": "https://www.faktor.bg/bg/articles/novini/svyat/rusiya-i-iran-sas-savmestni-voennomorski-ucheniya-kray-ormuzkiya-protok-povishavat-riskovete-ot-opasna-konfrontatsiya-sas-zapada", "text": "Русия и Иран ще проведат съвместни военноморски учения около Ормузкия проток, което повишава рисковете от опасна конфронтация със западните сили в Залива, пише британският в. \"Таймс\". Русия и Иран обещават да проведат ученията до края на годината, въпреки че Великобритания и САЩ засилват своето военно присъствие в Залива с нова съвместна мисия за защита на търговското корабоплаване. Съобщението за планираните руско-ирански военни учения е важен момент в подобряването на отношенията между Москва и Техеран. Русия и Иран са бивши съперници, намерили допирни точки в гражданската война в Сирия, където подкрепят правителството на президента Башар Асад. ОЩЕ ПО ТЕМАТА Иран е задържал пак чуждестранен танкер Иран, САЩ, Великобритания... Възможен ли е нов военен конфликт в Залива? Военните учения ще дадат възможност на Москва да разгърне своята сила на ново поле в Близкия изток. Русия и Иран вече провеждат съвместни маневри в Каспийско море, но сега те за първи път ще проведат учения около Ормузкия проток, отбелязва изданието, цитирано от БТА. Напрежението в Ормузкия проток се повиши, след като САЩ се оттеглиха от споразумението за иранската ядрена програма от 2015 г. и отново наложиха санкции на Техеран. Иран е обвиняван за поредица от нападения срещу танкери в Залива, а миналия месец задържа плаващ под британски флаг танкер в отговор на задържането на ирански танкер от Великобритания край Гибралтар. Продължаващата заплаха за корабоплаването накара Великобритания да изпрати два военни кораба в Залива, където те да се присъединят към кораби на американския военноморски флот. Израел заяви, че ще се включи в мисията в Залива, оказвайки подкрепа в разузнаването и други области, посочва \"Таймс\".", "date": "2019.08.07", "title": "Русия и Иран със съвместни военноморски учения край Ормузкия проток, повишават рисковете от опасна конфронтация със Запада"}
{"url": "https://www.faktor.bg/bg/articles/stoltenberg-predupredi-kitay-razshiryava-vliyanieto-si-tryabva-da-reagirame-adekvatno", "text": "Засилването и разширяването на влиянието на Китай в света изискват анализ и адекватен отговор от страна на НАТО, каза днес генералният секретар на алианса Йенс Столтенберг, който е на посещение в Австралия. \"Не става дума за придвижване на НАТО към Тихия океан, а да се реагира на факта, че Китай все повече се приближава към нас: мащабни инвестиции в ключови инфраструктури в Европа, засилено присъствие в Арктика, а също и в киберпространството. Всичко това кара НАТО да реагира на засилването на Китай, и ние правим това не на последно място чрез тясно взаимодействие с нашите партньори в този регион - Австралия, Нова Зеландия,а също така с Япония и Южна Корея\", каза Столтенберг, цитиран от Ройтерс. Столтенберг отбеляза също, че още не е взето решение за разполагане на ракети със среден обсег в Азиатско-Тихоокеанския регион. \"Вчера разговарях с министъра на отбраната на САЩ Марк Еспър и той каза, че за разработването и разполагането на нови оръжейни системи със среден обсег в този регион е необходимо време и решение още не е взето\", посочи шефът на алианса.", "date": "2019.08.07", "title": "Столтенберг предупреди: Китай разширява влиянието си, трябва да реагираме адекватно"}
{"url": "https://www.faktor.bg/bg/articles/aleksey-pushkov", "text": "„С преждевременната си оставка посланикът на САЩ Хънтсман неволно призна, че Вашингтон - с най-активното участие на Конгреса - доведе отношенията с Русия до застой. Тоест заявява, че посланикът не е в състояние да направи нищо. В такава обстановка Хънтсман счита, че е най-добре да си тръгне. Логична стъпка.\" Така депутатът от Държавната дума и председателят на комисията по информационна политика на Съвета на Федерацията Алексей Пушков коментира в Twitter оставката на Джон Хънтсман-джуниър.  Припомняме, че американският дипломат, който е начело на дипломатическата мисия в Москва от есента на 2017 г., уведоми президента Доналд Тръмп за оттеглянето си в писмо от 5 август тази година. Той подава оставка, считано от 3 октомври 2019 година, след което се връща у дома, в щата Юта, чийто губернатор бе. Има слухове, че дипломатът може да се кандидатира отново за високия пост. Оставката на Хънтсман дойде дни след телефонен разговор между Тръмп и руския му колега Владимир Путин, в който двамата  са обсъдили именно неговата работа като дипломатически представител на САЩ, информира gazeta.ru. В писмото си до Тръмп дипломатът подчертава, че слага край на двугодишния си мандат в \"исторически труден период в двустранните отношения\". Преди Москва Хънтсман е бил посланик на САЩ в Китай и в Сингапур.", "date": "2019.08.07", "title": "Руски депутат манипулира: Логична бе оставката на Хънтсман, отношенията между САЩ и Русия стигнаха до застой"}
{"url": "https://www.faktor.bg/bg/articles/makron-podkrepi-zelenski-za-sreshta-na-varha-na-normandskata-chetvorka", "text": "Държавният глава на Франция Еманюел Макрон подкрепи идеята на украинския си колега Владимир Зеленски за провеждане на среща на върха на нормандската четворка (Русия, Украйна, Германия и Франция), но след среща на политически директори. Това съобщи пресслужбата на Зеленски след телефонен разговор между двамата лидери, предава TACC, цитирана от Агенция \"Фокус\". „Еманюел Макрон изрази пълна подкрепа за инициативите на Украйна, постигна съгласие за необходимостта от провеждане на среща на върха в близко бъдеще, която трябва да бъде предшествана от среща на официални представители на четирите страни\", се казва в съобщението на пресслужбата. Според документа Макрон обеща, че „ще се свърже с президента на Руската федерация Владимир Путин и германския канцлер Ангела Меркел, за да се споразумеят за тази инициатива\".", "date": "2019.08.07", "title": "Макрон подкрепи Зеленски за среща на върха на нормандската четворка"}
{"url": "https://www.faktor.bg/bg/articles/novini/svyat/donald-tramp-moyata-retorika-obedinyava-horata", "text": "Президентът на САЩ Доналд Тръмп отхвърли твърденията на критиците, според които реториката му срещу имигрантите подхранва екстремизма, заявявайки, че те търсят „политическа печалба“, предава AFP, цитирана от \"Фокус\". „Моите критици са политици, те се опитват да правят точки. В много случаи се кандидатират за президентския пост\", подчерта Тръмп пред репортери в Белия дом. „Мисля, че моята реторика обединява хората\", продължи Тръмп в изявлението, направено преди отпътуването му към градовете, в които през последния уикенд при масови стрелби загинаха 31 души – Ел Пасо в Тексас и Дейтън, Охайо.", "date": "2019.08.07", "title": "Доналд Тръмп: Моята реторика обединява хората"}
{"url": "https://www.faktor.bg/bg/articles/rumyana-bachvarova-ofitsialno-vstapi-v-dlazhnost-kato-nash-poslanik-v-izrael", "text": "Извънредният и пълномощен посланик на Република България в Държавата Израел Румяна Бъчварова връчи на държавния глава Реувен Ривлин своите акредитивни писма за встъпване в длъжност.  По време на срещата между двамата в рамките на официалната церемония бяха обсъдени редица теми за сътрудничеството между Република България и Държавата Израел, както и бъдещата съвместна работа между двете страни.  Президентът посочи заслугата на България за спасяването на българските евреи и изтъкна основните постижения в двустранните отношения.  Той подчерта потенциала на партньорството и акцентира, че то може да бъде засилено още за развитие на двустранното икономическо сътрудничество, особено в сферата на иновациите, науката и енергетиката.  В рамките на разговора посланик Бъчварова засвидетелства още веднъж ангажимента и решимостта на българската страна да работи приоритетно за постигането на конкретни практически резултати по вече съществуващите споразумения, както и да бъде положено началото на нови.  Двамата се обединиха в разбирането, че близките връзки и партньорства ще направят исторически установените връзки между България и Израел много по-здрави и устойчиви.", "date": "2019.08.07", "title": "Румяна Бъчварова официално встъпи в длъжност като наш посланик в Израел"}
{"url": "https://www.faktor.bg/bg/articles/prokuraturata-ima-novi-dokazatelstva-sreshtu-sobstvenika-na-tad-grup", "text": "Прокуратурата има нови доказателства срещу собственика на фирмата \"ТАД Груп\" Иван Тодоров. Това става ясно от искането на Николай Найденов, и.д. административен ръководител на Апелативната специализирана прокуратура до съда, който в четвъртък ще гледа делото по определяне на мярката за неотклонение на Тодоров. Специализираният наказателен съд в края на миналата седмица освободи от ареста уличения за подбудител на хакерската атака срещу НАП срещу парична гаранция в размер на 100 000 лв. Защитата на Тодоров настоява за по-лека мярка, а обвинителите искат постоянен арест. До момента разследването установи с категоричност, че след като е източил данни от сървърите на НАП - служителят на \"ТАД Груп\" Кристиян Бойков, първо е изпратил информацията на автора в сайта \"Биволъ\" Атанас Чобанов. Това се потвърди и от публикуваните в края на миналата седмица доказателствени материали от прокуратурата, според които целта на незаконния достъп до информация е било всяването на паника и смут сред населението, дестабилизация на страната и сваляне на правителството. Началникът на Главната дирекция за борба с организираната престъпност (ГДБОП) Ивайло Спиридонов съобщи, че властите са установили и самите поръчители на хакерската атака. По-късно в-к \"24 часа\" съобщи, че един от тях е активист на партия \"Да, България\" на проваления правосъден министър Христо Иванов, но той отрече. Прокуратурата поиска от френските власти разпит на Атанас Чобанов, тъй като живее във Франция. Обвиняеми по делото засега са трима - Тодоров, Бойков и Георги Янков, търговски директор на компанията, която твърдеше, че се занимава с информационна сигурност. Спиридонов не изключи възможността Кристиян Бойков да склони и да свидетелства срещу началниците си в \"ТАД Груп\". Дали това се е случило ще се разбере в четвъртък. Тогава на вниманието на въззивния съдебен състав ще бъдат представени нови доказателства срещу Иван Тодоров, които включват \"допълнителни разпити на лица в качеството им на свидетели, изготвени етапни експертни справки, документи и същевременно данни, които касаят множество търговски дружества и различни държавни институции\". В тази връзка прокурор Найденов иска от съдебния състав да вземе решение и заседанието по мярката за неотклонение на Тодоров да се проведе при закрити врата, тъй като информацията, която ще бъде огласена се отнася до \"съществуващи взаимоотношения на клиенти със застрахователни и банкови дружества; на данъчно задължени лица и органите на приходите; междуфирмени търговски отношения, свързани с прякото развитие на икономика на страна както и защитата на личните данни на физически лица, намиращи се на територията на Република България\", пише \"Правен свят\". \"Не би било редно и правилно по отношение на тази информация, отнасяща се до физически и юридически лица и осъществяващи разнородна дейност подчинена на законовите изисквания в страна, да бъде изложена на показ и достояние на лица присъстващи в съдебната зала, защото те биха били застрашени по един или друг начин /икономически или психически/, както и със свои противоправни действия да застрашат националната сигурност на страната. Напротив, намирам за правилно това, че следва да бъде защитен общественият ред, интерес и спокойствие на българските граждани и успоредно с това, органите на държавна власт и местно самоуправление и техните администрации да имат необходимия комфорт с оглед полагане и осъществяване на необходимите действия за своевременното и качествено обслужване на населението и подобряване на техните комуникационни и информационни системи\", пише още в искането на и.д. ръководител на Апелативната спецпрокуратура. Държавното обвинение поиска мярката за неотклонение на Тодоров и пред първоинстанциония съдебен състав да се гледа при закрити врата, но искането не бе уважено.", "date": "2019.08.07", "title": "Прокуратурата вади нови доказателства срещу собственика на “ТАД груп”"}
{"url": "https://www.faktor.bg/bg/articles/metodi-lalov-sadebnata-sistema-vse-poveche-varvi-kam-svoyata-gibel", "text": "\"В рамките на тази Конституция - така, както тя урежда съдебната власт, и в рамките на това законодателство, особено което се произвежда през последните години, не само че нещата не могат да бъдат подобрени, но съдебната система все повече върви към своята гибел\". Това каза пред БНР бившият председател на Софийския районен съд Методи Лалов, който обяви, че напуска съдебната система. Той е подал молбата до Съдийската колегия на Висшия съдебен съвет да бъде освободен като съдия от 2 септември. Той уточни: \"Направил съм своя избор и посоката, която следвам, е ясна. Може би няма бивш юрист и бивш правист, след няколко седмици ще мога да кажа как е като бивш съдия\". Според Лалов кадровото израстване на магистратите в България е изключително формално и несправедливо: \"Като започнем от това, че има неравномерна натовареност - има съдилища, които се задъхват, за сметка на други, където комфортът на работа е невероятен и даже съществуването им се поставя под въпрос - толкова е ниска заетостта. Като преминем през това, че трябва да работят компетентни и мотивирани съдии, а да не се настанява чиновническият дух в магистрата. Това не може да се помени без промяна в Конституцията и законите. Това е връзката между съдебната система и политиката\". Методи Лалов заяви в предаването \"12+4\" по програма \"Хоризонт\", че е готов в подходящо време да се занимава и с политическа дейност, така че да се направи необходимата промяна в системата: \"Първо трябва да приключа с работата си в Районния съд, а след това мога да дам цялата си активност в тази посока. ... Наясно съм какво искам да правя, но трябват съмишленици, с които да се работи в екип\". Според магистрата е рано да се говори за включването му в местните избори: \"Желанието ми е да бъда активен, а тази активност може да добие различни форами. Трудно е да дам ясен отговор днес\". ", "date": "2019.08.07", "title": "Методи Лалов: Съдебната система върви към своята гибел"}
{"url": "https://www.faktor.bg/bg/articles/pratiha-zaplashitelno-pismo-do-kmetitsa", "text": "Кметът на дупнишкото с. Крайници Мариана Димитрова е получила заплашително писмо да не се кандидатира отново на изборите наесен. Тя управлява най-голямото село в общината с 1800 жители трети мандат, издигната от \"Народен съюз\". Димитрова е намерила анонимното писмо в черна торбичка с букет цветя, закачена от вътрешната страна на вратата на двора на къщата й.  \"Написано е ръкописно и беше поставено в плик. Не се изплаших, защото няма от какво. Дори си помислих, че явно съм някакъв фактор, щом ме плашат. Стана ми неприятно обаче и информирах полицията. Още не съм решила дали ще се кандидатирам за изборите пак, но ми се иска да няма такива неприятни ситуации. В крайна сметка има избори и хората решават кой кандидат да предпочетат\", коментира пред \"24 часа\"  Димитрова. \"Крайно време е да се откажеш от участие в изборите. От теб зависи дали ще спиш спокойно или не. Няма да те оставим на мира, ще ти се случат неприятности, които скоро ще усетиш\", били част от думите в писмото.", "date": "2019.08.07", "title": "Шантажират със заплашително писмо кметица да не се явява отново на избори"}
{"url": "https://www.faktor.bg/bg/articles/ulichiha-upravlyavashtata-partiya-liga-vav-finansova-izmama-konfiskuvat-49-mln-evro-ot-byudzheta-y", "text": "Италианският Касационен съд потвърди снощи, че се конфискуват 49 милиона евро от бюджета на управляващата крайнодясна партия \"Лига\" заради финансова измама на нейни бивши представители. Това ще принуди партията на вицепремиера и вътрешен министър Матео Салвини да възстанови тези средства на държавата, предаде БТА. След петчасови разисквания съдът потвърди конфискацията на сумата, която бе постановена на 26 ноември от Апелативния съд в Генуа, но отмени обвиненията срещу двама бивши партийни ръководители поради давност, тъй като нарушенията им са извършени преди десетина години. В периода 2008-2010 г. основателят на партията, която по онова време се казваше \"Северна Лига\", Умберто Боси беше обвинен в използване за лични цели 49 милиона евро, които са били възстановени от държавата предизборни разходи на партията. Бившият му шофьор и ковчежник Франческо Белсито пък беше обвинен, че е фалшифицирал партийното счетоводство. Според цитирани в медиите през 2012 г. телефонни подслушвания и свидетелства, Умберто Боси, синовете му Ренцо и Рикардо, съпругата му и други роднини са бъркали в партийната каса, за да финансират лични разходи: ремонти на къщи, ръководено от съпругата частно училище, наем на луксозни коли и дори зъболекарски услуги. Ренцо Боси, комуто бяха нужни три години да вземе матура в Италия, е заподозрян и в купуване на университетска диплома в Албания, където \"завършва\" за една година следване, което обикновено продължава три. Оттогава парите са изчезнали и друго разследване се опитва да открие милионите евро, които са се намирали в партийната каса. От конфискуваните от съда 49 милиона евро в сметките на \"Лига\" е имало само 3 милиона. Партията се ангажира да възстанови останалите 46 милиона, но с разсрочено плащане върху няколко десетилетия.", "date": "2019.08.07", "title": "Уличиха партията на Салвини във финансова измама, конфискуват 49 млн.евро от бюджета й"}
{"url": "https://www.faktor.bg/bg/articles/balgariya-pri-komunizma-togava-darzhavata-reshavashe-koi-grazhdani-mogat-da-patuvat-zad-granitsa", "text": "В един период от комунистическия режим МВР-ДС е бил органът, който на практика се е поставял над партията и държавното ръководство при определянето на това кои граждани са могли да пътуват зад граница. Това признава министърът на вътрешните работи ген. Дико Диков в свой доклад Политбюро на ЦК на БКП от 1962 г., който   публикува. Документът е относно: Изменение начина за разрешаване на задграничните пътувания на българските граждани. И е включен в сборника „Държавна сигурност – войникът на партията”, издание на Комисията по досиетата 2015 година. В него е описано подробно процедурата, утвърдена още през 1948 г., отнасяща се до командировките и пътуванията в страните от социалистическия лагер, а така също и в западните страни.  „Макар и формално при съгласуване на лицата, които се предлагат да излизат в чужбина, органите на МВР със своето мнение фактически определят в крайна сметка кой да замине и кой не”, е отбелязал Дико Диков. „По такъв начин на практика органите на МВР се поставят над партийните и държавни органи в страната, което не е в духа на решенията на Априлския и Ноемврийския пленуми на ЦК на БКП”, заключава министър Диков. Той предлага друг ред, по който да се решава този въпрос, в който да бъде застъпено общественото начало чрез създаването на специална комисия. Въпреки това предложение и създаването на такава комисия на практика тя показва, че по време на едно тоталитарно управление въпросът за това кой ще може да пътува в чужбина е невъзможно да бъде решен без МВР-ДС.", "date": "2019.08.07", "title": "България при комунизма - тогава държавата решаваше кой може да пътува зад граница"}
{"url": "https://www.faktor.bg/bg/articles/cherven-sotsiolog-1-1", "text": "Горещото лято, което преживяваме, подсказва, че нарастват по-радикални настроения срещу правителството. Тази асоциация направи социологът Юрий Асланов в интервю за „Фокус“ по повод края на политическия сезон. „Мисля, че мнозинството и кабинетът не са заплашени отвътре. Това им създава привидна стабилност, поне погледнато отстрани. Нестабилността се увеличава, защото расте недоверието и към парламента, и към правителството, както и към всички институции“, посочи Асланов.  По думите му в парламента мнозинството е вътрешно стабилно, независимо от пререканията и различията вътре в патриотичната коалиция. Асланов прогнозира, че отделните нейни части ще продължат да подкрепят правителството.  Социологът обобщи, че така наречената стабилност има две страни. „Едната е институционална, тя е вътрешна и мнозинството няма да се разпадне от само себе си. Отвън, от гледна точка на общественото мнение, нестабилността нараства“, обясни още Асланов.  Що се отнася до БСП тя е най-голямата, най-видимата и пълноценната алтернатива на управлението, смята Юрий Асланов. Той посочи, че БСП е една от всички алтернативи на това управление. „Разбира се, в момента най-голямата, най-видимата. Няма в какво друго да се превръща. Тя е опозиция, а всяка опозиция е алтернатива на управлението. В обществото има много алтернативи“, каза още той. По думите му друг е въпросът доколко тя се възприема от гражданите като такава. Асланов обърна внимание, че засега това не се случва. Социологът коментира и темата за президентското вето. „Опозицията подкрепя президента и поне ще го подкрепя, докато е опозиция. Не знаем как ще се държи, ако ролите се сменят и опозицията стане управляваща. Президентът не подсказва по никакъв начин, че ще промени поведението си. Ще продължи да оспорва всичко онова, с което не е съгласен или има критики към него, независимо кой е на власт“, обясни социологът. По думите му управляващите не възприемат това позитивно. „Фактът, че досега нито веднъж не подсказаха с каквото и да е желание да вникнат в аргументите за президентската институция и отхвърлиха автоматично всички от тях. Дори не направиха частични поправки на приетите от тях закони, където беше нужно това“, допълни още Асланов.", "date": "2019.08.07", "title": "Юри Асланов: Кабинетът отвътре е стабилен, но отвън расте усещането за нестабилност"}
{"url": "https://www.faktor.bg/bg/articles/novini/svyat/uchebno-posobie-zove-ruskite-vtoroklasnitsi-da-umrat-s-orazhie-v-raka-za-rodinata", "text": "От септември тази година учениците на възраст от 8 до 14 години ще изучават конституцията на страната в стихове, съобщава \"Известия\". В нея, по думите на един от авторите, е наблегнато на \"базовите ценности на руската държава и общество\". Ето и няколко цитата от учебното помагало, които призовават децата, да вземат оръжие и да са готови да умрат, защитавайки Русия от \"ръката на агресора\", макар да става дума, припомняме за деца от 8 до 14 години: Когато Родината се нуждае от твоята защита, над нея надвисне ръката на аргесора и се сгъстят облаците в небето Ти се изправи в нейна защита, вземи оръжие в ръка и защитавай Родината, дори да паднеш за нея. Разделът за руския език съобщава на децата: Сега в Украйна има война, а там има много руснаци, На тях им е забраниха родния език и разпалиха война и мъст.", "date": "2019.08.07", "title": "Учебно пособие зове руските второкласници да умрат с оръжие в ръка за родината"}
{"url": "https://www.faktor.bg/bg/articles/noi-shte-saobshtava-chrez-sms-za-prevedenite-sumi-po-obezshteteniya", "text": "Националният осигурителен институт (НОИ) ще предлага нова услуга от понеделник. Всеки осигурен ще може да получава чрез SMS или по електронна поща информация за преведените суми по обезщетения за временна неработоспособност, майчинство или при осиновяване на дете. За целта е необходимо хората да заявят услугата през сайта на Националния осигурителен институт (НОИ), в рубриката \"Електронни услуги\", като въведат ЕГН и персонален идентификационен код ", "date": "2019.08.07", "title": "НОИ ще съобщава чрез SMS за преведените суми по обезщетения"}
{"url": "https://www.faktor.bg/bg/articles/rumen-petkov-zavede-poslanika-na-kuveyt-v-pleven", "text": "По покана на Румен Петков, посланикът на Кувейт в Република България Н. Пр. Д-р Якуб Юсеф Ал-Атиики беше на посещение в Плевен. Това съобщиха за Агенция \"Фокус\" от пресцентъра на ПП АБВ. Посланикът се срещна с кмета на общината Георг Спартански, с ректора и почетния ректор на Медицинския университет в Плевен - проф. Славчо Томов и проф. Григор Горчев. В Медицинския университет в Плевен беше направена презентация на модерни техники за лазерни операции, както и на серията от възможности, които дават съвременните технологии за комуникация между медицински екипи в реално време. Посланик д-р Якуб Юсеф Ал-Атиики даде висока оценка на Медицинския университет и пое ангажимент да съдейства за привличане на студенти от Кувейт, както и за обмяна между академичните среди на плевенския Медицински университет с медицински университет в арабската държава. Посланик д-р Якуб Юсеф Ал-Атиики отправи покана на с ректора на Медицинския университет проф. Славчо Томов за посещение в Кувейт.  Посланик д-р Якуб Юсеф Ал-Атиики пое ангажимент да съдейства за побратимяване между Плевен и град в Кувейт, което да даде нов тласък на взаимоотношенията изобщо между България и арабската държава – и в икономически, културен и политически план и най-вече, възобновяване на високото търговско салдо отпреди 1989 година. Н. Пр. Ал-Атиики отбеляза, че само в рамките на неговия мандат близо 1200 жители на Кувейт са направили инвестиции по Черноморието, той заяви готовност да съдейства за това и в град Плевен – в сферата на медицината, земеделието, животновъдството. По негово настояване в летния сезон се осъществяват и редовни полети между Кувейт и българското Черноморие.  Н. Пр. Ал-Атиики подчерта задоволството си от това, че ПП АБВ допринася в огромна степен за възобновяване на отношенията между България и арабските страни и в частност, Кувейт.  Срещите в Плевен бяха осъществени със съдействието на Анастас Терзобалиев, съветник на партията по арабските въпроси.", "date": "2019.08.07", "title": "Румен Петков заведе посланика на Кувейт в Плевен"}
{"url": "https://www.faktor.bg/bg/articles/novini/svyat/v-sibir-veche-goryat-4-5-miliona-hektara-gori-gasyat-se-samo-6-ot-pozharite", "text": "Горските пожари са катастрофа не само за Русия, но и в глобален мащаб. Пожарите досега са унищожили 12 милиона хектара. Правителството търси виновник, за да свали от себе си отговорността за неспособността да осигури охрана и да запази сибирската тайга, както и да се справи с пожарите, пише  Площта на обхванатите от огъня площи непрекъснато расте. \"Грийнпис\" съобщава, като се позовава на официални руски данни, че площта на действащите пожари вече са 4,5 млн хектара.  Еколозите отбелязват, че се гаси само на площ от 140,2 тыс. хектара, което представлява 3 до 6% от територии, обхванати от пожарите. От \"Грийнпийс\" опровергават твърдението на губернатора на Красноярския край, че е \"настъпил радикален прелом\" в борбата с огъня, напротив, по тяхна информация там горят нови 1,28 млн хектара. В Русия твърдят, че всички \"неправилно изчисляват хектарите\".", "date": "2019.08.07", "title": "В Сибир вече горят 4.5 милиона хектара гори, гасят се само 6% от пожарите"}
{"url": "https://www.faktor.bg/bg/articles/evakuiraha-stolichniya-mol-serdika", "text": "Запрашаване от ремонтни дейности в столичния мол \"Сердика\" стана причина за евакуация на посетителите. След като алармата се задействала, на място са пристигнали полицаи, които затворили сградата докато се направи проверка. Оказало се, че няма нищо тревожно и притеснително, но за всеки случай гражданите са били изведени от сградата за кратко, коментираха пред Dir.bg от пресцентъра на столичната полиция.  Инцидентът се случва малко след 14:00 часа, когато се задействали аварийните датчици. За 10 минути коридорите на търговския центъра се изпразнили.", "date": "2019.08.07", "title": "Евакуираха столичния МОЛ \"Сердика\""}
{"url": "https://www.faktor.bg/bg/articles/novini/balgariya/-british-earueyz-otmeni-okolo-100-poleta-zaradi-kompyutaren-problem", "text": "Британският въздушен превозвач Бритиш еъруейз отмени днес близо 100 полета от и до лондонските летища, тъй като системата за регистрация на пътниците бе засегната от компютърен проблем, предаде \"Асошиейтед прес\". Авиокомпанията съобщи, че \"проблем със системата\" е предизвикал забавяния и отмяна на полети на къси разстояния от летищата \"Хийтроу\", \"Гетуик\" и \"Лондон Сити\". \"Бритиш еъруейз\" съобщи, че разчита на резервни и ръчни системи. Отменени са 81 полета от и до \"Хийтроу\" и 10 полета на \"Гетуик\", като са засегнати около 15 000 пътници. Над 200 други полета имат закъснения.  Авиокомпанията, собственост на \"Интернешънъл еърлайнс груп \" (International Airlines Group), съобщи, че работи възможно най-бързо за отстраняване на проблема, довел до отмяната и до закъснения на полети на къси разстояния от лондонските летища, допълва \"Ройтерс\". В комюникето на \"Бритиш еъруейз\" се допълва, че компанията предлага на клиентите, направили резервации за засегнатите дестинации, да презаверят билетите си за друг ден. Авиопревозвачът отбеляза, че някои полети се изпълняват, но посъветва клиентите си да проверяват сайта на компанията за информация за полетите преди да дойдат на летището.", "date": "2019.08.07", "title": "\"Бритиш еъруейз\" отмени около 100 полета заради компютърен проблем"}
{"url": "https://www.faktor.bg/bg/articles/rusiya-oblekchi-vizoviya-rezhim-za-turtsite", "text": "Руcия oт днec нямa дa изиcквa визи зa турцитe, кoитo притeжaвaт cлужeбни и cпeциaлни пacпoрти, a тaкa cъщo и зa вoдaчитe нa кaмиoни, извършвaщи мeждунaрoдни прeвoзи, прeдaдe Aнaдoлcкaтa aгeнция. Aнкaрa e въвeлa рeципрoчнa мяркa cпрямo руcкитe грaждaни cъc cлужeбни пacпoрти, кoитo щe мoгaт дa пътувaт в Турция бeз изиcквaнe зa визa, нaпoмня турcкoтo външнo миниcтeрcтвo. Нa cлужeбни пacпoрти зa пътувaнe в чужбинa имaт прaвo руcкитe държaвни cлужитeли. Руcия зaтeгнa визoвия рeжим зa турcки грaждaни прeз 2015 гoдинa, cлeд кaтo турcкaтa бoйнa aвиaция cвaли руcки caмoлeт нa грaницaтa cъc Cирия. Cлeд пoдoбрявaнeтo нa oтнoшeниятa мeжду Мocквa и Aнкaрa oбaчe грaждaнитe нa двeтe cтрaни oтнoвo щe пътувaт c oблeкчeни мeрки. Милиoни руcки туриcти пoceщaвaт Турция вcякa гoдинa.", "date": "2019.08.07", "title": "Русия облекчи визовия режим за турците"}
{"url": "https://www.faktor.bg/bg/articles/ekspert-po-antiterorizam-navlizame-v-epoha-na-trudno-kontroliran-franchayzingov-terorizam", "text": "Светът навлиза в епоха на трудно контролиран франчайзингов тип тероризъм. Това каза експертът по антитероризъм Христо Смоленов в интервю за Агенция „Фокус“ по повод масовите стрелби в САЩ миналата събота.  „Тероризмът е преди всичко стратегическа игра с психологически средства. На обществеността по света нещата се представят така, все едно, че това са импровизирани действия на случайно радикализирали се хора. Даже въведоха термина „вълци-единаци“, макар че вълкът много рядко ловува в качеството на единак. Вълкът обикновено се групира в глутници и ловува организирано и колективно“, добави още той. Смоленов изрази скептицизъм относно предполагаемите самостоятелни действия на атентаторите. „Много се съмнявам в това. Обикновено различните центрове, които пропагандират по медиите, в идеологическите канали за обработка на масовото съзнание, в преки контакти, в контакти със затворниците, които много силно се радикализират, и това се превръща в проблем, който и ООН споменава като опасност. Дълбоко съм убеден, че зад много от случаите, които ни се представят като спонтанно радикализирали се екстремисти, стои насочващото въздействие, психологическата обработка и идеологическата обстановка, давана от центрове на глобалния тероризъм“, обясни той.", "date": "2019.08.07", "title": "Христо Смоленов: Навлизаме в епоха на трудно контролиран франчайзингов тероризъм"}
{"url": "https://www.faktor.bg/bg/articles/gdbop-razbi-nelegalni-stranitsi-za-filmi", "text": "Антимафиоти разбиха над 40 страници в интернет с филми, информира МВР и допълва, че е задържан 44-годишен мъж от София.Първоначално публикувал филмите в една част от контролираните от него сайтове. След достигне на определен брой посетители и генериран трафик - за който респективно получавал заплащане от Google, той свалял произведенията и ги споделял отново, но в част от другите домейни.  Процедурата се повтаряла 4-5 пъти до изчерпване на ресурса от контролираните от него сайтове. Така, за едни и същи обекти на авторско право, столичанинът получавал многократно заплащане от Гугъл, тъй като се касаело за интернет трафик към различни домейни. По-голямата част от сайтовете били разположени в интернет пространството на една от най-големите международни компании за предоставяне на облачни услуги в САЩ.", "date": "2019.08.07", "title": "ГДБОП разби нелегални страници за филми"}
{"url": "https://www.faktor.bg/bg/articles/slagat-zeleni-nomera-na-elektromobilite-v-balgariya", "text": "Peгиcтpaциoннитe нoмepa нa eлeĸтpичecĸитe пpeвoзни cpeдcтвa щe ce paзличaт oт ocтaнaлитe. Hoмepaтa и бyĸвeнитe cимвoли зa нaceлeнeтo мяcтo щe ca cъc чepeн цвят нa зeлeн cвeтлooтpaзитeлeн фoн. Toвa пpeдвиждa Πpoeĸтът нa Hapeдбa зa измeнeниe и дoпълнeниe нa Hapeдбa № I-45 oт 2000 г. зa peгиcтpиpaнe, oтчeт, cпиpaнe oт движeниe и пycĸaнe в движeниe, вpeмeннo oтнeмaнe, пpeĸpaтявaнe и възcтaнoвявaнe нa peгиcтpaциятa нa мoтopнитe пpeвoзни cpeдcтвa и peмapĸeтa, тeглeни oт тяx, и peдa зa пpeдocтaвянe нa дaнни зa peгиcтpиpaнитe пътни пpeвoзни cpeдcтвa, пyблиĸyвaн нa интepнeт cтpaницaтa нa MBP зa oбщecтвeнo oбcъждaнe дo 5.09.2019 гoдинa, пишe Іnfоѕtосk.bg. Taбeли c peгиcтpaциoнeн нoмep, пocтaвeни нa eлeĸтpичecĸи пpeвoзни cpeдcтвa дo влизaнe в cилa нa нapeдбaтa, зaпaзвaт вaлиднocттa cи. Coбcтвeниĸът нa eлeĸтpичecĸo пpeвoзни cpeдcтвa мoжe дa зaяви пoдмянa нa тaбeлитe c нoвитe peгиcтpaциoнни нoмepa cлeд влизaнe в cилa нa пoдзaĸoнoвия нopмaтивeн aĸт. Тaĸaвa пpaĸтиĸa вeчe e въвeдeнa пpи peгиcтpaциятa нa eлeĸтpичecĸитe aвтoмoбили вpeдицa дъpжaви ĸaтo Hopвeгия, Aвcтpия, Унгapия, Kaнaдa, Kитaй и Индия. Πpeз eceнтa нa 2018 г. в Aнглия cъщo ca oбявeни oфициaлни нaмepeния зa тoвa.", "date": "2019.08.07", "title": "Слагат зелени номера на електромобилите в България"}
{"url": "https://www.faktor.bg/bg/articles/zhena-pochina-pri-misteriozni-obstoyatelstva-v-smolyan", "text": "Тялото на 44-годишна жена е намерено в двора на производствена база в града. Това съобщиха от ОД на МВР - Смолян. Сигналът е подаден в РУ - Смолян на 6 август 2019 г. Съобщено е, че около 08.00 часа в гр. Смолян, северна промишлена зона, в двора на производствена база на частна фирма, след като се е почувствала зле, е починала 44-годишна жена от гр. Смолян. Местопроизшествието е посетено от дежурна оперативна група при ОДМВР и РУ - Смолян. Извършен е оглед и е образувано досъдебно производство. Първоначални данни за насилствена смърт не са установени. Тялото на починалото лице е транспортирано в МБАЛ - Смолян за извършване на аутопсия.", "date": "2019.08.07", "title": "Жена почина при мистериозни обстоятелства в Смолян"}
{"url": "https://www.faktor.bg/bg/articles/nameriha-desetki-epruvetki-s-krav-zahvarleni-kray-devnya", "text": "Десетки епруветки с кръв откри шофьор край автомагистрала \"Хемус\" в района на Девня. Все още не е ясно дали кръвта е човешка, или животинска. Здравните власти и екоинспекцията са алармирани за зловещата находка. Не е ясно и какъв е произходът на биологичния материал в стъклените съдове, които са били забелязани от бдителен гражданин, докато се облекчава край аутобана. Във вторник кметът на Девня и представители на РИОСВ- Варна и РЗИ- Варна инспектираха мястото.  „Целостта на епруветките не беше нарушена, което предполага, че няма опасност от замърсяване на околната среда и водите. За съжаление, надписите върху тях бяха изтрити и не е възможно да установим кой си е позволил да ги изхвърли тук”, каза в ефира на Нова телевизия кметът на Девня Свилен Шитов. Институцията, която отговаря за биологичните отпадъци, е Регионалната инспекция по околната среда и водите. Представители на РИОСВ- Варна тепърва ще проверяват дали има начин да установят произхода на епруветките. На мястото е направено обезпаразитяване.", "date": "2019.08.07", "title": "Десетки епруветки с кръв откри шофьор край автомагистрала \"Хемус\""}
{"url": "https://www.faktor.bg/bg/articles/izteglyat-ot-gratskiya-pazar-sirene-rokfor-zarazeno-sas-salmonela", "text": "От гръцкия контрол на храните (EFET) поискаха незабавно изтегляне от гръцкия пазар на партида от известното сирене „Рокфор“ поради възможна опасност от заразяване със салмонела, съобщава \"Труд\". Контролният орган бе информиран чрез системата за превантивно предупреждение за храни и фуражи (RASFF) за възможно наличие на патогенната Salmonella spp в сирене „рокфор“, с френски произход, марка „SOCIETE ROQUEFORT“ 100 гр + 25 гр безплатно, с номер на партида 3177С и дата на трайност 03.11.2019.  Този продукт беше пуснат на гръцкия пазар от компанията „AB Vassilopoulos“ след 18.07.2019 до 02.08.2019. EFET поиска незабавно изтегляне на цялата въпросна партида от пазара и контролът вече е в ход. Потребителите, закупили конкретната партида от споменатия продукт, се призовават да не го консумира.", "date": "2019.08.07", "title": "Изтеглят от гръцкия пазар сирене „Рокфор“, заразено със салмонела"}
{"url": "https://www.faktor.bg/bg/articles/lekar-ot-vma-v-balgariya-nyama-zapadnonilska-treska", "text": "В момента в България няма Западнонилска треска. Това съобщи за Сутрешния блок на БНТ д-р Магдалена Баймакова от Военно-медицинска академия. По данни на Европейския център за контрол на заразните болести в ЕС в момента има 33-ма души, заболели от Западнонилска треска. Те са в Гърция, Франция, Унгария и Италия. Пикът на заболяването у нас е в края на август и началото на септември, като в 80% от случаите то преминава без симптоми или с леко неразположение и температура. Инфекцията се пренася от комари. При силно главоболие, мускулни болки и схващане на врата, отпадналост обаче пациентите трябва да се обърнат към лекар. Лечението е насочено към овладяване на симптомите. Диагностиката се прави въз основа на резултати проби от кръвни проби и урина.", "date": "2019.08.07", "title": "Лекар от ВМА успокои: В България няма западнонилска треска"}
{"url": "https://www.faktor.bg/bg/articles/poreden-falstart-na-deloto-za-prodazhbata-na-tsarskite-konyushni-v-sofiya", "text": "за пети пореден път делото за продажбата на Царските конюшни в София не може да тръгне. Причината този път е, че адвокатите на бившия областен управител Веселин Пенев са в отпуск и не се явиха в съдебната зала. Подсъдими са бившият областен управител Веселин Пенев и оценителката Юлия Димитрова -Цекова. Пенев е обвинен в умишлена безстопанственост и неизгодни сделки. Имотът е бил е оценен и продаден на значително по ниска цена - близо 660 000 лв без ДДС, или по 90 евро на квадрат.    Реалната му цена възлизала на близо 11 милиона лева. Така според държавното управление обвинение щетите за държавния бюджет възлизат на над 10 милиона. Пред Канал 3 Веселин Пенев заяви, че не извършил никакви незаконни дейности. Отрече също да се познава и с другата обвиняема. За първи път видял Юлия Димитрова -Цекова в съдебната зала преди години. В началото на годината спецсъда върна делото на прокуратурата заради процесуални нарушения. Преди това Софийския градски съд на два пъти отлагаше старта на процеса. След промените в НПК от 2017 г. делото беше поверено на магистратите от спецсъда. Следващият опит за започване на делото е за края на септември.", "date": "2019.08.07", "title": "Адвокатски отпуски спънаха за пети път делото за продажбата на Царските конюшни"}
{"url": "https://www.faktor.bg/bg/articles/mazh-prebi-8-godishno-dete-na-sportna-poloshtadka", "text": "8-годишно момче било пребито без причина от 65-годишен бивш миньор. Случаят е отпреди няколко дни и се разиграл на детската площадка в гълъбовското село Обручище, съобщава Дарик. Детето получило наранявания и изпаднало в шок, но вече е физически стабилизирано и е при семейството си. Според бабата на пострадалото дете, с него ще трябва да работи психолог.    8-годишният Галин бил на детската площадка в селото и чакал приятелите си, когато 65-годишният Иван Райков заобиколил мястото и го изненадал в гръб.   “Детето го е видяло и го е поздравило, а Райков го е напсувал. Докаго Галин си стои на люлката, той го хваща за тениската, тръшка го на земята и започва да го налага с юмруци по главата. Съсед е станал свидетел на побоя и се е развикал да спре”, разказа бабата на пострадалото дете Генка Сербезова.   Галин се прибрал у дома силно разтроен, оплаквайки се от болки в сърцето и главата. Детето е откарано в Бърза помощ в Стара Загора с хематоми. Тогава дядото на 8-годишното дете се обажда на полицията. Побойникът обаче се барикадирал в къщата си, след двучасови преговори с намесата на кмета на с. Обручище бил арестуван. Ден по-късно в дома му са открити множество боеприпаси. Хората от селото го определят като конфликтна личност.   “Разхожда се с едно голямо куче, носи винаги нож. Заяжда се с хората без причина”, сподели Генка Сербезова. Тя се надява на справедливо правосъдие, а бившия миньор е с постоянен арест.", "date": "2019.08.07", "title": "Мъж преби 8-годишно дете, после се барикадира в дома си"}
{"url": "https://www.faktor.bg/bg/articles/magardich-halvadzhiyan-osadi-volen-siderov-i-ataka-za-obida", "text": "Лидерът на „Атака“ Волен Сидеров и партията му са осъдени да платят солидарно 15 000 лева на телевизионния продуцент Магърдич Халваджиян за обидни и клеветнически твърдения. Това е решил преди дни Софийският апелативен съд (САС), като изцяло е потвърдил решението на градския съд от началото на миналата година, съобщава lex.bg. Халваджиян заведе делото за непозволено увреждане срещу Сидеров и „Атака“ преди 4 години, след като в две издания на предаването „Неделник с Волен Сидеров“ по телевизия „Алфа“, партийният лидер го опозорил. В тях Сидеров казал за Халваджиян, че е контрабандист, че ограбвал българите, че манипулира и мами зрителите, че е парвеню, лъжец, а предаванията му са турлюгювечи, както и че получава пари за мръсни поръчки – за окарикатуряване на личности. В хода на делото от партийната телевизия „Алфа“ са отказали да представят в съда записи от двете предавания, като обяснили, че има техническа повреда в архива им за април 2015 г., когато са излъчени. Записи от предаването обаче е представил Халваджиян и назначената експертиза е показала, че няма манипулации и цитираните изказвания съвпадат с тези от записите. Заради непредадените записи, двете инстанции са приели, че Сидеров и „Атака“ са създали пречка за събирането на доказателства. Съгласно чл. 161 от ГПК, в такива случаи съдът може да приеме за доказани фактите, за които някоя от страните пречи да се съберат данни. Съдилищата са отхвърли възраженията на Сидеров и „Атака“ в тази насока, тъй като те така и не са представили доказателства за технически проблеми с архива на телевизията.", "date": "2019.08.07", "title": "Магърдич Халваджиян осъди Волен Сидеров и \"Атака\" за обида"}
{"url": "https://www.faktor.bg/bg/articles/angela-merkel-stradala-ot-ruska-bolest", "text": "Ангела Меркел страда от \"руска болест\". Това е заявил депутатът от парламента в Берлин и член на \"Алтернатива за Германия\" Пьотр Бистрон пред в. Комсомолская правда. Според законодателя от западноевропейската държава министър-председателят на Федералната република се е пропила и се пристрастила към спиртните напитки. \"Меркел е алкохоличка. Това обяснява нейните пристъпи на тремор\", е заявил парламентаристът пред таблоида от Москва. Той за пореден път настоя премиерът на Германия да се подложи на медицински преглед и лекарите да направят анализите на канцлера публично достояние. (Новини.бг)", "date": "2019.08.07", "title": "Германски  депутат: Ангела Меркел страда от \"руска болест\""}
{"url": "https://www.faktor.bg/bg/articles/ms-vazlozhi-na-tomislav-donchev-podgotovkata-na-mestnite-izbori", "text": "Министерският съвет прие решение за подготовката и произвеждането на изборите за общински съветници и кметове на 27 октомври 2019 г., съобщиха от правителствената пресслужба. С решението е възложено координацията по изпълнението на дейностите, свързани с организационно-техническата подготовка на изборите, да се осъществява от заместник министър-председателя. Министърът на правосъдието ще издава наказателни постановления в случаите на установяване на нарушения на областните управители по Изборния кодекс.", "date": "2019.08.07", "title": "МС възложи на Томислав Дончев подготовката на местните избори"}
{"url": "https://www.faktor.bg/bg/articles/evakuiuraha-tsentralnata-gara-v-helzinki", "text": "Пътниците от централната железопътна гара в Хелзинки са били евакуирани заради запален фризер, съобщава БГНЕС, позовавайки се на информация от спасителната служба във финландската столица. Няма съобщения за пострадали хора.  На място работят девет бригади от противопожарната служба.", "date": "2019.08.07", "title": "Евакуираха централната гара в Хелзинки"}
{"url": "https://www.faktor.bg/bg/articles/turtsiya-zayavi-che-sasht-se-priblizhavat-do-neynite-stanovishta-za-zonata-za-sigurnost-v-siriya", "text": "Преговорите между Турция и САЩ за планираната \"безопасна зона\" в Североизточна Сирия са \"позитивни и доста конструктивни\" и Съединените щати се доближават до становищата на Анкара по въпроса. Това заяви турският министър на националната отбрана Хулуси Акар, цитиран от Анадолската агенция, цитирана от БТА. Акар посочи, че плановете на Турция за зона за сигурност в Сирия, включително за военно разгръщане, са завършени и че Анкара е казала на САЩ, че би предпочела да действат заедно.  В публикацията, цитирана от Ройтерс, министърът заявява още, че се очаква до няколко часа да приключат преговорите между Турция и САЩ в Анкара. Дълбоките различия между двете страни за обхвата и командването на зоната подсилиха перспективата за военна операция на Турция в Сирия, отбелязва агенцията.", "date": "2019.08.07", "title": "Турция заяви, че САЩ се приближават до нейните становища за зоната за сигурност в Сирия"}
{"url": "https://www.faktor.bg/bg/articles/spasiteli-prodalzhavat-da-izdirvat-ot-vchera-grupa-turisti-v-pirin", "text": "Проведени са три спасителни акции за последното денонощие. Една от групите все още се издирва, съобщиха от Планинската спасителна служба, цитирани от Агенция \"Фокус\". От планинската служба поясняват, че са имали три случая като единият продължава и днес. При него група туристи са се изгубили в района на заслон \"Спано поле“ в Пирин. 9 спасителя от планинската служба в Сандански продължава да ги издирва. При друг случай от вчера вечерта двама туристи са се изгубили без храна, вода и осветление в района на заслон \"Синята стрела“. Те също са се нуждаели от помощ, която им е оказана от планинските спасители и са били и отведени на безопасно място. Третият случай е на жена с ранен крак на Боянския водопад, където група от планински спасители от отряд София са оказали помощ и са транспортира ли жената до безопасно място, където да й се окаже медицинска помощ.", "date": "2019.08.07", "title": "Спасители продължават да издирват от вчера група туристи в Пирин"}
{"url": "https://www.faktor.bg/bg/articles/kabinetat-otsviri-argumentite-na-prezidenta-po-otchuzhdavane-na-zemite", "text": "Кабинетът не се съгласи с президента Румен Радев, според когото при новите правила за отчуждаване на земи се нарушават правата на гражданите. Правителството одобри становище на Министерския съвет по конституционно дело № 8 за 2019 г., образувано по искане на президента. Припомняме, че след като не успя да пребори бързото отчуждаване на земи чрез вето, държавният глава използва още един лост срещу закона - Конституционния съд. Държавният глава сезира висшите магистрати с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Закона за държавната собственост. В правителственото становище е застъпена тезата, че оспорените разпоредби от страна на Румен Радев са в пъпно съответствие с изискванията на Конституцията за извършване на отчуждаване със закон за държавни нужди. Те не могат да се задоволят по друг начин след предварително и равностойно обезщетение; не нарушават конституционните принципи за правовата държава по чл. 4, ал. 1 и за равенство на гражданите пред закона по чл. 6, ал. 2 от Конституцията. Разпоредбата на чл. 39б, ал. 1, т. 1 в частта „или обект с национално значение по смисъла на Закона за устройство на територията“ е в съответствие и с чл. 1, изречение второ от Протокол № 1 към Конвенцията за защита правата на човека и основните свободи и с чл. 17, т. 2 от Всеобщата декларация за правата на човека.", "date": "2019.08.07", "title": "Кабинетът отсвири аргументите на президента срещу отчуждаването на земи"}
{"url": "https://www.faktor.bg/bg/articles/kremal-razprostrani-saobshtenie-za-razgovora-mezhdu-putin-i-zelenski", "text": "Президентът на Русия Владимир Путин е призовал украинския си колега Владимир Зеленски да спре обстрелите на населените места в Донбас от Въоръжените сили на Украйна, които водят до гибелта на мирни жители. Това съобщи пресслужбата на Кремъл след телефонния разговор между лидерите, състоял се по инициатива на украинската страна, предава ТАСС. „В хода на обсъжданията на темата за разрешаване на конфликта в Югоизточна Украйна е акцентирано върху важността да се спазва установеното на 21 юли примирие, както и отвеждането на силите и средствата от линията на разграничение. Президентът на Русия е подчертал, че за деескалацията на конфликта е нужно, преди всичко, да се изключат бъдещи обстрели на украинските войски над населените места в Донбас, които водят до жертви сред мирното население“, се казва в съобщението. Освен това страните са обсъдили активизацията на работата по възвръщането на задържаните лица. „Беше договорено да се засили работата по връщането на задържаните“, посочват от пресслужбата на руския президент. Това е вторият телефонен разговор между лидерите на двете страни след избирането на Зеленски за президент на Украйна. Първият се състоя на 11 юли, също по инициатива на украинската страна.", "date": "2019.08.07", "title": "Какво е поискал Путин от Зеленски в днешния телефонен разговор"}
{"url": "https://www.faktor.bg/bg/articles/the-new-york-times-amerika-mozhe-da-zagubi-istinska-voyna-sreshtu-rusiya", "text": "Миналата седмица Договорът за ракети със среден и малък обсег (ДРСМО), който бе в сила повече от 30 години, престана да съществува. Америка се оттегли от този договор в петък, 2 август, а Русия в събота, 3 август. Докато САЩ изпълняваха всички изисквания на този договор, Русия го наруши, като разгърна над 100 забранени ракети със среден обсег (т.е. наземна ракета с обсег на действие над 3000 километра, но не повече 5 500 километра.). Междувременно Китай, който не беше страна по договора, разположи хиляди такива ракети. САЩ нямат подобни снаряди. За да се преодолее тази пропаст, дойде време Министерството на отбраната на САЩ да създаде и разположи наземни неядрени ракети със среден обсег на действие. ДРСМО беше разумно споразумение, което намали напрежението и спомогна за мирен край на Студената война. След подписването му през 1987 г. СССР и САЩ елиминираха наземните ракети с обхват от 500 до 5 500 километра. Такива ракети представляват опасност, защото ако са снабдени с ядрени бойни глави, те биха могли да бъдат използвани - предвид краткото им време на полет - за извършване на неочаквани атаки срещу съюзници в Европа и срещу СССР. Елиминирането на тези снаряди допринесе за стабилизирането на отношенията между СССР и САЩ и техните съюзници.  За съжаление Русия нарушаваше условията на това споразумение в продължение на 10 години. През 2008 г. тя проведе изпитания на наземни крилати ракети със среден обсег на действие 9M729. Снабдени с модерни системи за насочване, 9М729 и други нови руски ракети могат да нанасят прецизни удари по цели. Тази точност позволява на Русия да използва бойни глави с неядрени заряди, които се характеризират с по-малка зона на поразяване в сравнение с ядрените бойни глави, а това от своя страна увеличава вероятността Русия да ги използва в случай на конфликт. В продължение на шест години американските дипломати търпеливо се опитваха да убедят Русия в необходимостта да спазва условията на този договор, но Москва пренебрегна исканията на САЩ и съюзниците от НАТО, продължавайки да създава и разполага забранени ракети. По-важното е, че Китай, който никога не е участвал в това двустранно споразумение и отказва да се присъедини към него няколко пъти, започна да разработва свои ракетни сили в края на 90-те години на миналия век, които несъмнено бяха призвани да се противопоставят на американците. В момента Китай има хиляди ракети, оборудвани както с неядрени, така и с ядрени бойни глави. Тези високоточни смъртоносни ракети са способни да атакуват кораби в морето, военни бази на сушата - не само в страните-съюзници на Америка в Азия, но и в самите САЩ, т.е.в Аляска, Гуам и Северните Мариански острови. Тъй като американските сили нямат наземни неядрени ракети, които могат да се използват за атака на вражески войски, и нямат достатъчно системи за отбрана срещу китайски или руски неядрени ракети на наземна база, те редовно се провеждат симулации, за да се подтотвят за военни операции, включващи Китай или Русия. В истинската война обаче Америка може да бъде победена.  Ето защо САЩ трябва да се сдобият със собствени конвенционални ракети със среден обсег. Наличието на такива ще осигури значително оперативно предимство на американските войски и ще се превърне в сериозно предизвикателство за противниците. Ако тези ракети са разположени в САЩ и техните съюзниците, те могат бързо да атакуват вражески цели веднага след откриването им. Освен това използването на тези ракети за удари по добре защитени обекти и системи може да намали рисковете за пилотите на самолети и екипажите на военни кораби. Тези нови ракети ще направят американските войски по-ефективни и ще сдържат Китай, Русия и други противници от агресивни действия. Освен това, снабдявайки тези ракети само с неядрени бойни глави, САЩ могат да намалят риска вражеските сили да ги объркат с ядрени ракети и да разсеят онези страхове, които някога са послужили като основа за подписване на ДРСМО. Тези ракети ще дадат възможност на САЩ да сключат споразумение с Китай, Русия и други страни, които ще забранят наземните ракети със среден обсег на действие, оборудвани с ядрени бойни глави. Някои наблюдатели, специализирани в контрола върху оръжията, смятат, че оттеглянето от ДРСМО е опасно и може да провокира нова надпревара във въоръженията. Но сега много по-опасна стъпка е да наблюдаваме как Китай и Русия разполагат своите арсенали, докато ние продължаваме вербално да протестираме и анализираме възможностите си. За щастие сега САЩ имат по-разумни възможности за действие. Сега, когато престана да действа, сухопътните сили и пехотинците имат възможност да разработят и разгърнат наземни ракети със среден обсег на действие. Когато Конгресът на САЩ приключи работата по бюджета за отбрана, той може да направи разумни инвестиции в тези системи - да отпусне средства не само за създаването на нови ракети, но и за подобряването на съществуващи, като например крилатите ракети „Томахоук“ (които сега се изстрелват от кораби и подводници) или балистични ракети „Пършинг II“ (които ДРСМО забрани). Ракетният арсенал, който ще включва както нови, така и подобрени ракети, ще позволи на Министерството на отбраната на САЩ да разгърне значителен брой ракети за няколко години при сравнително умерена цена. Китай и Русия полагат големи усилия за изграждането на своите ракетни сили. Сега, когато САЩ вече не са обвързани от ДРСМО, е време да се изравнят правилата на играта. *Тимъти Уолтън е научен сътрудник в Центъра за стратегически и бюджетни оценки, независима институция във Вашингтон, която изучава стратегиите за национална сигурност. Faktor.bg не се ангажира с позицията на автора превод: Агенция \"Фокус\"", "date": "2019.08.07", "title": "Може ли Америка да загуби истинската война срещу Русия?"}
{"url": "https://www.faktor.bg/bg/articles/fandakova-tri-ot-nay-problemnite-tereni-v-mladost-koito-byaha-za-zastroyavane-shte-ostanat-zeleni-ploshti", "text": "\"Три от най-проблемните терени в район „Младост“, които бяха предвидени за застрояване, ще останат зелени площи. Това са имотите до бл. 61 и 68 в озеленяването към бул. „Андрей Ляпчев“; пред бл. 320 на ул. „Атанас Москов“ и ул. „Свето Преображение“ и до бл. 401 и бл. 409 на ул. „Филип Аврамов“. Те ще бъдат разменени със свободни общински терени.\" Това написа в профила си във фейсбук столичният кмет Йорданка Фандъкова. Днес собствениците на тези три имота са дали съгласие за това след изключително тежки и дълги преговори. Фандъкова изтъква, че продължават разговорите за разрешаване на още два казуса - до бл. 19 и бл. 70 в „Младост 1“. Предстои трите терена да се нанесат в кадастралната карта. Те ще бъдат разменени за общински терени, предвидени за строителство, отдалечени от жилищни блокове и са до магазин „Принцес“ на бул. „Ал. Малинов“. Веднага след това ще бъде завършена процедурата по размяна в общинския съвет, за което, поне засега, имало съгласие от всички политически сили. \"Благодаря на всички, които работиха конструктивно, за да намерим работещи решения, с които да защитим обществения интерес в баланс с правата на собствениците на имоти. Това не са лесни решения, не са нито толкова бързи, колкото искаме, нито стават само с общи приказки\", казва Фандъкова. ", "date": "2019.08.07", "title": "Фандъкова: Три от най-проблемните терени в  „Младост“, които бяха за застрояване, ще останат зелени площи"}
{"url": "https://www.faktor.bg/bg/articles/botsan-harchenko-blesna-zlokachestvenoto-vliyanie-na-moskva-v-evropa-e-chast-ot-obichaynata-retorika-na-vashington-za-zabluda", "text": "Новият руски посланик в Сърбия Александър Боцан-Харченко бе категоричен, че неотдавнашните изказвания на американския дипломатически представител в Белград Антъни Годфри „за злокачественото влияние на Москва в Европа\" са част от обичайната реторика на Вашингтон за „заблуда\" и са „измислица\". Той оцени, че основната задача на САЩ в Сърбия е „намесване във вътрешната политика“, предава скопската електронна медия A1 On, цитирана от Агенция \"Фокус\". Вашингтон „не щади сили в тромавата идеологическа борба и откритото пропагандно поведение, вече не се грижи да си подсигурява каквито и да било аргументи в подкрепа на своите тези\", подчерта Боцан-Харченко. Руският посланик подчерта, че Москва не приема логиката на „опозиция\" и „конкуренция\", която американската страна налага с подобни коментари. „Да подчертаем, че нашето виждане за ситуацията в Европа, включително за тази на Балканите, се основава на принципа на единно пространство за сигурност, икономическо, културно без разделение. Сигурни сме, че конструктивното, взаимоизгодно сътрудничество на всички планове допринася за регионална стабилност, отговаряйки на интересите както на нашите държави, така и на целия европейски континент. Да се надяваме, че това ще стане очевидно за Вашингтон“, каза Харченко. Руският дипломат призна, че е изумен от факта, че сред основните задачи на САЩ в Сърбия са тези, които са свързани изключително с вътрешните работи на Сърбия. „Това е пряка намеса“, добави руският посланик. Новоназначеният посланик на САЩ в Сърбия Антъни Годфри заяви пред Сената на САЩ, че след дипломатическата си служба в Москва, той е „напълно наясно с агресивното поведение на Русия, злокачественото влияние и дезинформационната кампания, която води в Европа“ и че САЩ полагат големи усилия за противодействието й.", "date": "2019.08.07", "title": "Посланик Боцан-Харченко \"блесна\": \"Злокачественото влияние на Москва в Европа\" е част от обичайната реторика на Вашингтон за заблуда"}
{"url": "https://www.faktor.bg/bg/articles/dnes-temperaturite-skachat-do-36-gradusa", "text": "Днес ще е предимно слънчево с максимални температури между 31° и 36°.   Ще духа слаб, в източните райони до умерен вятър от изток-югоизток. Ще продължи да се затопля и максималните температури ще са между 31° и 36°, около и малко под 30° ще останат по Черноморието. Атмосферното налягане е малко по-високо от средното за месеца и ще се задържи почти без промяна. По Черноморието ще бъде предимно слънчево. Ще духа слаб до умерен югоизточен вятър. Максимални температури между 27° и 30°. Температурата на морската вода е от 24 - 25° по северното крайбрежие до 27° по южното. Вълнението на морето ще бъде 1 - 2 бала. В планините ще е предимно слънчево, с временни увеличения на облачността в следобедните часове. Ще духа слаб, по високите части умерен северен вятър. Максималната температура на височина 1200 метра около 25°, на 2000 метра – около 16°.", "date": "2019.08.07", "title": "Днес температурите скачат до 36 градуса"}
{"url": "https://www.faktor.bg/bg/articles/novi-ogranicheniya-na-dvizhenieto-po-am-trakiya-i-am-evropa", "text": "Нови ограничения на движението по автомагистрала \"Тракия\". Днес от 9:30 до 15:30 часа в тръбата в посока София на тунел „Траянови врата“ ще бъде затворена активната лента за движение.  Причината е планирано замерване на пътната настилка. Участъкът ще бъде сигнализиран с пътни знаци. От Пътната агенция призовават шофьорите да бъдат внимателни, когато пътуват в посока София. На магистрала \"Европа\" пък при отбивката за Нови Искър и Своге в посока \"Кулата\", от 23:00 часа до полунощ ще бъде спряно движението в двете посоки. На мястото ще се монтира рамка за отчитане на пътни такси, която ще е част от ТОЛ системата. Движението ще се пренасочва по стария околовръстен път. Необходимо е  в участъка шофьорите да карат със съобразена скорост и да спазват пътната сигнализация.", "date": "2019.08.07", "title": "Важно за пътуващите по АМ \"Тракия\" и АМ \"Европа\""}
{"url": "https://www.faktor.bg/bg/articles/obshtestvo/zakon-i-red/sadat-pravi-poreden-opit-za-start-na-deloto-za-tsarskite-konyushni", "text": "Съдът ще направи пети опит да даде старт на делото за продажбата на държавната земя под сградата на „Царските конюшни“ в столицата. Четвъртият опит за старт на делото се провали заради самоотвод на съдебен заседател, както и процесуални нарушения в обвинителния акт. Основният обвиняем по делото е бившият областен управител на София Веселин Пенев. Той е обвинен заради безстопанственост и сключване на неизгодна сделка. Според държавното обвинение имотът, който е с големина 7,5 декара и намира в центъра на София, е бил продаден за около 660 хиляди лева, или на цена от 90 лв. на квадратен метър. Според експерти реалната му пазарна цена възлиза на почти 11 млн. лв. Освен това парцелът е бил разделен на три части, което според прокуратурата е било направено с цел да се избегне текст в закона, който предвижда продажбата на държавен имот с цена над 500 000 лв. да става единствено с решение на Министерски съвет. Междувременно съдът обяви сделката за нищожна заради изключително занижените цени. Прокуратурата изправи пред съда и експерта Юлия Цекова по обвинение за невярна оценка на стойността на имотите.", "date": "2019.08.07", "title": "Съдът прави пореден опит за старт на делото за „Царските конюшни“"}
{"url": "https://www.faktor.bg/bg/articles/fbr-priznava-che-vse-oshte-ne-znae-mnogo-neshta-za-masoviya-ubiets-ot-deytan", "text": "Мъжът, който уби сестра си и още 8 души в американския град Дейтън, е бил обсебен от идеята за насилие и се е забавлявал с мисълта да извърши масово убийство, съобщава Евронюз. Агентът от ФБР Тод Уикъръм каза на пресконференция, че два дни след кървавото престъпление, което завърши със смъртта на извършителя Конър Бетс, все още не е напълно сигурно какви са били мотивите му и дали е имал съучастник.   Нападателят имал полуавтоматична карабина и специален пълнител, побиращ 100 патрона. Той носел маска и бронирана жилетка. Полицейският патрул, който го застрелял, успял да го елиминира само 30 секунди, след като убиецът открил огън по хора пред нощно заведение.   Освен 9-те жертви, нападението остави и повече от 25 ранени. \"Лицето е имало обсесия от идеологии на насилието.\", казаха от ФБР.   Според агентите, няма никакви индикации, че 24-годишният Конър Бетс е бил мотивиран от расова или етническа омраза, въпреки че 6 от 9-те убити са чернокожи. \"Той е разучавал масови стрелби и е изказвал желание да извърши такава\", казаха от ФБР.   Въпреки тези открития, разследващите казват, че все още не знаят много неща. \"Искаме да разберем дали някой му е помогнал и кой е бил. Дали някой е знаел в по-големи подробности за намеренията му, както и защо е решил да прибегне към точно този тип нападение\", казват от ФБР.", "date": "2019.08.07", "title": "От ФБР признават, че все още не знаят \"много неща\" за масовия убиец от Дейтън"}
{"url": "https://www.faktor.bg/bg/articles/borisov-ms-otpuska-oshte-100-hil-lv-za-drevniya-grad-herakleya-sintika", "text": "Министерският съвет отпусна днес още 100 хиляди лева за археологическо проучване на древния град Хераклея Синтика, близо до Петрич, съобщи в началото на заседанието на кабинета премиерът Бойко Борисов. Премиерът каза на кмета на града Димитър Бръчков разкопките на обекта и строителството на пътя до намиращото се наблизо село Рупите да не спират, предаде БТА.  Миналата година МС отпусна 100 000 лева за археологически проучвания на обекта, а през май тази година правителството даде 1.4 млн. лева за реконструкция и рехабилитация на пътя от Рупите до Хераклея Синтика.", "date": "2019.08.07", "title": "Борисов: МС отпуска още 100 хил. лв. за древния град Хераклея Синтика"}
{"url": "https://www.faktor.bg/bg/articles/ispaniya-likvidiranata-banda-legalizirala-nad-70-mln-evro", "text": "Испанската полиция е пресякла дейността на престъпна групировка, която се е занимавала с пране на пари, предаде ТАСС. Членовете на бандата, базирани в Мадрид и Толедо, са предоставяли услугата „легализиране на пари“. Техни клиенти са били азиатски групировки, както и колумбийски, които се занимават с международна търговия на наркотици. Комисионната за пране на пари била 10-15 процента. Ликвидираната банда е легализирала над 70 млн. евро. В рамките на операцията са задържани 28 души в Испания и в Холандия. Благодарение на разследването, започнало през 2017 г., в Холандия са иззети 5 тона кокаин.", "date": "2019.08.07", "title": "Испания ликвидира банда, \"изпрала\" над 70 млн. евро"}
{"url": "https://www.faktor.bg/bg/articles/prof-georgi-georgiev-afrikanskata-chuma-e-kato-oganya-s-mnogo-goriven-material", "text": "Реалната епизоотична обстановка в страната ще бъде обсъдена от експерти по заболяването африканска чума по свинете на кръгла маса в Стара Загора. Това каза за БНР директорът на Центъра за оценка на риска по хранителната верига професор Георги Георгиев: „Ще дискутираме възможно най-честите начини на предаване на чумата в нашия случай, в България. Ще започнем да мислим за бъдещето, какъв ще бъде българският принос в по-нататъшното овладяване и контролиране на това заболяване“. Българската стратегия трябва да бъде съобразена със спецификата на разпространение на болестта у нас, условията в българското животновъдство и това какво би било най-ефективно за по-нататъшното контролиране на болестта, обясни той. Георгиев е убеден, че Центърът за оценка на риска своевременно е информирал обществеността за заплахата от африканската чума по свинете. „Сигурно някой не е прочел, но аз смея да кажа, че това, което центърът е вършил, го е вършил съвестно и го е вършил навреме. Центърът не е контролен орган, а изпреварващ орган, аналитичен център“. Според него е необходимо да се промени наредба 44 и да се инвестира в биосигурност на малките ферми, както е в Латвия. Той направи аналогия между начинът, по който вирусът уврежда организма с този на ХИВ при хората. Той е убеден, че борбата със заразата изисква единни усилия от всички. „За да имаме такова голямо разпространение на инфекцията, такъв силен интензитет, от научна гледна точка това означава, че има много вируси. Това показва, че имаме, първо, много висока плътност на свине - и в големите комплекси, и в частния сектор, както и в гората. Когато един епизоотичен процес се е разгорял, той прилича на огън, в който имате съчки в печката. Щом прегорят съчките - или умрат прасетата, изгарят от болестта, или отдръпнете съчките, огънят ще затихне. Докато има много горивен материал, ще бъде така. Затова е призивът да се намали броят на прасетата. Естествено, не може да се тръгне по пътя намаляване броя в едрите свинекомплекси, тъй като те изхранват държавата. Частният сектор дава по-ниската част от месодобива в тази държава и молбата беше доброволно…“. Дори ако всички изисквания бъдат спазени и България приеме своя собствена стратегия за борба с АЧС, битката няма да свърши за една година е моята прогноза. Колко по-нататък зависи от това как ние качествено и като нация ще се съберем в юмрук да си решим проблема, коментира проф. Георгиев.", "date": "2019.08.07", "title": "Проф. Георги Георгиев: Чумата е като огъня - трябва да се извади горивният материал"}
{"url": "https://www.faktor.bg/bg/articles/hic-ite-tseni-na-petpola-nanacyat-poveche-shteti-na-pyc-ata-i-onomi-a-ot-ol-oto-can-tsiite", "text": "Hиcĸитe цeни нa пeтpoлa вpeдят нa иĸoнoмиĸaтa нa Pycия пoвeчe, oтĸoлĸoтo caнĸциитe, cмятaт oт Meждyнapoдния вaлyтeн фoнд. Caнĸциитe, нaлoжeни oт CAЩ oт зaпaднитe дъpжaви, ca зaбaвили pacтeжa нa иĸoнoмиĸaтa cъc cpeднo 0,2 пpoцeнтни пyнĸтa мeждy 2014 и 2018 г., или eдин тpилиoн pyбли ($15 милиapдa). Oт дpyгa cтpaнa, cpивът нa пeтpoлa e пoнижил pacтeжa нa бpyтния вътpeшeн пpoдyĸт cъc cpeднo 0,65 пpoцeнтни пyнĸтa ($48,75 милиapдa) гoдишнo зa cъщия пepиoд, coчaт дaннитe нa MBФ. Pecтpиĸтивнaтa мoнeтapнa пoлитиĸa и cтpoгaтa фиcĸaлнa тaĸaвa ca зaбaвили pacтeжa c oщe 0,2 пp. п и 0,1 пp. п cъoтвeтнo. Зa пepиoдa мeждy 2014 и 2018 г. БBΠ нa Pycия e нapacнaл c eдвa 2,5 пpoцeнтa. Πpи липcaтa нa caнĸции тoзи pacтeж щeшe дa e 3,5%, a aĸo вcичĸи избpoeни пo-гope фaĸтopи нe бяxa нaлицe, eĸcпaнзиятa щeшe дa e 5,9%, съобщава money.bg.  Pycĸитe aнaлизaтopи oбaчe cмятaт, чe caнĸциитe ca нaнecли пo-тeжĸи щeти. \"Πo нaшe мнeниe, eфeĸтът нa caнĸциитe e пo-гoлям: cpeднo пo 0,3-0,4 пp. п. гoдишнo, или oĸoлo 1,5 пp. п зa цeлия пepиoд\", ĸaзвa Eвceй Гypвич, диpeĸтop нa Есоnоmіс Ехреrt Grоuр. Haтaлия Aĸиндинoвa, диpĸeтop нa Ніghеr Ѕсhооl оf Есоnоmісѕ Сеntеr оf Dеvеlорmеnt Іnѕtіtutе, пocoчвa, чe пъpвoнaчaлнo caнĸциитe ca имaли нaй-гoлям eфeĸт въpxy pacтeжa нa pycĸaтa иĸoнoмиĸa, нo пocтeпeннo cтpaнaтa ce e aдaптиpaлa. Meждyвpeмeннo излceдвaнe нa Gаіdаr Іnѕtіtutе fоr Есоnоmіс Роlісу, цитиpaнo oт TACC, пoĸaзвa, чe 20 пpoцeнтa oт pycнaцитe ce cтpaxyвaт зa paбoтнoтo cи мяcтo. Πpoyчaвaнeтo e извъpшeнo пpeз 2018 г. Haй-гoлeми oпaceния имaт тeзи, ĸoитo имaт пo-ниcĸa ĸвaлифиĸaция. Πpoyчвaнeтo пoĸaзвa oщe, чe пaзapът нa тpyдa в Pycия ce e cвил c 800 000 дyши зa гoдинa дo ĸpaя нa мapт 2019 г. Oбщият бpoй нa pycнaцитe в paбoтocпocoбнa възpacт e 75 милиoнa.", "date": "2019.08.07", "title": "Hиcĸитe цeни нa пeтpoлa нaнacят пoвeчe щeти нa pycĸaтa иĸoнoмиĸa, oтĸoлĸoтo caнĸциитe"}
{"url": "https://www.faktor.bg/bg/articles/novini/balgariya/yane-yanev-tvardenieto-na-nap-za-papkata-qne-qnev-e-absolyutna-lazha-ochakvam-izvinenie", "text": "Във връзка с все още тлеещия скандал НАП-лийкс настойчиво ми се обаждат журналисти да коментирам темата и най-вече папката „Qne Qnev”. Прегледах почти всички интерпретации и най-обикновени спекулации, както по цялата тема с хакването на НАП, така и в частност за прословутата папка носеща моето име. Отказвах  коментари до момента, защото вярвам, че заради „бълхите“ в държавната информационна система не трябва да изгаря „юргана“ НАП. Знам колко е трудно да се пази репутацията на институциите и колко лесно може да се случи свлачище тип „Мургина“… Затова не искам да реагирам емоционално, но чакам уточнение, а след това и извинение във връзка със следното твърдение на НАП: „Папката QneQnev, в която се съдържат данни за доходите на стотици физически и юридически лица, е изготвена през 2008 г. по искане на Яне Янев в качеството му на тогавашен председател на антикорупционната комисия в парламента, твърдят от НАП. Запитването на Янев е било за стоте юридически лица и стоте физически лица с най-високи декларирани доходи през предходната година.“ Това е цитат от публикация на вестник Капитал от 28 юли т.г. с подзаглавие „Папката QneQnev била по запитване на Яне Янев от 2008 г., когато е бил шеф на антикорупционната комисия в парламента“ . Това твърдение на НАП е абсолютна лъжа! Истината е, че: 1. \t Не съм правил запитване 2008 г. и не съм бил председател на антикорупционната комисия в НС, защото съм избран за председател на Комисията за борба с корупцията, конфликт на интереси и парламентарна етика едва юли 2009. 2. \t Няма как да е изготвена по мое искане каквато и да била папка през 2008г. 3. \t През 2009 г. действително съм изисквал от НАП информация за нуждите на антикорупционната комисия, като документът е с гриф „Секретно“ и е изведен през секретната секция на Народното събрание, като мотивирано искане за данните не само на физически и юридически лица със съмнение за укрити доходи, но и на политици от високите етажи на властта заради несъответствие между стандарта им на живот, постъпили данни за кешови наличности и трансвери на големи парични потоци и жалките им доходи декларирани пред Сметната палата. 4. \t Правилата за работа с класифицирана информация изискват на секретно запитване да се получи засекретен отговор. Същият и към настоящия момент се намира в секретната секция на Народното събрание и се съхранява по предвидения в закона ред. За мен е напълно непонятно, че материалите във връзка с моето искане са се намирали незащитени от неоторизиран достъп в Информационната система на НАП. Тази електронна папка е трябвало да бъде унищожена след изготвяне на отговора до Народното събрание или да бъде надеждно защитена със съответни софтуерни способи. Пресцентър на РЗС", "date": "2019.08.07", "title": "Яне Янев: Твърдението на НАП за папката „Qne Qnev” е абсолютна лъжа - очаквам извинение!"}
{"url": "https://www.faktor.bg/bg/articles/zelenski-zvanna-na-putin-zaradi-eskalatsiyata-v-donbas", "text": "Президентът на Украйна Владимир Зеленски заяви, че е провел телефонен разговор с руския си колега Владимир Путин във връзка със загиналите украински военни в Донбас, предава УНИАН. Както предава кореспондент на украинската агенция, държавният глава е съобщил това след съвещание със силовите структури по повод предполагаем обстрел, състоял се на 6 август в района на Павлопол в Донбас, в резултат от който са загинали четирима украински военни. Зеленски е подчертал необходимостта от възможно най-скорошна среща на лидерите на „нормандската четворка“ (Русия, Украйна, Германия, Франция) и от това „да се видим очи в очи и да прекратим тази война“. „Току що, днес сутринта, разговарях с президента Путин по този повод, позвъних му спешно и казах, че това (гибелта на украинските военни) не ни приближава към мира и ви моля много да повлияете на тази страна (Луганска и Донецка народни републики) да прекратят убийствата на наши хора“, заяви Зеленски. „Вторият въпрос, който поставих е, че ние продължаваме разминирането и че трябва да съкратим от другата страна (времето за демонтаж на фортификационните укрепления) за строителството на мост в Станица Луганска. Още няколко въпроса, които повдигнах, са възвръщането на нашите пленници“, добави украинският президент. По неговите думи разговорът с Путин е бил дълъг. Според съобщение на Министерството на отбраната в Киев от 6 август, в резултат от обстрел на силите на ЛДНР са загинали четирима украински военнослужещи.", "date": "2019.08.07", "title": "Зеленски звънна на Путин заради убитите украински военни в Донбас, иска спиране на войната"}
{"url": "https://www.faktor.bg/bg/articles/desislava-taneva-nyamam-pritesneniya-che-shte-ima-problemi-pri-odita-na-ek-vav-vrazka-s-afrikanskata-chuma-pri-svinete", "text": "\"Нямам притеснения, че ще има проблеми при одита на Европейската комисия (ЕК) във връзка а африканската чума при свинете\". Това каза министърът на земеделието, храните и горите Десислава Танева пред БНР по повод предстоящия одит на (ЕК) в България в периода 21 септември – 3 октомври.  Тя отрече възможността да се създадат каквито и да е трудности, тъй като използваните от България мерки за овладяване на вируса африканска чума са одобрени от Комисията. „Експертите, които бяха на посещение при нас, промениха плана по отношение на дивата свиня и там променихме мерките, които се прилагат“, поясни министърът. По повод напрежението във връзка със стопанствата „заден двор“, Танева обясни, че според еврокомисар Андрюкайтис тема, свързана с незаконните стопанства не съществува за ЕК.  „Не следва да има изобщо незаконни стопанства, а пък камо ли да говорим за обхващането им в тези превенционни планове или спешни мерки за подкрепа“, обясни тя. Министърът каза още, че въпреки това еврокомисарят е проявил разбиране по ситуацията с личните стопанства, които не са регистрирани и нямат мерки за биосигурност. „Еврокомисарят ни изслуша, задълбочи се в това, което предлагаме като мерки и възможности, които трябва да постигнат определена европейска цел, цел по отношение на борбата с АЧС, а това е биосигурността“, обясни тя. Танева добави, че в превенционния план за 2020 година ще бъдат предложени мерки, които са за в посока на биосигурност на малките стопанства: „Ще трябва да ги защитим и да намерим тяхното мотивиране в европейското ветеринарно законодателство, за да получим тази подкрепа“, добави още тя.", "date": "2019.08.07", "title": "Десислава Танева: Нямам притеснения, че ще има проблеми при одита на ЕК за африканската чума"}
{"url": "https://www.faktor.bg/bg/articles/skotland-yard-prouchva-rolyata-na-putin-v-otravyaneto-na-skripal", "text": "Скотланд Ярд проучва ролята на руския президент Владимир Путин в атаката с „Новичок“ в Солсбъри миналата година, пише днес в. „Гардиън“. Британските разузнавателни служби смятат, че е „вероятно“ той да е одобрил отравянето на бившия двоен агент Сергей Скрипал през март 2018 г. Двама руски агенти са обвинени за атаката и Великобритания е издала европейска заповед за ареста им. Британската прокуратура смята, че има достатъчно доказателства да ги обвини в опит за убийството на Скрипал, който е продавал руски държавни тайни на Великобритания преди да се установи на Острова.", "date": "2019.08.07", "title": "Скотланд Ярд проучва ролята на Путин в отравянето на Скрипал"}
{"url": "https://www.faktor.bg/bg/articles/litva-prizovava-es-da-ne-priznava-ruskite-pasporti-na-iztochna-ukrayna", "text": "Литва заяви във вторник, че работи с Европейския съюз за установяване на обща политика за непризнаване на руските паспорти, издадени в Източна Украйна, в понастоящем контролирани от подкрепяните от Москва сепаратисти територии, предава AFP и \"Фокус\". \"Литва настоятелно подкрепя необходимостта от координиран общ подход на ЕС към непризнаването на тези паспорти\", заяви говорителят на литовския външен министър Раса Якилайтиене пред AFP. Решението на балтийската държава от ЕС от 2,8 милиона души идва след като руският президент Владимир Путин през април опрости процедурата за получаване на руско гражданство от жителите на Донецка и Луганска области. Миналия месец Отава обяви, че ще предприеме действия, за да гарантира, че паспортите не могат да бъдат използвани за пътуване до Канада, докато ЕС също излезе с изявление, че \"е готов да обмисли допълнителни варианти, включително тяхното непризнаване\". Министерството на вътрешните работи на Русия твърди, че няма да има указания за местоживеене или бивши националности в паспортите, което би затруднило прилагането на всеки потенциален план за непризнаване. Якилайтиене каза, че Литва е прекарала няколко месеца в търсене на съюзници за идеята и сега очаква Европейската комисия да започне обща политика. Съседна Естония обяви в понеделник, че ще прилага същата мярка на национално ниво.", "date": "2019.08.07", "title": "Литва призовава ЕС да не признава руските паспорти, издадени в Източна Украйна"}
{"url": "https://www.faktor.bg/bg/articles/misteriya-teksaski-arhiepiskop-nareche-tramp-zhalak-i-slab-po-kasno-iztri-tuitovete-si", "text": "Римокатолическият епископ на град Сан Антонио в щата Тексас Густаво Гарсия-Силер поиска в личния си акаунт в Туитър президентът Тръмп \"да спре расизма, като започне от самия себе си\", предаде Асошиейтед прес. Вестник \"Сан Антонио експрес нюз\" съобщи, че архиепископът постнал туитовете късно в понеделник, но по-късно ги заличил. Висшият духовник нарекъл Тръмп жалък и слаб, обвинил го, че вече е предизвикал прекалено много поражения и е унищожил човешки живот. \"Спрете, спрете, спрете\", написал архиепископът. Туитовете били заличени вчера сутринта. По-късно той туитнал на английски и на испански език, че съжалява за написаното, което \"не се е отнасяло за проблемите, а за отделна личност\", посочва АП.", "date": "2019.08.07", "title": "Мистерия: Тексаски архиепископ нарече Тръмп \"жалък и слаб\", по-късно трие туитовете си"}
{"url": "https://www.faktor.bg/bg/articles/kim-chen-un-raketnite-izpitaniya-na-severna-koreya-sa-preduprezhdenie-kam-vashington-i-seul", "text": "Изстрелването на тактически управляеми ракети от Северна Корея вчера е предупреждение към Вашингтон и Сеул, които извършват общи военни маневри, заяви севернокорейският лидер Ким Чен-ун, цитиран от агенция КЦТА. Северна Корея изстреля на 6 август нови тактически управляеми ракети под личното ръководство на лидера Ким Чен-ун, предаде ТАСС, като се позова на южнокорейската агенция Йонхап и на севернокорейски медии.  \"Ким Чен-ун приветства успеха на демонстрационното изстрелване на ракети и отбеляза, че това военно действие е повод да се отправи подходящо предупреждение към общите военни маневри, извършвани от САЩ и Южна Корея\", гласи съобщението на КЦТА, цитирано от Франс прес и Ройтерс.", "date": "2019.08.07", "title": "Ким Чен-ун: Ракетните изпитания на Северна Корея са предупреждение към Вашингтон и Сеул"}
{"url": "https://www.faktor.bg/bg/articles/pravitelstvoto-obsazhda-promeni-v-zakona-za-sotsialnoto-podpomagane", "text": "На днешното си заседание се очаква правителството да приеме становище по конституционно дело, образувано по искане на президента Румен Радев. Държавният глава оспори част от последните промени в Закона за държавната собственост, свързани с предварителното изпълнение на отчуждителните процедури при изграждането на обекти с национално значение. Радев е на мнение, че има неравнопоставеност при обезщетяването на едрите и дребните собственици на земеделски земи и горски територии. Според президента няма критерии, по които правителството да  определя кои да са обектите с национално значение. На заседанието министрите ще одобрят и промени в Правилника към Закона за социалното подпомагане. Промените се правят, за да се отговори на препоръките на Европейската комисия от миналата година да се подобри обхватът на социалното подпомагане у нас. Затова е предвидено да се даде ежегодна индексация на размера на месечните социални помощи от началото на следващата година. В момента месечни социални помощи получават около 25 000 души, а размерът на сумите ще се актуализира със средномесечната инфлация за съответната година, съобразно одобрената средносрочна бюджетна прогноза. Така ще се преодолее и критиката от Брюксел, че у нас вече е трайна тенденцията да намалява броят на подпомаганите хора и семейства с месечни помощи при намаляване на показателите за България, свързани с бедността. С друга част от промените ще се намали до края на годината административната тежест за гражданите, когато кандидатстват за подпомагане. Службите ще престанат да изискват документи, които удостоверяват факти и информация, която може да се набави по служебен път.", "date": "2019.08.07", "title": "Правителството излиза със становище за конституционно дело, образувано по искане на Радев"}
{"url": "https://www.faktor.bg/bg/articles/pentagonat-islyamska-darzhava-se-vazrazhda-v-siriya", "text": "Терористичната групировка „Ислямска държава“ укрепва своите позиции в Ирак и е в процес на възраждане в Сирия. Това твърдение се съдържа в обнародван във вторник доклад на генералния инспектор на Министерството на отбраната на САЩ, изготвящ редовните отчети за хода на операцията „Непоколебима решимост“, която се провежда в Ирак и Сирия от силите на оглавяваната от Вашингтон коалиция, предава ТАСС. „Въпреки факта, че териториалният „халифат“ бе загубен, „Ислямска държава“ укрепва възможностите си за бунтовнически действия в Ирак, а също така през това тримесечие е в процес на възраждане в Сирия“, се подчертава в документа. Докладът обхваща периода от 1 април 2019 година до 30 юни 2019 година. „Намаленото присъствие на силите на САЩ доведе до намаляване на подкрепата, с която разполагат силите на партньорите (на САЩ) в Сирия, точно в момент, когато им е необходима по-голяма подготовка и оборудване, за да отговорят на възраждането на „Ислямска държава“, отбелязва Глен Файн. „Поддържаните от САЩ имат ограничени възможности за удържане на освободените райони“, счита той. По неговите думи, „Ислямска държава“ проявява активност и в сирийския бежански лагер Ел Хол. „ИД, вероятно, работи за набирането на нови членове от редиците на големия брой вътрешно разселени лица, живеещи на територията на лагера“, подчертава генералният инспектор. На 19 декември 2018 г. президентът на САЩ Доналд Тръмп обяви решение да започне изтегляне на войски от Сирия. Предполагаше се, че това ще се случи в рамките на 100 дни. На 10 февруари генерал Джоузеф Вотел, ръководител на централното командване на САЩ, заяви, че изтеглянето може да започне през следващите седмици, но ситуацията на място ще бъде решаващ фактор. Впоследствие висшите служители на Пентагона, според публикации в печата, всъщност убеждават американския лидер да преразгледа първоначалното решение и да остави част от американските сили в Сирия, пише \"Фокус\".", "date": "2019.08.07", "title": "Пентагонът: „Ислямска държава“ се възражда в Сирия"}
{"url": "https://www.faktor.bg/bg/articles/ucheni-200-miliarda-tona-led-sa-se-raztopili-v-grenlandiya", "text": "Тревожна новина за ледените шапки на Земята. Само за едно денонощие над 10 милиарда тона лед са се стопили в Гренландия. Това твърдят учени от Датския метеорологичен институт. Заради рекордно високите температури от над 20 градуса през юли, ледниците са загубили огромно количество от обема си. Учените изчисляват, че за целия месец близо 200 милиарда тона лед са се превърнали във вода, съобщава Нова телевизия.", "date": "2019.08.07", "title": "Само за едно денонощие над 10 милиарда тона лед са се стопили в Гренландия"}
{"url": "https://www.faktor.bg/bg/articles/maya-manolova-1-9", "text": "„Хората са беззащитни и гневни, защото властта се опитва да прехвърли вината за африканската чума върху тях. Някой обаче не си е свършил работата и е проспал нахлуването на заболяването. Представителите на властта вчера казваха на стопаните как не са прочели някакви закони“. Това заяви пред БНТ омбудсмана Мая Манолова.  „Тези, които е трябвало да регистрират животните, са хората от Министерството на земеделието и храните. Не може да се управлява само с чиновници от София, трябва да се отиде и на място. Не е вярно, че хората нямат право да отглеждат прасета за лични нужди. Сега всички трябва да бъдат обезщетени по пазарни цени за всяко убито животно, защото нерегистрирането на животните е по вина на институциите“, каза обясни Манолова. Тя допълни, че се опитва да посредничи между стопаните на прасета и властта.  Омбудсманът коментира и уволнението на медицинската сестра Мая Илиева от Токуда, която е главен организатор на протести. „Ясно е защо Мая Илиева беше ударена по този начин като вдъхновителка на протести. Опитват се чрез нея да сплашат и останалите, които искат да изкажат мнението си. Прави се опит за разделение между лекари и медицински сестри. Когато протестите на медиците не спряха, започнаха уволненията и мачкането на хората, които ги организират. Утре в 10:00 часа пред болница „Токуда“ ще има протест в защита на Мая“, заяви Манолова.  „Като омбудсман имам ангажимент да защитавам гражданите. Когато едната страна я няма, все по-трудно ми е да си върша работата. Има опит да се блокира работата ми като омбудсман. Има паника, разпространяват се фейк новини. Някой много е притеснен от моята кандидатура. Решението ми ще бъде на база на това, какво ще кажат гражданите, с които се срещам всеки ден“, каза още Манолова.", "date": "2019.08.07", "title": "Мая Манолова: Ако хората искат, ще участвам на кметските изборите"}
{"url": "https://www.faktor.bg/bg/articles/gorite-v-sibir-sa-opozhareni-za-da-se-prikrie-nezakonna-sech", "text": "Огромните пожари, обхванали сибирските гори, са запалени умишлено. Това заявиха от прокуратурата в Русия. Според разследващите огънят, който е обхванал два и половина милиона хектара, е запален, за да се прикрият следи от незаконна сеч. Екоактивисти обаче твърдят, че опожарените гори са два пъти повече като размер и са нанени почти непоправими щети за природата в този регион. В опитите да се загасят огромните пожари са включени стотици пожарникари и войници, както и десетки единици техника, включително самолети и хеликоптери.", "date": "2019.08.07", "title": "Прокуратурата на Русия: Горите в Сибир са опожарени, за да се прикрие незаконна сеч"}
{"url": "https://www.faktor.bg/bg/articles/biser-petkov-1-2", "text": "\"Данните на КНСБ показват, че нарастват средствата за издръжка на живот, но искам да заявя, че също така нарастват доходите, вдигат се заплатите, включително и миниминалната, нарастват пенсиите. Всичко това е заложено в управленската програма и правителството го изпълнява\". Това каза пред БТВ социалният министър Бисер Петков.  \"Факт е, че има голямо неравенство в доходите. Всички знаем какво е положението за съжаление в Северозападна България. В един регион като София обаче има заетост и доходите непрекъснато растат. Ние следваме нашата управленска програма и изпълняваме обещаното пред гражданите. Тепърва ще се обсъжда финансовата бюджетна рамка за догодина. Сега не мога да кажа какви ще са изискванията от страна на нашето министерство. Със сигурност ще настоявам за ръст на средствата за хората с увреждания, за ръст на средствата за политиките свързани с децата и семейството. Ще разговаряме с финансовия министър и за отпускане на повече средства за нуждите на самото министерство и ръст на доходите на служителите в социалната сфера, като най-вече говоря за Агенцията за социално подпомагане. Тепърва предстоят тези разговори\", обяви социалният министър. \"Законът за личната помощ действа от началото на тази година. Към днешна дата към 124 000 хора с увреждания са преминали през индивидуална оценка. Няма опасност някой гражданин с увреждания да не мине такава оценка. Към момента 24 000 лица ползват услугите \"личен асистент\", които се финансират от държавата. \"Личен асистент\" може да бъде човек от семейството, близък, професионалист - няма ограничения. Единственото ограничение е асистентът да не е под запрещение. Част от тези хора, които има асистент, имат право да получат и \"лична помощ\". Те трябва да минат индивидуалната оценка и да преминат плавно към личната помощ. Призовавам ги да преминат индивидуланата оценка до края на годината. Целта на това е да не се финансира една и съща услуга по няколко пъти\", разкри Бисер Петков.", "date": "2019.08.07", "title": "Бисер Петков: Продължава да има тежко неравенство в доходите"}
{"url": "https://www.faktor.bg/bg/articles/zam-ministar-yanko-ivanov-shte-iskame-oshte-sredstva-ot-bryuksel-za-afrikanskata-chuma", "text": "Регистрираните частни стопани, които отглеждат прасета, ще бъдат обезщетени до месец след унищожаването им. Това заяви в Сутрешния блок на БНТ зам.-министърът на земеделието Янко Иванов. Той допълни, че първите получени от ЕС средства в размер на почти 3 млн. евро ще бъдат дадени за компенсация на първите индустриални ферми, които бяха унищожени заради вируса. България обаче ще поиска още средства от Брюксел. Той съобщи, че през октомври проверка на Европейската комисия ще пристигне в България, за да оцени изпълнението на мерките, предприети от българските власти. \"Всеки, който има регистрирано стопанство, няма причина за притеснение. Ние ще му дадем обезщетение\", каза още Иванов и посочи, че мнозина стопани не са регистрирали животните си поради незнание или пренебрегвайки законовите изисквания. Обсъжда се финансово подпомагане на тези стопани, за да се подпомогне почистването на техните дворове. \"Това, в което не успяхме е редуцирането на популацията на диви животни, която, за голямо съжаление, е с доста плътна концентрация в районите с индустриални ферми. Не успяхме и със стопанствата в личните дворове, които също, на много места, са без никакви мерки за сигурност\", каза още зам.-министърът.", "date": "2019.08.07", "title": "Зам.-министър Янко Иванов: Ще искаме още средства от Брюксел за африканската чума"}
{"url": "https://www.faktor.bg/bg/articles/evrostat-nay-mnogo-chuzhdestranni-studenti-u-nas-pristigat-ot-gartsiya-i-velikobritaniya", "text": "Чуждестранни студенти от близо 115 държави са учили висше образование у нас през учебната 2017/2018 г., показват данни от анализ на Евростат за мобилността при получаване на висше образование в страните на ЕС. Общият брой на чуждестранните студенти за посочения период е бил 14 000, а на българските - 207 000, като дялът на чужденците в нашите ВУЗ-ове е бил около 6%, според Евростат. Дялът на чужденците, които се обучават в наши висши училища се увеличава значително през годините, като спрямо учебната година 2015/2016 техният брой е нараснал с 10 на сто, а спрямо периода 2013/ 2014 г. - с 33%. Най-голям е бил броят на чуждестранните студенти от Гърция - 26% или около 3 600 души. Следват студентите от Великобритания - 14 на сто или около 2000, от Турция - 14 на сто или 1 400, от Германия - 8 на сто или 1 120 и от Украйна - 5 на сто или 700 студенти. Чуждестранните докторанти през въпросния период са били 529 души от общо 6 546 докторанти в страната, като най-голям е бил броят на докторантите от Гърция - 138 души, от Турция - 75 души и от Казахстан - 50 души. По 1 студент има от екзотични дестинации като Сейшелските острови, Мексико, Куба, Ангола, Кения, Еритрея и Таджикистан.", "date": "2019.08.07", "title": "Евростат: Най-много чуждестранни студенти у нас пристигат от Гърция и Великобритания"}
