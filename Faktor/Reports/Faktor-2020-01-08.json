{"url": "https://faktor.bg/bg/articles/novini-balgariya-izbiratelna-komisiya-v-septemvri-otkaza-da-prekrati-pravomoshtiyata-na-kmeta-na-obshtinata", "text": "Общинската избирателна комисия в Септември отказа да прекрати правомощията на кмета на общината Марин Рачев. Искането беше внесено от Инициативния комитет „Да спасим община Септември“. Те се позовават на влязло в сила решение на Върховния административен съд от преди дни, което доказва, че Рачев е в конфликт на интереси. Отказът на Общинската избирателна комисия е взет с две трети мнозинство. Мотивът е, че според съдебното решение Марин Рачев е бил в конфликт на интереси по време на първия си кметски мандат, който е приключил. При това положение комисията не може да налага санкции за предишен период. Законодателят не предвижда фигура при избран кмет, от което следва, че с новия си кметски мандат Рачев изпълнява и нова длъжност. Според решението на Върховния административен съд от 3 януари тази година Марин Рачев е бил в конфликт на интереси, внасяйки в предишния общински съвет предложение за одобряване на строеж на хотел върху преобразувана горска територия и то на фирма със собственик майката на Рачев - Спаска Рачева. Решението може да се обжалва в 7-дневен срок пред Административния съд в Пазарджик.", "date": "2020.01.08", "title": "Избирателна комисия в Септември отказа да прекрати правомощията на кмета на общината"}
{"url": "https://faktor.bg/bg/articles/yenata-pecheli-ot-geopoliticheskoto-naprezhenie", "text": "Aмepиĸaнcĸият дoлap пoeвтинявa cпpямo япoнcĸaтa йeнa в нaчaлoтo нa вaлyтнaтa тъpгoвия в cpядa нa фoнa нa пpoдължaвaщoтo тъpceнe нa бeзoпacни aĸтиви - \"cигypни yбeжищa\" зapaди нaпpeжeниeтo в Близĸия изтoĸ. Cпpямo eвpoтo дoлapът ocтaвa cтaбилeн. Цялoтo внимaниe нa пaзapнитe yчacтници e нacoчeнo ĸъм нoвинитe oтнocнo изocтpянeтo нa ĸoнфлиĸтa мeждy Baшингтoн и Texepaн. Иcлямcĸият peвoлюциoнeн гвapдeйcĸи ĸopпyc (ІRGС) cъoбщи в cpядa пpeз нoщтa, чe paĸeтнитe yдapи ca нaнeceни нa aмepиĸaнcĸитe вoeнни бaзи в Иpaĸ. Aĸциятa, нapeчeнa \"Mъчeниĸ Coлeймaни\", e в oтгoвop cмъpттa нa иpaнcĸия вoeнeн ĸoмaндиp Kaceм Coлeймaни в Иpaĸ нa 3 янyapи в peзyлтaт нa cпeциaлнa oпepaция oт aмepиĸaнcĸитe вoeнни. Πoмoщниĸ нaчaлниĸът нa Πeнтaгoнa Джoнaтaн Xoфмaн пoтвъpди тaзи инфopмaция. Aмepиĸaнcĸaтa вaлyтa в cpядa cyтpинтa cлaбo пoeвтинявa пo oтнoшeниe нa япoнcĸaтa дo 108,38 йeни зa дoлap oт 108,46 йeни зa дoлap във втopниĸa. Cтoйнocттa нa eдиннaтa eвpoпeйcĸa вaлyтa cпaдa дo 120,86 йeни зa eвpo в cpaвнeниe c 120,92 йeни зa eвpo пpи зaĸpивaнeтo нa тъpгoвиятa вчepa. Oбщaтa вaлyтa ce тъpгyвa cпpямo aмepиĸaнcĸитe пapи нa нивoтo oĸoлo oт 1,1152 дoлapa зa eвpo в cpaвнeниe c 1,1153 дoлapa зa eвpo в ĸpaя нa пpeдxoднaтa cecия. Дoлapният индeĸc ІСЕ, ĸoйтo пoĸaзвa cтoйнocттa нa щaтcĸия дoлap cпpямo шecт ocнoвни cвeтoвни вaлyти, cпaдa c 0.09%. Индиĸaтopът WЅЈ Dоllаr, ĸoйтo пpocлeдявa динaмиĸaтa нa дoлapa cпpямo 16 ocнoвни cвeтoвни вaлyти, гyби 0,03% oт cтoйнocттa cи.", "date": "2020.01.08", "title": "Йената печели от геополитическото напрежение"}
{"url": "https://faktor.bg/bg/articles/novini-svyat-moshtna-eksploziya-kray-parlamenta-na-somaliya", "text": "Кола бомба експлодира днес до контролно-пропускателен пункт край сомалийския парламент в столицата Могадишу, съобщиха очевидци и източници от силите за сигурност, предаде АФП. Гъст облак дим се вижда над града, множество автомобили са се запалили, заявяват свидетелите. Мощният взрив идва само дни, след като ислямистката групировка „Аш Шабаб“ пое отговорност за мащабна експлозия в Могадишу на 28 декември, в която загинаха 81 души. Групировката атакува в неделя и военна база, използвана от американските сили.", "date": "2020.01.08", "title": "Мощна експлозия край парламента на Сомалия"}
{"url": "https://faktor.bg/bg/articles/borisov-nadyavame-se-do-godina-i-polovina-vizite-za-sasht-da-padnat", "text": "\"Що се касае до визите две са важните неща, които ние сме поискали, защото с 36 % се е вдигнал стокооборотът между България и САЩ, 1 милиард 300 милиона щатски долара е в момента. За първи път въпроса за отпадането на визите беше поставен от президента на САЩ Доналд Тръмп. В момента сме под 10 % в отказа на визи. Февруари месец пристига помощник-държавен секретар по визовия проблем, за да работим и да се надяваме, че в рамките на година, година и нещо ще приключим и тази тема. Това каза премиерът Бойко Борисов във встъпителните си слова по време на Първата сесия на Стратегическия диалог България-САЩ. Премиерът обърна внимание и на проблема с миграцията след създалите се проблеми в Гърция, като посочи, че в България проблем с това няма. „Имаме нулев миграция и това го постигаме не само с нашите ефективни действия. Това е на база и на двустранните ни отношения с Турция. Турската страна пази границата с България така,както и ние я пазим и аз не мога да не отговоря със същия жест на любезност на турския колега и това американските, колеги го знаят“, обясни министър-председателят. Борисов акцентира и на значението на ОИСР и тъй като по думите му гласът на САЩ в организацията е най-силен, заяви, че България се надява на подкрепа на базата на петте сесии, които ще се проведат в днешния ден. По въпроса за Северна Македония премиерът отбеляза, че страната ни е направила огромни усилия и подписването на Договора за добросъседство е било крачка към подписването и на Преспанското споразумение между Северна Македония и Гърция. „Това им даде тласък уверено да вървят по пътя към НАТО и ЕС“, отбеляза Бойко Борисов.", "date": "2020.01.08", "title": "Борисов: Надяваме се до година и половина визите за САЩ да паднат"}
{"url": "https://faktor.bg/bg/articles/mohamed-halaf-1-2", "text": "\"От Иран казаха, че няма да има повече удари срещу американски бази, това ще доведе страната до масата на преговорите, а те отдавна го искат. Това коментира арабистът Мохамед Халаф пред БТВ по повод ударите на Иран срещу две американски бази в Ирак.  \"В момента Иран има много големи икономически проблеми проблеми - в резултат на икономическите санкции Иран загуби много. Отстраняването на Солеймани е най-адекватният удар на САЩ\", допълни Халаф. \"Изумен съм, че някои анализатори предричат трета световна война. Иран винаги е избягвала да влиза в пряк конфликт с други държави, особено със САЩ\", каза още журналистът.  Той допълни, че двете бази, които бяха ударени, не са само американски, а там има включително и австралийски войници. \"Близкият Изток ще бъде огнище на напрежение докато Иран не се откаже да се намесва в работите на съседите си\", заключи Мохамед Халаф.", "date": "2020.01.08", "title": "Мохамед Халаф: Няма да има повече удари, Иран ще преговаря със САЩ"}
{"url": "https://faktor.bg/bg/articles/stoycho-stoychev-1-12", "text": "\"Очевидно това, което не се е смятало на „Позитано“ 20, е, че в момента, въпреки острата криза в Перник, реално градът получава уникален шанс да обнови изцяло своя воден цикъл и да получи инвестиции, които при други обстоятелства изобщо не биха стигнали до града. По тази причина аз смятам, че кметът на Перник вече подхожда много повече държавнически, отколкото политически или чисто партизански, и се стреми да запази в много по-голяма степен конструктивния диалог и работата с правителството, отколкото да участва в работата на собствената си партия, която беше насочена към използването на кризата с водата, с цел да се търсят политически дивиденти и някакъв вид дестабилизация на управлението. И затова смятам, че този отказ за срещата му с Нинова е по-скоро изненадващият. А другият, разбира се, е адекватната реакция на главния прокурор Гешев, който веднага прозря, че начинът, по който въобще беше обявена тази среща и анонсирана от БСП като двустранна среща между Корнелия Нинова и главния прокурор по еди какъв си казус, би го поставила в ситуация, че той едва ли не е в някакъв вид съглашателство с нея или кооперация, заговор, от което той като цяло би трябвало да има само негативни ефекти и за репутацията си, а и за работата си. Така че двата отказа в своята цялост де факто много силно удрят по имиджа на Корнелия Нинова като политически фактор в държавата. Това не само, че подрива пиар ефекта, но подрива и целия смисъл на търсения вот на недоверие, защото изначално го маргинализира до такава степен, че показва, че абсолютно никой всъщност не е впрегнат в този проблем към настоящия момент, с изключение на БСП\". Това заяви политологът Стойчо Стойчев пред \"Фокус\".  \"БСП получи отрезвяващ душ в Перник. Тази криза е твърде голяма, за да бъде по този относително лаишки начин политизирана. Това е криза, която засяга всички хора, които живеят в този район. Действително проблемът е голям. За него трябва да се търси преди всичко наказателна отговорност на отговорните лица, които са допуснали да се стигне до тук, защото тази криза засяга животите на много хора, на много семейства, на много домакинства, като цяло дори някои биха я оприличили на заплаха за националната сигурност, защото тя носи след себе си потенциал за дестабилизация, за гражданско напрежение. Изобщо това е остър проблем, който не може да бъде с лека ръка приписан само на една партия или на едно управление, и да бъде извлечена някаква полза от опозиционната партия. Затова смятам, че беше като цяло подценена остротата на кризата и остротата на гражданската реакция срещу опитите за партизиране на този проблем. Това не е проблем, ако искате, на хората, които са гласували за БСП в Перник, това е проблем на всички перничани, на всички хора, които разчитат на водоснабдяване от язовир „Студена“. Изобщо, ако го прехвърлим в национален план, предвид всички останали язовири, това е общ проблем на България и не е в момента работата и мястото да търсим оставки, да събаряме правителството, а по-скоро да се търсят конструктивни начини – финансови, технически и инженерни, да се реализират всички мерки, които да доведат до обезпечаване на водоснабдяването. От друга страна да се търси от прокуратурата и от правоохраняващите органи отговорност на тези длъжностни лица, които са допуснали да се стигне до тази ситуация, без да са взети превантивни мерки навреме\", каза още Стойчев.  \"Ако от БСП се интересуваха толкова от водния сектор, щяха да забележат още преди изборите, че има такъв проблем с водата. Защото тази вода не е изчезнала от един месец. Нивото на язовира е падало продължително време. И още повече, като участваш в избори за местна власт, е хубаво да се запознаеш с конкретните местни проблеми. Защо този скандал например не беше поставен по време на предизборната кампания? Тук левицата действа доста по-реактивно, което като цяло на фона на опитите на правителството да овладее ситуацията, като отпуска мерки, ресурси, изглежда по-скоро като заяждане и като дребнавост. Не бих казал, че някаква драматична ситуация се случва специално с БСП и с този вот на недоверие. Право е на всяка демократична опозиция да поставя такъв вот на обсъждане. В него има, разбира се, възможност да се обсъдят различни гледни точки. Не бих казал дори, че е загуба на парламентарно време. Въпросът е, че на фона на опитите, пак казвам, и финансови, и технологични, да се овладява кризата, да се поставя вот на недоверие в парламента не се оценява според мен масово от хората като адекватна политическа реакция. В такива периоди на големи кризи е хубаво да виждаме по-скоро обединение от политическите партии, по-скоро единомислие, опити всеки да помогне с каквото може, а не да се търси възможност за конфронтация на всяка цена и за вменяване на вина на всяка цена. Ясно е кой е виновен, ясно е кои са участниците. От гледна точка на политическата отговорност, дори кметът на Перник беше сменен от избирателите. Оттук нататък пак остава прокуратурата да види кой носи наказателна отговорност, ако въобще такава по българското законодателство може да се търси в такива ситуации. Но, пак казвам, в такива периоди това, което ние, българските граждани, очакваме обикновено, е да видим обединение и малко смирение от политиците, а не изостряне на политическата конфронтация и търсене на вотове, за които се и знае на всичкото отгоре, че са обречени на неуспех. Защото този вот няма да събере подкрепа в парламента, за да доведе до оставка на правителството\", категоричен е политологът.", "date": "2020.01.08", "title": "Стойчо Стойчев: В Перник БСП и Нинова получиха отрезвяващ леден душ от собствения си кмет"}
{"url": "https://faktor.bg/bg/articles/novini-svyat-zelenski-na-borda-na-razbiliya-se-samolet-e-imalo-167-patnitsi-i-devetchlenen-ekipazh", "text": "Президентът на Украйна Володимир Зеленски изрази \"искрени съболезнования на роднините и близките на всички пътници и членове на екипажа\" на украинския самолет, разбил се днес малко след излитане от Техеран, предаде ТАСС. По предварителни данни за полета са били регистрирани 167 пътници и деветчленен екипаж, съобщи в Телеграм украинският премиер Олексий Хончарук. \"По данните, с които разполагаме към момента всички на борда са загинали\", каза президентът Зеленски, който прекъсна посещението си в Оман и спешно се връща в Киев. Украинското посолство в Иран уточнява информацията за трагичния инцидент и списъците на загиналите, предаде БТА. Иранските спасителни служби откриха \"черната кутия\" на украинския Боинг 737, съобщи иранската медийна корпорация ИРИБ. Устройството е намерено в околностите на Техеран и предадено на правоохранителните органи. Припомняме, че тази сутрин пътнически самолет, превозващ 180 души, пътуващи за украинската столица Киев, се е разби няколко минути след излитането си от летището в Техеран, се казва в съобщение на иранските медии, цитирани от Гардиън. Няма оцелели, според световните агенции. Боингът 737-800, опериран от украинските международни авиолинии, е излетял от международното летище Имам Хомейни в 6.12 часа и е паднал около 8 минути по-късно, според уебсайтовете за проследяване на полети. Пъвоначалните данни сочат, че катастрофата няма връзка с ракетните удари по бази в Ирак. Боинг пусна кратко изявление, в което се казва, че са запознати с катастрофата и събират повече информация. Според информацията самолетът е бил произведен преди 4 години. Видеозапис от катастрофата, разпространяван от информационната агенция ISNA, показва, че самолетът гори, докато пада от небето.", "date": "2020.01.08", "title": "Зеленски: На борда на разбилия се самолет е имало 167 пътници и деветчленен екипаж"}
{"url": "https://faktor.bg/bg/articles/boyko-borisov-1-32", "text": "\"Решихме България и САЩ да имат геостратегическо сътрудничество. Защото това е важно както за България, така и за региона, така и за САЩ. Когато се изстрелват ракети, не е най мирното време. И Иран, и Ирак, и Сирия са в непосредствена близост до България. Радвам се, че щатите разбраха, че можем да направим по-добро място за живеене на гражданите на този регион и второ - да гарантираме правата и свободите, които си поставихме за цели. Само мирът може да реши проблемите в Близкия изток. Ние, разбира се, че ще се съобразим с решението на иракския парламент\". Това каза премиерът Бойко Борисов на стратегическа среща за диалог между САЩ и България, на която участва американският посланик у нас Херо Мустафа.  За мен е чест да съм тук при откриването на тази стратегическа среща за диалог между САЩ и България. Дейвид Хейл нямаше възможност да дойде тази сутрин. Той имаше голямо желание да участва, но Помпейо го помоли да остане във Вашингтон, за да се занимава със ситуацията в Ирак\", каза още министър-председателят.", "date": "2020.01.08", "title": "Бойко Борисов: Когато се изстрелват ракети, не е най мирното време"}
{"url": "https://faktor.bg/bg/articles/zasega-se-izklyuchva-versiyata-za-teroristichen-atentat-sreshtu-ukrainskiya-samolet-v-iran", "text": "За момента е изключена версията за терористичен атентат срещу украинския самолет, разбил се днес в Техеран. Това съобщи посолството на Украйна в иранската столица, предаде ТАСС. \"Причината за катастрофата е техническа, друга причина няма\", заяви за РИА Новости шефът на иранското управление по извънредните ситуации Пирхосейн Куливанд. Той добави, че спасителите са събрали телата на загиналите и са ги изпратили за съдебно-медицинска експертиза. Според иранската агенция ИРНА, цитирана от радио \"Ехото на Москва\", се е запалил един от двигателите на самолета. На борда по последни данни е имало 180 души, включително украинци. По предварителни данни всички са загинали, информира чрез Телеграм вътрешното министерство на Украйна. Повечето пътници са били граждани на Иран, сочат данни на иранското управление по извънредните ситуации според онлайн изданието Нюз.ру. Според представител на иранската организация за гражданска авиация, цитиран от Ройтерс, пилотът на катастрофиралата машина не е подал сигнал за извънредна ситуация.", "date": "2020.01.08", "title": "Засега се изключва версията за терористичен атентат срещу украинския самолет в Иран"}
{"url": "https://faktor.bg/bg/articles/novini-balgariya-sadiha-libiyski-ofitseri-da-platyat-polovin-milion-na-valya-chervenyashka", "text": "Софийски градски съд осъди 12 либийски офицери да заплатят 500 000 лв. за неимуществени вреди, причинени на медицинската сестра Валя Червеняшка. Съдебният състав приема за безспорно установено по делото, че Червеняшка е била изтезавана с цел изтръгване на самопризнания в периода 09.02.1999 г.-24.07.2007 г. Съдът отхвърли като неоснователен и недоказан предявения иск за имуществени вреди в размер на 55 334,56 лв. Решението подлежи на обжалване в двуседмичен срок от връчването му на страните пред Софийски апелативен съд.", "date": "2020.01.08", "title": "Осъдиха либийски офицери да платят половин милион на Валя Червеняшка"}
{"url": "https://faktor.bg/bg/articles/obshtestvo-zakon-i-red-apelativniyat-spetssad-zasedava-sreshtu-ivancheva-petrova-i-dyulgerov", "text": "На последното дело те направиха опит да падне запорът върху сметките им Апелативният специализиран съд ще заседава на 8 януари 2020 г. по делото срещу Десислава Иванчева, Биляна Петрова и Петко Дюлгеров, предаде БГНЕС. Бившата кметица на район \"Младост\", предшественикът ѝ и заместничката ѝ бяха осъдените за поискан, но неполучен подкуп. Тримата бяха осъдени на първа инстанция, като Иванчева получи 20 години затвор, Биляна Петрова – 15 години лишаване на свобода, а Петко Дюлгеров като посредник –12 години затвор. На последното дело преди първия тур на местните избори през ноември 2019 г., в които Иванчева участва като кандидат за столичен кмет, подсъдимите направиха опит да падне запорът върху сметките им. Тогава Иванчева мотивира искането с нуждата от ежедневни разходи. Дюлгеров се мотивира пред съда, че му предстои операция на окото, а Петрова, че заради запора не може да издържа непълнолетната към момента на задържането ѝ дъщеря. Апелативните спецмагистрати уважиха искането само на Петрова за осигуряване на средства в размер на минимална работна заплата месечно.", "date": "2020.01.08", "title": "Апелативният спецсъд заседава срещу Иванчева, Петрова и Дюлгеров"}
{"url": "https://faktor.bg/bg/articles/siyka-mileva-stava-govoritel-na-ivan-geshev", "text": "Главният прокурор Иван Гешев определи за свой говорител прокурор Сийка Милева, досегашен говорител на Специализираната прокуратура, съобщиха от пресцентъра на прокуратурата. До момента говорител на Главния прокурор беше Румяна Арнаудова.", "date": "2020.01.08", "title": "Сийка Милева заема мястото на Румяна Арнаудова, става говорител на Иван Гешев"}
{"url": "https://faktor.bg/bg/articles/yavor-bozhankov-seriozen-blagodarenie-na-nashiya-vot-na-nedoverie-institutsiite-se-aktiviziraha", "text": "\"Екологичната криза е налице и ние реагираме. За съжаление тя не е само в Перник, а в цяла България - има много населени места, в които или хората нямат вода, или тя е негодна за пиене\". Това каза Явор Божанков, народен представител от ПГ \"БСП за България\", пред БСТВ. Той добави, че проблемът с изгарянето на отпадъци също е много голям. Има внос на боклук от трети страни и такъв с  криминален произход. \"През 2018 г. в България е внесен боклук, в чийто внос е замесена италианската мафия. Този боклук е открит едва 2 години по-късно с помощта на медиите в Плевен. Това показва невъзможност на българската държава да контролира този процес\", обясни народният представител. Явор Божанков обясни, че в България не се изгаря само вносен боклук, а и  боклук с вътрешен за страната произход. \"Изгарят се масово гуми, масла, кабели, макар че българският гражданин плаща за тяхното рециклиране чрез продуктови такси. Къде отиват тези средства?\", пита депутатът. Според него системата за рециклиране в България не функционира и трябва да изгарянето на боклук да се направи икономически нелогично като се въведат поощрения за рециклиране. Според Божанков управляващите не са взели адекватни мерки  по въпроса с мръсния въздух: \"Доказано е, че България е от държавите с най-мръсен въздух - замърсяването с фини прахови частици в големите градове е в пъти над нормата. Българите живеят най-малко в Европа - една от причините е тази. Тези три основания - въздух, вода, отпадъци - са достатъчни да поискаме вот на недоверие. Работа на една опозиция е да бъде при проблемите на хората, а проблемите в екологичния сектор са огромни\", каза Божанков.  По думите на депутата от левицата БСП ще направи консултации с всички политически сили извън ГЕРБ за вота на недоверие. \"Министерството на околната среда е наясно какво се случва. В нашите мотиви ще го изложим\", добави Божанков. След като направи обзор на последните новини, червеният депутат констатира: \"През последните две години в парламентарната комисия по околна среда и водите се обсъждат основно бизнес теми, а не екологични. Едва през последните месеци проявиха активност. Благодарение на нашия вот на недоверие, всички институции се активизираха - това са първите плодове на нашия труд\", отбеляза Божанков. Той обяви, че освен да търси отговорност, БСП ще предложи и ясна стратегия за решаване на тези екологични проблеми.", "date": "2020.01.08", "title": "Явор Божанков със сериозна констатация: Благодарение на вота ни на недоверие, институциите се активизираха"}
{"url": "https://faktor.bg/bg/articles/petak-13-shte-naleem-li-na-rusiya-oshte-blizo-26-mln-lv-za-remont-na-stari-savetski-raketi", "text": "Нова скандална поръчка на Министерството на отбраната поставя за пореден път острия въпрос – член на НАТО ли сме или продължаваме да робуваме на уж разпадналия се Варшавски договор? Няма как да не си зададат гражданите този въпрос, след като в последните дни на отминалата 2019 г. министерството управлявано от Красимир Каракачанов обяви нова поръчка, която е на стойност 21 600 млн. лв. без ДДС. Тя е за извършване на основен ремонт  и увеличаване на назначения срок на служба на авиационни управляеми ракети (АУР), изделие 470-1. Въпросните ракети пък са предназначени за съветските ветерани МИГ-29.  Прави впечатление, че поръчката е обявена на 27 декември, просто за да бъде пробутана и да не предизвика обществена реакция докато българите се настройват празнично и се готвят да почиват. Според военни експерти вече е предизвестен и евентуалният изпълнителни на поръчката. Най-вероятно ще бъде фирма на Руската федерация и поредното наливане на почти 26 милиона лева на Русия, която във военната си доктрина е посочила страните от НАТО, в това число и България като свой враг. Освен това страната на Владимир Путин е под тежки международни санкции, а това предвещава и България да попадне под санкции и отново да даде основания за съмнения, че не е напълно лоялен партньор на НАТО и ЕС. През миналата година страната ни наля на руски фирми близо 100 млн. с ДДС за ремонтиране на старите съветски самолети МИГ-29. Така бе избегната санкция на парламента, защото става дума за поръчка под 100 млн. лв., за която е достатъчно решение на Министерски съвет. За ремонта на ракетите вече няма нужда дори и от санкция на МС, защото поръчката е под 50 млн. лв. и според Закона за отбраната решението може да бъде взето и от министъра на отбраната. Експерти задават резонния въпрос – защо миналата година не е договорена пакетна цена за ремонта на бойните самолети и ракетите едновременно, а се действа на парче като се оскъпява целият ремонт. Министерството на отбраната трябва да обясни - това ли ще е последната поръчка към Русия, а и до кога възнамерява да използва старите бойни самолети МИГ-29?", "date": "2020.01.08", "title": "Ще налеем ли на  Русия още близо 26 млн. лв. за ремонт на стари съветски ракети?"}
{"url": "https://faktor.bg/bg/articles/novini-balgariya-mvnr-nyama-danni-za-postradali-balgari-pri-katastrofata-na-ukrainskiya-patnicheski-samolet-v-iran", "text": "Няма данни за пострадали български граждани при катастрофата на украинския пътнически самолет в Иран, както и при иранските удари над американски бази в Ирак. Това съобщиха от пресцентъра на Министерството на външните работи. Към 7.30 часа българско време няма данни за пострадали български граждани при катастрофата на украински пътнически самолет в Техеран, Иран. Пътническият \"Боинг 737\" на украинските авиолинии със 180 души на борда катастрофира след излитането си от летище \"Имам Хомейни\" в Техеран. Посолството ни в Техеран следи ситуацията и е готово да оказва съдействие при необходимост.  Припомняме, че тази нощ бяха бомбардирани и две американски бази в Ирак от страна на Иран като отговор на убийството на ген. Солеймани.", "date": "2020.01.08", "title": "МВнР: Няма пострадали българи при катастрофата на украинския пътнически самолет в Иран, както и при ракетните удари в Ирак"}
{"url": "https://faktor.bg/bg/articles/borisov-shte-prisastva-na-tseremoniyata-po-puskaneto-v-eksploatatsiya-na-gazoprovoda-turski-potok-v-istanbul", "text": "В Конгресния център Халич в Истанбул днес ще се състои церемония по пускането в експлоатация на газопровода \"Турски поток\", който ще пренася руски природен газ по дъното на Черно море през Турция до Европа, съобщиха турските медии. Руският президент Владимир Путин пристига в Истанбул специално за участие в церемонията, която ще бъде ръководена от турския президент Реджеп Тайип Ердоган. Министър-председателят Бойко Борисов също пристига в Истанбул, за да присъства на церемонията по стартирането на наземната част на газопровода, наричан в България \"Балкански поток\". Медии съобщиха, че Борисов е бил поканен лично от Ердоган, както за официалната церемония, така и да присъства на срещата между него и Владимир Путин, която е предвидена да се състои днес. Сръбският президент Александър Вучич също ще присъства на церемонията, съобщи Танюг.", "date": "2020.01.08", "title": "Борисов и Путин ще присъстват на церемонията по пускането на \"Турски поток\""}
{"url": "https://faktor.bg/bg/articles/ikonomika-biznes-prevozvachi-patnitsite-shte-plashtat-tsenata-na-tol-sistemata", "text": "„Освен размера на тол системата и обхвата, който провокира колегите да излезем на протест, ние сме заявили протестните си действия още през месец декември. Те касаят основните проблеми в бранша – нерегламентираните превози, липсата на европейски финансиране и неправилното разпределение на средствата за субсидиране”, заяви в ефира на „Здравей, България” Магдалена Милтенова от Конфедерацията на автобусните превозвачи. “Не е необходимо да въведем тол система, за да спрем да работим. Ако не решим основните проблеми, пред които сме изправени, тол система няма да ни бъде необходима. Тя е капката, която преля чашата. Въпреки, че бяхме обявили нашия протест, много преди да стане ясно какви ще бъдат окончателните цени”, каза тя. „Разговорите, които водихме с МРРБ, останаха безрезултатни. Нито едно от нашите предложения не беше прието. Въпреки, че те заявиха категорично, че автобусите, които осъществяват социална услуга и извършват обществен превоз на пътници по редовни линии, ще бъдат освободени от тол системата”, заяви Милтенова. „Ние в момента сме като на пазара и се пазарим за някакви цени. Абсолютно безпредметно се случва това нещо, при условие, че бяха поети конкретни ангажименти от премиера Борисов. Тогава беше казано, че за автобусния транспорт ще бъдат приети различни цени от това, което се предлага, и ще бъде освободени от тол такси. Това беше обещано и беше обявено на пресконференция. В много европейски страни автобусите са на нулева ставка”, добави тя. „Общественият превоз на пътници се възлага по закона за обществените поръчки. Знаете, че когато се възложи един такъв превоз, цените не подлежат на предоговаряне.Тоест в момента колегите, които са сключили договори по тези направления, не могат да увеличат цените на билета.  От друга страна, ако тези цени се увеличат, превозвачите няма да плащат. Ще плаща пътникът, който ползва тази услуга. Трябва да бъде ясно, че потребители ще плащат тази тол система”, категорична е Милтенова.", "date": "2020.01.08", "title": "Превозвачи: Пътниците ще плащат цената на тол системата"}
{"url": "https://faktor.bg/bg/articles/ikonomika-balgariya-kupuva-20-ot-aktsiite-na-gazoviya-terminal-v-gartsiya", "text": "„България ще закупи 20% от акциите на газовия терминал за втечнен газ в Александруполис“, обяви премиерът Бойко Борисов преди началото на стратегическия диалог в София.  „Диверсификацията не е само на думи. Показахме, че България е стратегически газов хъб на Балканите“, категоричен е Борисов и посочи,че за миналата година сме ползвали 400 млн.кубически метра втечнен газ от Гърция, а само за януари са договорени около 100 млн. куб.м синьо гориво. Министър-председателят съобщи, че в края на януари българска делегация, начело с министъра на енергетиката Теменужка Петкова, ще замине за Гърция, за да договори по-изгодни цени на втечнения газ за българската икономика и индустрия. Борисов още веднъж подчерта, че „Балкански поток“ не е продължение на Турски поток, а разширение на българската газоразпределителна мрежа. Премиерът подчерта, че разговорите в областта на енергийната сигурност са били откровени и честни с президента на САЩ Доналд Тръмп, който за първи път го е изслушал и не е декларирал предварително написани листчета. На срещата в Белия дом ясно е заявено, че България защитава своя интерес с изграждането на стратегическия газов хъб и по този начин се в върнала на газовата карта в региона. Пред американския посланик Борисов отново напомни за стратегическата сделка по закупуването на самолета „Ф16-Блок 70“, за ролята на България по пътя на присъединяването на Северна Македония в НАТО и ЕС, както и за сигурността в Западните Балкани.", "date": "2020.01.08", "title": "България купува 20% от акциите на газовия терминал в Гърция"}
{"url": "https://faktor.bg/bg/articles/novini-svyat-evakuirat-zhiveeshtite-na-iztochniya-bryag-na-avstraliya", "text": "Австралийските власти призоваха днес живеещите на източния бряг да имат готовност за евакуация, въпреки че за трети ден по-хладното време помага на пожарникарите да сдържат безпрецедентните пожари, бушуващи от седмици, предаде Ройтерс. Над 10,3 милиона хектара земя - площ колкото Южна Корея - бяха опустошени от огъня. Най-тежко засегната е югоизточната част на Австралия. Благодарение на по-хладното време и дъжда огнеборците успяха да овладеят много от стихиите. Службата за борба с пожарите в щата Нов Южен Уелс обаче призова хората да останат бдителни. Сезонът на горските пожари в Австралия започна по-рано от нормалното след три години суша, която направи много гористи местности уязвими. Хиляди хора останаха без дом, а мнозина останаха в продължение на дни без ток, телекомуникации и питейна вода.", "date": "2020.01.08", "title": "Евакуират живеещите на източния бряг на Австралия"}
{"url": "https://faktor.bg/bg/articles/novini-svyat-pochti-400-zhertvi-na-loshoto-vreme-v-evropa-prez-2019", "text": "В България има загинали след мълния, лавина и силен вятър 394 души са загубили живота си в Европа през 2019 година в резултат на екстремно време, показва статистиката на портала “Severe Weather Laboratory”. Най-много хора -145 - са загинали по време на пороите и последиците от тях. Лавините са втори в черната класация. Отнели са живота на 101 души. Колкото и страшни да са бурите торнадо, едва 1 процент от жертвите е вследствие на тези явления. За България европейската статистика посочва загинали след мълния, при лавина и в резултат на силен вятър.", "date": "2020.01.08", "title": "Почти 400 жертви на лошото време в Европа през 2019"}
{"url": "https://faktor.bg/bg/articles/prostrelyaha-v-atina-bivsh-srabski-natsional", "text": "Бившият сръбски национал Дарко Ковачевич е в болница в Атина, след като срещу него беше извършен атентат. Покушението е станало снощи, на връх сръбската Коледа, в луксозното предградието на гръцката столица Глифада. Непознат е стрелял по Ковачевич пред дома му в момента, в който той е излязъл от автомобила си, пише в. \"Курир\". Бившият футболист е улучен с куршум в крака, но няма сериозни наранявания. На мястото на инцидента бързо е пристигнала линейка, която го е откарала в болница. Ковачевич вече е разпитан от полицията, а гръцките медии цитират първите му думи: “Видях човек, който излезе от кола с пистолет в ръка и тръгна към мен. Когато стреля, инстинктивно се хвърлих надясно. След това видях как той побягна, качи се в автомобила и изчезна”. Предполага се, че стрелецът е имал съучастник, който го е чакал в колата. Полицията смята, че атаката срещу Ковачевич е била подготвяна дълго време и извършителите са били наясно точно кога той ще се появи пред дома си. Дарко Ковачевич е на 46 години. Юноша е на Раднички (Ковин), а професионалната му кариера преминава през Пролетер (Зреняинн), Цървена звезда, Шефилд Уензди, Реал Сосиедад, Ювентус, Лацио и Олимпиакос. Има 59 мача и 10 гола за националния отбор на Сърбия. (BNR)", "date": "2020.01.08", "title": "Покушение в Атина срещу Дарко Ковачевич"}
{"url": "https://faktor.bg/bg/articles/novini-svyat-polskiyat-prezident-otkaza-uchastie-na-sabitie-za-holokosta-zaradi-putin", "text": "Полският президент Анджей Дуда съобщи днес, че е отклонил покана на Израел да участва в церемония в памет на жертвите на Холокоста този месец. Организаторите на проявата нямало да позволят на Дуда да говори, макар че щели да позволят на други участници, включително на руския президент Владимир Путин, предаде БТА, цитирайки Ройтерс.  \"Като президент аз няма да участвам в събитието, което ще се състои на 23 януари в Ерусалим\", заяви Дуда в телевизионно обръщение.  Той изрази и недоволство от това, че представителите на Русия, Франция, Великобритания, Германия и САЩ ще могат да говорят на събитието, домакин на което ще бъде Световният център за възпоменание на жертвите на Холокоста \"Яд Вашем\", докато Полша няма да има такова право.  \"Невъзможността Полша да се изкаже по този въпрос, е в разрез с нейните интереси\", каза Дуда. Церемонията в Израел, която е посветена на 75-годишнината от освобождението на нацисткия лагер на смъртта Аушвиц, ще се състои няколко дни, преди да се състои подобно събитие и в мемориалния комплекс Аушвиц-Биркенау в Южна Полша на 27 януари, само че този път организирано от самата Полша.  По време на Втората световна война милиони поляци - включително огромното мнозинство от еврейското население на Полша - са убити от нацистите. След войната Полша е принудена да се присъедини към съветския блок, добивайки свобода едва през 1989 г., когато господството на Москва в Източна Европа рухва, отбелязва Ройтерс. Полското ръководство беше ядосано от думи на Путин миналия месец, че Полша също носи отговорност за Втората световна война. Според руския президент Полша - в която през септември 1939 г. от запад нахлуват германски войски, а после от изток съветски - сама е спомогнала за това да си навлече катастрофата, като година по-рано е съучастничела в плановете за разделяне на нейната южна съседка Чехословакия.  \"Отправят се обвинения, които напълно противоречат на историческата истина и представляват опит да ни отслабят като страна и да бъдат фалшифицирани историческите истини\", каза Дуда днес в отговор на изказванията на Путин.", "date": "2020.01.08", "title": "Полският президент отказа участие на събитие за Холокоста заради Путин"}
{"url": "https://faktor.bg/bg/articles/valentin-zlatev-n", "text": "„Човек не трябва да занимава обществото със себе си, а да говори в медиите, когато има какво да каже“. Това каза пред БТВ бизнесменът Валентин Златев, който от 10 години не е влизал в телевизионно студио. Повод за участието му е обвинението, че заради фирма на неговия баща, стопанисваща ВЕЦ „Бебреш“, има опасност Ботевград да останат без вода.  „ВЕЦ „Бебреш“ работи по всички правила. Кметът на Ботевград Иван Гавалюгов разпространи новина, че имало тръба, с която язовир Бебреш се източва. Г-н Гавалюгов твърдеше през 2016 г., че имало тръба от яз. Бебреш към яз. Правец, но това не беше установено. ВЕЦ-ът е извършвал според закона редовно профилактиката си. Доклад на Напоителни системи показва, че през летните месеци не е имало опасност от водна криза. Смешно е освен това да се твърди, че един язовир може да се източи за 14 дена. Една от причините е кметът Гавалюгов да спечели народната любов, като се бори с успелите и заможните. Освен това, той е отстранен от Комисията за конфликт на интереси и е много по-лесно сега да се посочва кои били „лошите“. Когато се бори със злите и лошите, той споменава думата олигарх. Ако отворим речниците, ще видим, че Гавалюгов е най-крупният олигарх в общината, тъй като има власт, а в същото време обслужва свои съдружници. Той нарочно иска да отклони проблема и да не покаже къде е водата“, каза още Златев.  „Яз. Бебреш е построен през 1987 г. и не е лицензиран за питейни нужди, а за промишлени. Големият въпрос е защо е спряна работата на всички лицензирани 28 източника на вода в Ботевград“, коментира бизнесменът. Той допълни, че от яз. Бебреш водата до Ботевград е пристигала през 17 незаконни байпасни връзки. По думите му тя обаче не е пречистена, което е престъпно. \"Ботевград събира от хората пари за 9 млн. куб. м вода, а плаща 2 млн. куб вода, останалите пари са присвоени. В Ботевград действа организирана престъпна група, която краде от населението. Това става със знанието на кмета Гавалюгов\", категоричен е Златев.   \"Политиците не трябва да са бизнесмени, както и бизнесмените не трябва да са политици. Политици са ми искали помощ, но никога не съм им помагал. Защо трябва да имам някакви специални отношения с Бойко Борисов? Кой ги е определил като приятелство\", попита Златев водещия Хекимян, който зададе въпрос за отношенията му с премиера. Той каза още, че се занимава само с \"Лукойл\", а с останалите неща - баща му. \"Старият проект по АЕЦ \"Белене\" приключи, трябва ни нов, защото е престъпление да имаме два реактора, увити в найлони на полето\", каза още бизнесменът.", "date": "2020.01.08", "title": "Валентин Златев: Никога не съм помагал на политици, кой определи отношенията ми с Бойко Борисов като приятелски?"}
{"url": "https://faktor.bg/bg/articles/novini-balgariya-kmetat-na-pernik-ne-tryabva-da-se-politikanstva-s-vodnata-kriza", "text": "Кметът на Перник Станислав Владимиров заяви, че е наистина „голямо и тежко решението да се отмени празникът „Сурва“. Той потвърди пред БНТ, че решението е окончателно и се аргументира с риска от епидемия при събирането на много хора в рамките на няколко дни.  „Догодина ние се подготвяме да направим наистина много голяма \"Сурва\", да изградим селище и фестивалът да стане още по-голям и ще приема туристи постоянно“, съобщи Владимиров и добави, че местният бизнес е разочарован от това решение. „Язовир „Студена“ няма как да се пълни. Всички се надяваме да завали повече сняг, защото всички знаят, че основният приток на вода в язовира е снеготопенето. Притокът в момента е около 100 – 120 литра на секунда, а оттокът е ограничен до 300 литра“, каза кметът. Станислав Владимиров повтори, че \"не трябва да се политиканства\" с водната криза и покани всеки, който иска да отиде да поживее в Перник една – две седмици.", "date": "2020.01.08", "title": "Кметът на Перник: Не трябва да се политиканства с водната криза"}
{"url": "https://faktor.bg/bg/articles/iranska-televiziya-sled-udarite-nad-amerikanski-bazi-sa-zaginali-80-dushi", "text": "80 души са загинали при ракетните нападения на Иран срещу американски цели в Ирак, съобщи иранската държавна телевизия, цитирана Ройтерс. Според CNN жертвите са няколко иракчани. Телевизионният канал Sky News Arabia съобщава за починалия офицер от иракските въоръжени сили и петима ранени. Срещу американските обекти са изстреляни 15 ракети, като нито една от тях не е прехваната, каза Техеран. Източник от иранската революционна гвардия заяви пред иранската телевизия, че иранските сили могат да атакуват още сто американски цели в региона, ако Вашингтон предприеме ответни действия. При иранските нападения тази нощ са нанесени сериозни щети на американски хеликоптери и военна техника, каза източник от Корпуса на гвардейците на ислямската революция. След ракетните нападения иранската армия отново призова американските сили да напуснат Близкия изток. \"След като видяха силата ни, време е Съединените щати да изтеглят войниците си от Близкия изток\", заяви началникът на генералния щаб на иранската армия генерал Мохамад Бакери в изявление, излъчено по държавната телевизия. Президентът на САЩ Доналд Тръмп заяви, че се прави оценка на щетите и се проверява дали има пострадали при иранското ракетно нападение срещу две иракски бази, предаде по-рано Ройтерс. Иран нанесе тази нощ ответен удар на Съединените щати след убийството на генерал Касем Солеймани. Две военни бази в Ирак, където са разположени американски военни, бяха обстреляни с балистични ракети, съобщи Асошиейтед прес. Той добави, че ще направи изявление тази сутрин. \"Всичко е наред\", написа той в \"Туитър\" и допълни: \"Имаме далеч най-силната и добре въоръжена армия в света\". Иран не цели ескалация на напрежението или война, но ще се защитава при всяка агресия, каза днес иранският външен министър Мохамад Джавад Зариф, цитиран от Ройтерс.", "date": "2020.01.08", "title": "Иранска телевизия: След ударите над американски бази в Ирак са загинали 80 души"}
{"url": "https://faktor.bg/bg/articles/novini-svyat-e-zaharieva-balgariya-shte-kupuva-gaz-koyto-e-nay-izgoden-za-balgarskite-potrebiteli", "text": "Премиерът Бойко Борисов заминава за Турция за официалното пускане в експлоатация на газопровода \"Турски поток\". Церемонията ще се проведе в Истанбул. \"Турски поток\" ще пренася руски газ по дъното на Черно море през Турция до Европа. Целта на Русия е доставките за Европа да не минават само през Украйна. „Най-важното е българският интерес да бъде защитен във всяка ситуация. Именно това прави българската дипломация и правителство. Днес премиерът ще открие първия стратегически диалог между България и САЩ, който беше договорен при неговото посещение във Вашингтон. Ще бъдат обсъдени много важни теми и за двете страни”, това заяви пред Нова телевизия външният министър Екатерина Захариева. „Идеята на стратегическия диалог е не да се убеждаваме един друг, а да работим в интерес на двете страни. Общото становище, което надявам се ще приемем, ще започне с глобалните въпроси. Панел, който ще председателствам аз”, допълни Захариева. „Българското правителство работи по диверсификацията на газа. Не само на пътя, но и за източниците му. Интерконекторът между България и Гърция е един от най-важните газови проекти за нас. Има планове и за участие на българската държава в терминала за втечнен газ в Александруполис. Тоест от много години редица правителства са говорили за тази диверсификация, но реално тя се прави от правителството на Борисов\", каза министър Захариева. „Ние сме държава членка на ЕС и сме длъжни да се съобразяваме с всички процедури по прозрачност. Обществената поръчка за избор на изпълнител се обжалваше, като това е абсолютно право на всеки един участник във всяка една процедура. В същото време по това трасе се строи изключително бързо”, обясни Захариева. „България ще купува газ, който е най-изгоден за българските потребители. Към този момент, до първото закупуване на втечнен газ, страната ни имаше възможност да купува само от един източник. Преди първото правителство на премиера Борисов, България купуваше газ на много по-високи цени от повечето европейски държави с еднакъв доставчик. Работата по реална диверсификация на източника ще доведе и до по-ниски цени\", допълни тя. „Важното е, че трасетата и пътят на газа не заобикалят България, защото когато го правят ние плащаме и транзитни такси”, завърши темата Захариева.", "date": "2020.01.08", "title": "Е. Захариева: България ще купува газ, който е най-изгоден за българските потребители"}
{"url": "https://faktor.bg/bg/articles/solomon-pasi-treta-svetovna-voyna-v-momenta-e-malko-veroyatno-da-se-sluchi", "text": "\"Щом се говори за трета световна война, значи е по-малко вероятно тя да се случи. Тя е най-вероятно да се случи, когато по-малко се говори за нея. Но всичко е възможно в този динамичен свят\", заяви пред БНТ основателят на Атлантическия клуб в България Соломон Паси. \"Трябва да формираме обща европейска позиция\", коментира той. \"Касем Сюлеймани е много интелигентен човек и във военно отношение, и в политическо и в терористично отношение. От европейска гледна точка, той е от тъмната страна на силата, с изключение годините, когато той е съюзник на Запада в борбата с \"Ислямска държава\". Неслучайно европейските лидери казаха, че няма да пролеят сълза за него, той има славата на Дарт Вейдър. Той причини войните в Йемен, в Сирия, в Либия, в Газа. Трябва да си дадем сметка, че той седи зад атентата в Бургас през 2012 година\", коментира . Според него светът се намира в същата степен на сигурност, както и преди смъртта на Сюлеймани и едва ли настоящите събития ще предизвикат световен трус.", "date": "2020.01.08", "title": "С. Паси: Касем Сюлеймани стоеше зад атентата в Бургас"}
{"url": "https://faktor.bg/bg/articles/novini-svyat-tramp-shte-se-podchinya-na-mezhdunarodnoto-i-kulturni-obekti-v-iran-nyama-da-badat-na-pritsel", "text": "Президентът на САЩ Доналд Тръмп заяви днес пред репортери, че ще се подчини на международното право относно това културни обекти да не бъдат взимани на прицел по време на военни атаки, предаде Ройтерс, цитирана от БТА. Предните дни той бе заплашил с нанасяне на удари по 52 ирански културни обекта и сега изглежда е променил мнението си, отбелязва Ройтерс. Атакуването на културни обекти би било нарушение на международните конвенции и договори и заплахите на Тръмп от предните дни породиха безпокойство в целия свят, посочва агенцията. Тръмп освен това заяви, че изтеглянето на американските военни от Ирак ще бъде най-лошото нещо, което може да се случи на тази страна и ще засили \"отпечатъка на Иран\" там, предадоха Франс прес и Ройтерс. \"Това би било най-лошото нещо, което може да се случи на Ирак\", заяви Тръмп пред журналисти в Овалния кабинет, където прие гръцкия премиер Кириакос Мицотакис. \"В даден момент ние ще си тръгнемн, но този момент не е настъпил\", допълни президентът.", "date": "2020.01.08", "title": "Доналд Тръмп: Ще се подчиня на международното право, културни обекти в Иран няма да са на прицел"}
{"url": "https://faktor.bg/bg/articles/iran-atakuva-dve-golemi-amerikanski-bazi-v-irak", "text": "Най-малко две военни бази в Ирак, използвани от Съединените щати, бяха атакувани от Иран с повече от 10 балистични ракети. Засега не е ясно дали има жертви. Президентът Доналд Тръмп заяви, че се прави оценка на щетите. \"Всичко е наред\", написа той в Twitter и добави, че ще направи изявление на сутринта. Техеран обяви, че е предприел пропорционални мерки за самоотбрана след убийството на генерал Касем Солеймани. За първи път Иран поема отговорност за нападение, като държавната телевизия съобщи, че именно Техеран е изстрелял ракетите по базата. Американските инсталации в Ирак през последните месеци бяха атакувани с ракети около 15 пъти, но никога досега Иран не е поемал отговорност за тези нападения. Атаката дойде, след като протехеранските фракции в Ирак си обещаха да обединят сили, за да „отговорят“ на смъртоносния американски удар миналата седмица край летището в Багдад. При атаката беше убит иранският генерал Касем Солеймани, определян за \"кръстник\" на мрежата на Техеран в региона, и върховният командир Абу Махди ал Мухандис, заместник-ръководителят на иракската военна мрежа Хашид ал Шааби.", "date": "2020.01.08", "title": "Иран отмъщава за Солеймани, атакува две големи американски бази в Ирак"}
{"url": "https://faktor.bg/bg/articles/novini-svyat-ukrainski-patnicheski-samolet-se-razbi-v-iran-nyama-otseleli", "text": "Пътнически самолет, превозващ 180 души, пътуващи за украинската столица Киев, се е разби няколко минути след излитането си от летището в Техеран, се казва в съобщение на иранските медии, цитирани от Гардиън. Няма оцелели, според световните агенции. Боингът 737-800, опериран от украинските международни авиолинии, е излетял от международното летище Имам Хомейни в 6.12 часа и е паднал около 8 минути по-късно, според уебсайтовете за проследяване на полети. Пъвоначалните данни сочат, че катастрофата няма връзка с ракетните удари по бази в Ирак. Боинг пусна кратко изявление, в което се казва, че са запознати с катастрофата и събират повече информация. Според информацията самолетът е бил произведен преди 4 години. Видеозапис от катастрофата, разпространяван от информационната агенция ISNA, показва, че самолетът гори, докато пада от небето.", "date": "2020.01.08", "title": "Украински пътнически самолет се разби в Иран. Няма оцелели"}
{"url": "https://faktor.bg/bg/articles/novini-balgariya-slanchevo-temperaturite-nad-nulata", "text": "Ще бъде слънчево днес. Максималните температури ще бъдат между 2 и 7 градуса, в София около 3 градуса. Над Черноморието ще бъде предимно слънчево. Ще духа умерен северен вятър. Максимални температури на въздуха 2-5 градуса, температурата на морската вода е 7-8 градуса. Вълнението на морето ще бъде 3-4 бала. Над планините също ще бъде слънчево. Ще духа умерен и силен север-североизточен вятър, цитира БТА. Максималната температура на височина 1200 метра ще бъде минус 1 градус, на 2000 метра - около минус 7 градуса.", "date": "2020.01.08", "title": "Слънчево, температурите над нулата"}
{"url": "https://faktor.bg/bg/articles/novini-svyat-ek-zasedava-izvanredno-za-situatsiyata-v-blizkiya-iztok", "text": "Еврокомисарите ще обсъдят днес на на извънредно заседание в Брюксел ситуацията в Близкия Изток. Върховният представител за външната политика и сигурността Жозеп Борел ще информира за последните събития в региона. Комисарите ще разгледат рисковете в областите от европейски интерес, по думите на говорителя на Еврокомисията Ерик Мамер такива сфери са транспортът и енергетиката. В изявление от прессекретариата на Комисията се потвърждава, че Борел ще свика среща и външните министри от съюза, за да бъдат активирани всички дипломатически канали при нарастващото напрежение в региона. Тази среща се очаква в петък. Безпокойството се засилва от изявленията от страна на Иран, че повече няма да изпълнява ангажиментите си по ядрената сделка.", "date": "2020.01.08", "title": "ЕК заседава извънредно за ситуацията в Близкия Изток"}
