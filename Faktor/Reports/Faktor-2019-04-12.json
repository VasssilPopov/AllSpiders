{"url": "https://www.faktor.bg/bg/articles/manoil-manev-nyama-vrazka-mezhdu-ostavkata-na-shefa-na-odmvr-gabrovo-i-politicheskite-ostavki", "text": "Депутатът от ГЕРБ и член на вътрешната комисия в парламента Маноил Манев заяви в ефира на Канал 3, че няма връзка между оставката на шефа на ОДМВР-Габрово и политическите оставки, които бяха хвърлени в последните дни и седмици. Според него директорът на полицията е имал много пропуски в работата си – от превенцията, до контролирането на протеста. \"Всички имаме вина. Лошото е, че и сега в момента ние продължаваме да правим всички прагматични изводи, но не е и генералният извод, че такова противостояние не е полезно, а е опасно. И правенето на политика върху това е като хоро върху пехотни мини\", допълни народният представител. Той открои  причините за напрежението и ексцесиите в Габрово:  \"Напрежението у хората. Това, че все още има хора, които са над закона, грешките на полицията, включително груби грешки с подценяване на ситуацията и най-вече дълго провалялата се интеграция на малцинствените групи. За която всички носят отговорност – политици, държавници, образователни структури, ромски лидери, които дълго време заблуждаваха, че те ще бъдат фактори, НПО-та\".", "date": "2019.04.12", "title": "Маноил Манев: Няма връзка между оставката на шефа на ОДМВР-Габрово и политическите оставки"}
{"url": "https://www.faktor.bg/bg/articles/zam-ministarat-na-mvr-ochakvat-se-oshte-ostavki-v-gabrovo", "text": "Зам.-министърът на вътрешните работи Красимир Ципов коментира ситуацията в Габрово и оставката на директора на ОДМВР-Габрово Борислав Бончев в предаването \"Още от деня\" по БНТ. \"Поискахме оставката, защото нашият анализ показа няколко слабости. На първо място, не са положени усилия от директора на ОДМВР-Габрово Борислав Бончев да се обеди прокуратурата, за да бъдат задържани лицата за 72 часа. Резултатите на тази дирекция не са никак лоши. Има ниска степен на организирана престъпност. Може би това е притъпило сетивата на тази дирекция. Те са си помислили, че мога да се справят с всяка ситуация. Те са я подценили. Анализа на ръководството не е бил на високо ниво и това не е позволило да вземат правилните решения. На второ място, много лоша преценка за протеста. Твърде късно се поискаха допълнителни сили за осигуряване на реда. \" Ципов заяви, че ще се потърси отговорност на всички лица, които не са взели правилните решения и са направили грешни преценки. \"Смятам, че категорично трябва да се поеме отговорност. Подкрепям решението на премиера да поиска оставка и тя да бъде подадена. Не само от директора трябва да се търси отговорност, а и от други лица. Ще има още оставки. Министърът разпореди проверка. Това трябва да даде сигнал към останалите дирекции където могат да възникнат такива проблеми. Трябва да има комуникации с местната власт за да може да си взаимодействаме и да не се стига до тези ситуации.\" Ципов заяви, че се е стигнало до провокации, защото полицията го е позволила и не е спряла протестиращи. Зам.-министърът добави, че това не е опит да се отвлече вниманието от предстоящите избори.", "date": "2019.04.12", "title": "Красимир Ципов: Очакваме още оставки в Габрово"}
{"url": "https://www.faktor.bg/bg/articles/us-polititsi-tryabva-da-prerazgledame-otnosheniyata-s-rusiya", "text": "Американски политици призова за преразглеждане на политиката на САЩ спрямо Русия, съобщи Уолстрийт Джърнъл. Със статия по въпроса излязоха бившият държавен секретар на САЩ Джордж Шулц, бившият шеф на Пентагона Уилям Пери и бившият сенатор Самюъл Нън. Те подчертават, че сегашната американска политика спрямо Русия е отживелица и трябва да бъде преразгледана. Те предлагат съставянето на двупартийна група в Конгреса на САЩ. Тя ще трябва да отговаря за укрепването на НАТО и за връзките с Русия. Според политиците е важно президентът на САЩ Доналд Тръмп и руският държавен глава Владимир Путин да излязат с обща декларация, в която да осъдят използването на ядрени оръжия. Шулц, Пери и Нън се обръщат не само към президента, ами и към целия политически елит в страната. Според руският експерт Юрий Почта двете държави имат повече общи неща, от колкото противоречия. Той смята, че в САЩ трябва да спре двупартийното противоборство и да се потърсят решения за международните въпроси. Все още няма коментари от американски представители.", "date": "2019.04.12", "title": "US експолитици: Трябва да преразгледаме отношенията с Русия"}
{"url": "https://www.faktor.bg/bg/articles/putin-otnovo-demonstrira-sila-hvali-se-s-novata-raketa-sarmat", "text": "Новата руска междуконтинентална балистична ракета \"Сармат\" е приключила окончателно своите изпитания, където тя се е представила успешно. Военните източници разкриват, че най-важната част от тестовете е била свързана с ракетните двигатели, предава РИА Новости. Освен, че е съобщил за завършените изпитания, Путин е обобщил и напредъкът в ракетните войски на страната. \"Новата крилата ракета \"Авангард\", както и хиперзвуковите ни бойни системи с междуконтинентален обхват сериозно ще увеличат мощта на стратегическите ни войски\", казва президентът на Руската Федерация Владимир Путин, предаде Дир.бг. Той е допълнил, че ракетите \"Кинжал\" и лазерният противосамолетен комплекс \"Пересвет\" вече са постъпили на бойно дежурство. \"Ракета \"Сармат\" може да разбие на парчета всяка противоракетна система\", споделя шефът на Роскосмос Рогозин. Именно противоракетната система на САЩ е смятана за най-голямата заплаха от ръководството на Русия, тъй като би позволило на Америка да извърши безнаказан ядрен удар срещу страната, сваляйки в орбита ответните руски ракети. \"Съвременните модерни, високоточни и мощни оръжия ще определят бъдещия облик на руските въоръжени сили\", допълва Путин. \"Нуждаем се от истинско сливане на военните традиции на руската армия и най-напредналите съвременни знания и технологии, способността им ефективно да ги прилагаме. точно, безупречно изпълнение на задачите\", завършва руският президент. Ракетата \"Сармат\" най-вероятно се разработва от началото на този век, но за пръв път е обявена през 2014 година. Тя е по-тежка и способна от предишната подобна ракета \"Сатана\", защото може да носи 15 бойни глави с мощност от 350 килотона или 10 бойни глави с мощност около или над 1 мегатон. \"Сармат\" може да излети и само с една бойна глава, която да е с мощност между 50 и 100 мегатона. Най-важната особеност обаче е, че ракетата може да носи цели 24 хиперзвукови мини ракети. Те могат да маневрират и да се движат със скорост между 6 174 и 12 348 км/ч. Те също могат да имат тактическа ядрена бойна глава, която да гарантира унищожаването на ПРО комплексите на противника. Друго предимство на ракетата е, че тя има неограничен обсег и може да прелита над Южния полюс. Всички американски радари, ПРО защити и известителни системи са разположени на север, защото предполагат нападение с ракети, прелитащи над Северния полюс. До сега това бе единствената възможност, но \"Сармат\" може да прелита над Южния полюс, като по този начин да извършва изненадващи атаки над САЩ.", "date": "2019.04.12", "title": "Путин отново демонстрира сила - хвали се с новата ракета \"Сармат\""}
{"url": "https://www.faktor.bg/bg/articles/novini/balgariya/prof-bliznishki-vmesto-s-politika-deputatite-se-zanimavat-s-kompromati", "text": "\"Търновската конституция е една от малкото конституции, които предизвиква вълнения. Тя е гордост за народа. Неслучайно е наречена светиня\". Това обяви професорът по конституционно право Георги Близнашки в предаването \"Всичко коз\" по Канал 3 по повод 140-годишнината от приемането на Търновската конституция. \"Тя е огромно постижение на националния конституционализъм, която идва от порива за освобождение, образование. В същото време е пример. В нея пише, че управляващите ще имат колективна отговорност. Благодарение на нея България става парламентарна демокрация още при възраждането си\", заяви още Близнашки. Относно ситуация в страната и неспирните скандали той обясни, че внимателно следи това, което се случва \"Но нека видим какво ще се случи на изборите. Защото вместо да се занимават с политика, те влязоха в цикъл да се замерват с компромати. А това е периферията на политиката, от която губят и двете страни. Това е стратегия, възприета от опозицията, но нека видим какво ще се случи на европейските избори\". Проф. Близнашки не пропусна и да коментира и актуалните въпроси в съдебната система и контрола върху магистратите. \"Магистратите не са политически лица. Там механизмът за контрол е по-строг, но по-консервативен. Когато се стигне до най-високите инстанции, се решават съдбоносни въпроси. И тези, които стоят на тези постове, трябва да са чисти хора, които си обичат работата. За съжаление знаем какво се случва във Върховния касационен съд. Лозан Панов е една огромна грешка, като ще струва твърде скъпо на страната. Там промените се правят трудно, мандатите са дълги. А този човек е тръгнал по път, от който връщане назад няма. И едва ли си дава сметки за последствията\", заяви Георги Близнашки. \"У нас имаме една традиция, която е много коварна - разбирането, че правото и морала са различни сфери. Че законът трябва да се прилага без да се вземат предвид преобладаващите морални нагласи в обществото. Но това е архаично разбиране. Парвото винаги се одухотворява\", добави професорът по конституционно право и бивш служебен премиер.", "date": "2019.04.12", "title": "Проф. Близнишки: Вместо с политика, депутатите се занимават с компромати"}
{"url": "https://www.faktor.bg/bg/articles/borisov-kogato-govorya-s-prezidenta-tramp-shte-vi-kazha-kakav-kompromis-sam-gotov-da-napravya-za-f-16", "text": "Премиерът Бойко Борисов има амбиция да приключи преговорите със САЩ за закупуването на изтребители F-16 Block 70 до края на юли. Той обаче не коментира конкретни параметри от преговорите между двете държави, в това число и възможната цена на евентуалната поръчка. \"Кога, колко и как - аз съм обещал да бъде бързо, да не протакаме и затова моето разбиране е преди парламента да излезе във ваканция, независимо че някои са ваканция доста време и не работят, да приключим и да дадем на нашите летци най-доброто, което има“, каза министър-председателят. \"Те искат най-висока цена, ние искаме най-ниска. Те искат максимално далече във времето, ние искаме веднага. И когато дойде аз да преговарям с президента Тръмп, съответно ще ви говоря какъв компромис съм готов да приема и какъв не“, каза Борисов пред журналисти в Дубровник, където участва в среща на страните от Централна и Източна Европа и Китай. От изказването му обаче не се разбира дали Борисов планира визита в САЩ и среща с Доналд Тръмп, за каквато българската дипломация работи активно от месеци, или говори принципно, че няма как да е наясно с конкретните преговори, защото не ги води той. Остава и възможност Борисов и Тръмп да преговарят по телефона. Към момента няма никаква официална информация за планирана среща нито от българска, нито от американска страна, пише Медиапул. Борисов посочи, че парите за придобиването на летателните средства са отделени, и в момента, в който сделката стане факт, бюджетът ще бъде актуализиран и с тази сума тя ще бъде платена. Коментарите на Борисов обаче не са толкова еднозначни. България планираше да изплати нови изтребители разсрочено за около десет години, като все още не е напълно ясно дали подобна рамка може да бъде постигната. Не са ясни и отговорите на най-чувствителните въпрос - за цената и сроковете, в които да бъдат доставени първите машини. Парламентът отмени досегашните изисквания финансовата рамка да не надвишава 1.8 млрд. лева с ДДС, а първите самолети да бъдат доставени до две години след подписването на контракта. Въпреки това официални американски представители обявиха готовност да се съобразят с българските нужди, но е въпрос на време да се види дали и доколко това е възможно. Борисов повтори и тезата си, че българските Военновъздушни сили ще получат възможно най-добрите самолети, \"С румънците си говоря, с други колеги, които купиха стари самолети и сега им берат ядовете, Ние искаме най-доброто, ново\", обясни Борисов. Румъния закупи F-16 втора ръка от Португалия и САЩ. Преди няколко години Борисов също беше на прага на подобна сделка, но тогавашното му правителство подаде оставка.", "date": "2019.04.12", "title": "Борисов: Когато говоря с президента Тръмп ще ви кажа какъв компромис съм готов да направя за F-16"}
{"url": "https://www.faktor.bg/bg/articles/britanski-ministar-obmislyame-ideyata-za-nov-referendum", "text": "„Много е вероятно идеята за втори референдум за Brexit да бъде внесена в парламента в някакъв момент, но той трябва да бъде организиран преди октомври, когато Великобритания трябва да напусне Европейския съюз”. Това заяви британският финансов министър Филип Хамънд, цитиран от БГНЕС. Той направи този коментар във Вашингтон, където присъства на срещата на Международния валутен фонд. \"Това е предложение, което може и е вероятно да бъде поставено в парламента на определен етап\", каза Хамънд. Идеята за нов референдум бе сред няколкото алтернативи на Brexit към сделката на премиера Тереза Мей, която беше поставена на гласуване от депутатите през последния месец, но която не получи мнозинство в парламента. Хамънд каза, че правителството на Мей се придържа към противопоставянето си на всеки нов референдум. \"Позицията на правителството не се е променила. Правителството се противопоставя на потвърждаващ референдум и затова няма да го подкрепим\", каза той. Много депутати от опозиционната Лейбъристка партия оказват натиск върху своя лидер Джереми Корбин да включи нов референдум в исканията си в преговорите с правителството за намиране на изход от безизходната ситуация в парламента. Хамънд каза, че очаква правителството и лейбъристите да постигнат споразумение през следващите няколко месеца. Той заяви, че всеки нов референдум вероятно ще отнеме шест месеца за организиране, което означава, че времето ще бъде намалено преди новата дата за отлагане на Brexit на 31 октомври, която беше договорена от лидерите на ЕС тази седмица.", "date": "2019.04.12", "title": "Британски министър: Обмисляме идеята за нов референдум"}
{"url": "https://www.faktor.bg/bg/articles/stoycho-stoychev-ne-e-izklyucheno-dps-da-izprevari-bsp-na-evrovota", "text": "В момента БСП са толкова далеч от ГЕРБ, че е невъзможно да победят управляващата партия. Тази прогноза направи в интервю за \"България Он Еър\" политологът доц. Стойчо Стойчев.  „Ако ДПС изпревари БСП, това ще бъде крупен удар върху Корнелия Нинова. Това ще бъде удар по желанието на лидера на БСП да тласне партията  по посока на Виктор Орбан\", коментира още той. По думите на Стойчев Цветан Цветанов не се крие от публичната среда, защото той смята, че не е направил нищо незаконно. Според него в тази ситуация проличава класата на Борисов, който казва, че няма значение кой е прав и кой крив.  „Мнението на премиера е, че ако хората не ни харесват, независимо дали сме го заслужили трябва да застанем встрани, за да не ги дразним\", изтъкна политологът.  Той направи и паралел с почетния председател на ДПС. Когато Ахмед Доган разбрал, че срещу него се нагнетява толкова силно напрежение, той се оттеглил, припомни Стойчо Стойчев.", "date": "2019.04.12", "title": "Стойчо Стойчев: Не е изключено ДПС да изпревари БСП на евровота"}
{"url": "https://www.faktor.bg/bg/articles/novini/svyat/dramatichen-zhest-na-papata-s-priziv-za-mir-tseluna-krakata-na-liderite-na-yuzhen-sudan-video", "text": "Папа Франциск направи вчера драматичен жест към южносудански лидери, като коленичи и целуна краката им, но преди това ги предупреди да не възобновяват гражданската война в своята страна, предаде \"Ройтерс\", цитиран от БТА. На аудиенция във Ватикана Светият отец призова президента Салва Киир, неговия бивш заместник и настоящ лидер на бунтовниците Риек Мачар, както и трима други вицепрезиденти, да спазват подписаното примирие и следващия месец да съставят правителство на националното единство. \"Моля ви като братя да останете в мир. Моля ви със сърцето си, нека вървим напред. Ще има много проблеми, но те няма да надделеят над нас. Решете своите проблеми\", каза главата на Римокатолическата църква в импровизирана реч. Лидерите на Южен Судан бяха поразени, когато 82-годишният Франциск, подпомогнат от съветници, с труд коленичи, за да целуне обувките на двамата главни противници и още няколко човека в залата. Думите и жестът на папата придобиха още по-силно значение заради нарасналото безпокойство в Южен Судан от това дали извършеният вчера преврат в съседен Судан няма да провали крехкото мирно споразумение, сложило край на петгодишната гражданска война в страната, отбелязва \"Ройтерс\". Светият престол покани лидерите от Южен Судан на 24-часови молитви в папската резиденция като последен опит да преодолеят различията си и да съставят съвместно правителство.", "date": "2019.04.12", "title": "Драматичен жест на папата: С призив за мир целуна краката на лидерите на Южен Судан (видео)"}
{"url": "https://www.faktor.bg/bg/articles/shte-osadyat-li-rusiya-za-svaleniya-malayziyski-samolet", "text": "В началото на април близките на жертвите от малайзийския самолет от полет МН-17 заведоха три дела. Две от тях са пред Европейския съд по правата на човека в Страсбург, а третото - пред федерален съд в Ню Йорк, тъй като жертвата е американският гражданин Куин Лукас Шансмън.  По това дело ищците обвиняват руските банки \"Сбербанк\" и \"VTB\", както и американските фирми \"Уестърн Юниън\" и \"МъниГрам\", за превод на парични суми за проруските сепаратисти в самопровъзгласилата се \"Народна република Донецк\" в Източна Украйна. Именно оттам беше изстреляна ракетата тип \"Бук\", с която беше свален малайзийският Боинг 777, изпълняващ редовен полет МН-17 от Амстердам за Куала Лумпур на 17 юли 2014 година с 298 пътници на борда, вкл. 196 холандци. Нито един от пътуващите със самолета не оцеля при катастрофата. Процесът в Ню Йорк обаче се очертава да е много сложен, тъй като две от обвинените банки се намират в Русия. \"Американският Върховен съд ограничи значително извънтериториалната компетентност на американското право в много отношения\", казва Матиас Леман от Института за международно частно и сравнително право към Университета в Бон. Извънтериториална компетентност е предвидена в антитерористичният закон от 1992 година, на който се позовават и близките на жертвата. Този закон обаче може да бъде приложен само ако обстрелът на самолета бъде класифициран като терористичен акт. Антониос Цанакополус от юридическия факултет на Оксфордския университет смята за \"малко вероятно\" ищците да постигнат успех пред американския съд. Според него ще бъде много трудно да се докаже връзка между сваления Боинг и паричните трансфери през \"Сбербанк\" и \"Уестърн Юниън\". \"Съдът ще изиска доказателства за причинната връзка между финансовите услуги на една банка и едно конкретно престъпление\", казва той. По-големи шансове за успех имат 380-те близки на жертвите, които искат да осъдят Русия пред Европейския съд в Страсбург. Ищците от Германия, Австралия, Холандия, САЩ и няколко други страни обвиняват Русия, че е нарушила правото на живот на жертвите и не е направила достатъчно за изясняване на престъплението. Москва, която отрича свое участие в трагедията, потвърди, че е получила обвинителния акт и ще вземе отношение по него още преди есента. Кирил Коротеев от международната правозащитна организация \"Агора\" се пита, как съдът в Страсбург изобщо може да стигне до някакво решение? Нали всички основни доказателства, сред които и установките \"Бук\", се намират в Русия. А по всичко изглежда, че там няма да се стигне до разследване. Коротеев твърди, че досега не е имало нито един случай, в който съдиите в Страсбург да вземат решение за нарушаване на Конвенцията за човешките права от дадена държава без доказателства от съответната страна.  Антониос Цанакополус пък счита, че съдът в Страсбург е натрупал достатъчно опит в това отношение. Според него, всичко зависи от доказателствата на ищците. Той припомня, че съдиите осъдиха Великобритания заради действията на британските войски в Ирак. \"Турция също беше осъдена за действията си в Кипър\", подчертава той. Според него, ищците трябва да докажат преди всичко, че по време на обстрела на самолета Източна Украйна е била под контрола на Русия. Франк Майер от Юридическия факултет на Университета в Цюрих също не смята, че това ще бъде прецедент за съда в Страсбург. \"И преди Съдът по правата на човека се е натъквал на очевидно нежелание за съдействие по много дела\", казва той пред ДВ. Остава да се види дали съдиите ще използват същия модел на поведение и в случая с МН-17, дали те ще вземат предвид заключенията на външните вещи лица за установяване на фактите и дали ще изтълкуват нежеланието за сътрудничество от страна на Русия като улика за нейната вина. Франк Майер обяснява, че съществува и ново обстоятелство - всички страни, подписали Конвенцията за човешките права, са отговорни колективно за тяхната защита. Оттук следва, че - независимо от мястото на събитието - всички страни по конвенцията са длъжни да си предоставят взаимно правна помощ при разследване. \"Най-малкото това процесуално задължение е ясно нарушено\", подчертава Франк Майер.", "date": "2019.04.12", "title": "Ще осъдят ли Русия за сваления малайзийски самолет?"}
{"url": "https://www.faktor.bg/bg/articles/chetirima-balgari-sa-zadarzhani-za-iztochvane-na-bankomati-na-o-v-bali", "text": "Четирима българи са задържани за кражба на данни от банкомати и източване на пари от банковите сметки на жертвите си на индонезийския о-в Бали, съобщи днес в. „Джакарта пост“. Арестуваните са идентифицирани като Калоян Спасов (38 г.), Любомир Богданов (33 г.), Николай Динев (39 г.) и Валентин Галчев (31 г.) Местната полиция съобщи, че по време на задържането българите тъкмо са теглели пари от банкомат. Конфискувана е сума в размер на 141 долара. Заподозрените са слагали скрита камера в банкомати, за да запише ПИН кодовете. Слагали са и фалшива клавиатура върху истинската. Заплашени са от над 5-годишни присъди затвор. Според органите на реда е възможно четиримата да са свързани с предишен арест. По-рано тази година полицията задържа други петима българи на о-в Бали за сходно престъпление. „Те са от един и същи синдикат. Разследването продължава“, съобщиха местните власти.", "date": "2019.04.12", "title": "Четирима българи са задържани за източване на банкомати на о-в Бали"}
{"url": "https://www.faktor.bg/bg/articles/taen-klient-v-avtobus-zalovi-v-narushenie-prevozvach", "text": "Лицензирана фирма за вътрешни превози няма да може да ползва до месец микробус заради \"таен клиент\" на НАП. Това съобщиха от офиса на приходната агенция в дунавския град.  Екип от служители извършил контролно пътуване по редовната линия Русе - с. Тетово с автомобил на превозвача. Преди тръгването от автогара \"Изток\" в Русе клиентите платили на шофьора. До края на пътуването си обаче те не получили от него нито билет, нито фискален бон. След като инспекторите се легитимирали за проверката, се оказало, че микробусът нямал фискален апарат. От НАП в Русе информират, че няколко десетки превозвачи не са платили декларираните си данъци и задължителни осигурителни вноски, а срокът за доброволното им плащане е изтекъл. Наличието на задължения в размер на повече от 5000 лева е основание приходната агенция да изпрати уведомление до изпълнителната агенция \"Автомобилна администрация\" за налагане на принудителна административна мярка за временно или окончателно отнемане на лиценз за извършване на съответната дейност.  От НАП в Русе обясняват, че се търсят търсят възможности за разсрочване и обезпечаване на дълговете на превозвачите.", "date": "2019.04.12", "title": "Фирма за вътрешни превози загуби лиценза си заради \"таен клиент\""}
{"url": "https://www.faktor.bg/bg/articles/ikonomika/biznes/energetika-tendentsii-v-sveta-prez-2018-kade-e-balgariya", "text": "В този обзор е направен опит на разбираем език да се представят основните факти в световната енергетика през 2018 год., както и да се покажат тенденциите на развитие. Ползвани са данни от доклади на авторитетни институции от 2018- 2019 год. Направена е съпоставка с тенденциите в ЕС и в България и са показани някои прогнози и изводи.  Потреблението на енергия в света през 2018 год. е нараснало с 2,3 %, достигайки 14301 Mtoe. Този ръст се дължи най-вече на доброто развитие на икономиката, главно в Азия. Около една пета от нарастването се дължи на климатичните промени, които са довели до нужда от повече енергия за отопление в някои райони в света, а в други – до повече енергия за климатизация. Най-силен ръст на потреблението на енергия има в Индия, САЩ и Китай, а в Европа той е само 0,2 %.   През последните четири години в света има устойчива тенденция за увеличеното му използване – ръстът през 2018 год. е 4,6 % (2017 - 3 %). Почти половината от ръста (46 %) през 2018 год. се дължи на нарасналата нужда от енергия, а около една пета - на замяната на въглищата с газ като гориво за ТЕЦ. САЩ и Китай са с принос от 70 % за световния ръст. В Европа употребата на природен газ слабо е намаляла, което се отдава на по-мекото време през последното тримесечие на годината. Намалялото производство в европейските страни, както и необходимостта от попълване на запасите в хранилищата е довела до внос на почти 200 млрд м3 природен газ от Русия.   Противно на очакванията за втора поредна година употребата им нараства (2018 год. с 0,7 %), след като през 2015-2016 год. имаше значителен спад. Нарастването основно е в Азия – главно в Китай (ръст от 1 %) и Индия (ръст 5 %).   Употребата му през 2018 год. също е нараснала с 1,3 %. 80 % от енергията в света продължава да се получава от нефт, въглища и природен газ. Пропорцията е същата както през 2000- та година. Емисии на въглероден диоксид (СО2): През 2018 год. емисиите на СО2 от производството на енергия са увеличени с 560 млн т (1,7 %), което е най-високият ръст от 2014 год. Достигнато е ниво над 33,1 млрд т СО2, което е един път и половина повече от това през 1990 год. Редица страни като Япония, Мексико, Германия, Франция и Англия и други са намалили своите емисии, но други са ги увеличили значително. Китай, Индия и САЩ са отговорни за 85 % от ръста през м.г. В резултат усреднената средногодишна концентрация на СО2 в атмосферата е 407,4 ppm, с 2,4 ppm повече от края на 2017 год. Общи бележки: Потреблението на електроенергия през 2018 год. нараства с малко над 4 %, достигайки 26672 ТВтч. Най-силен ръст има в Китай и Индия, която през 2018 год. е завършила електрификацията на всички свои населени места. За отбелязване е, че ръстът в Европа и Япония е по-малък от 1 %.  Почти половината от ръста на потреблението (45 %) е осигурено от нововъведените  ВЕИ. Производството на електроенергия от газ и въглища също е нараснало значително.   По данни на ЕСО електропотреблението у нас е намаляло с над 2,8 %. През 2018 год. генерацията на въглищните ТЕЦ е увеличена, най-вече в Китай (ръст 5,3 %) и Индия (ръст 5 %). В Южна Азия (Индонезия, Виетнам, Филипините и Малайзия) също има ръст, докато в Япония и Южна Корея има слаб спад.  През последните години има устойчив спад на изгарянето на въглища в ТЕЦ в САЩ (2018 год. спад 4 %) и Европа (2018 год. спад 2,6 %). В Европа това се дължи на климатичните политики и падащите цени на тока от ВЕИ, а в САЩ - на изобилието на евтин природен газ (и евтиния ток от него) и на намаляващите цени на тока от ВЕИ.   Въглищата продължават да са най-големият източник на електроенергия, давайки около 38 % от световното производство. С оглед на огромните запаси от тях, лесният добив и транспорт, многото нови ТЕЦ и не на последно място цената на електроенергията от тях, изглежда нереалистично много страни (главно в Азия) да се откажат и/или значително да намалят употребата на въглища в ТЕЦ в обозримо бъдеще.  Съществува устойчива тенденция за замяна на въглищата с природен газ като гориво за ТЕЦ – най-вече в Китай и САЩ. Природният газ е вторият источник на електроенергия в света с дял около 23 %.  В ЕС през 2015 год. 26 % от електроенергията е получена от изгаряне на въглища и 16 % от природен газ. Базовата прогноза на ЕК (2018 год.) предвижда, че към 2050 год. практически няма да има изгаряне на въглища за ток, а делът на природния газ ще е около 5 %. Тези прогнози целят преди всичко намаляване на емисиите на СО2 и са основани на хипотезата, че климатичните промени се дължат на емисиите от СО2 в резултат на човешката дейност. За това обаче има и други хипотези. Данните за новите газови централи в САЩ с комбиниран паро-газов цикъл показват изгладена цена (средна за целия живот)  на тока от тях 6 ам.ц./кВч, която е сравнима с тази на въглищните ТЕЦ, при почти двойно по-ниски емисии на СО2. В ЕС ние сме сред страните с по-висок дял на тока от въглища и с най-нисък дял на природния газ (12,2 %) в производството на енергия (и на електроенергия). През 2018 год. в работа са въведени общо 171 ГВт (ръст 7,8 %), с което обшата мощност на централите от този вид е достигнала 2351 ГВт (1224 ГВт през 2010 год.). Еднозначен световен лидер е Китай, където инсталираната мощност от ВЕИ от 2010 год. е нараснала трикратно, достигайки в края на 2018 год. 696 ГВт.  Електропроизводството от ВЕИ през 2018 год. е нараснало с почти 450 ТВтч, което е ръст от 7 % (6 % през 2017) - най-високият растеж през последното десетилетие. През 2018 год. ВЕИ осигуряват вече 27 % от генерацията на електроенергия в света. Основни двигатели на ръста са Китай (40 %) и Европа (25 %), следвани от САЩ и Индия (общо 13 %). В Европа това са Германия (електроенергията от ВЕИ през 2018 за първи път е повече от тази от въглища) и Англия, където вече 35 % от електроенергията е от ВЕИ.  Базовата прогноза на ЕК (2018) предвижда към 2050 год. делът на ВЕИ (преди всичко от ВяЕЦ на сушата) в производството на електроенергия в ЕС да нарасне до над 73 %. Това обаче изисква технологичен скок на технологиите за акумулиране на енергия, развитие на електропреносните системи, на умни мрежи и много други мерки.  За тези централи е отчетен слаб растеж, като общата им мощност към края на 2018 год. е 1172 ГВт (50 % от общата мощност на ВЕИ), като генерацията им е нараснала с 3,1 %. Близо една трета (30 %) от ВЕИ мощностите са в Китай, където все още има потенциал за изграждане на нови големи ВЕЦ. Изгладената цена на електроенергията от последните построени големи ВЕЦ е около 5 ам.ц./кВч.  Обшата им мощност в света от 181 ГВт  в края на 2010 год. е достигнала 564 ГВт, което означава ръст над три пъти. 540 ГВт от тях са монтирани на сушата. Ръстът им е стабилен: 2018 год. - 49,1 ГВт; 2017 год. - 47,5 ГВт; 2016 год. – 50,9 ГВт; 2015 год. е най-голям – 67 ГВт. Лидер е Китай, където са почти 33 %  от тях (185 ГВт) и са нараснали над 6 пъти от 2010 год. Редица технологични подобрения са довели до увеличаване на единичната мощност на турбините, ефективна работа при по-слаб ветър и нарастване на разполагаемостта им (до 42 %, САЩ 2017). В Европа в 2010 год. са 85 ГВт, а в края на 2018 год - над 182 ГВт, вкл.: Германия – 59 ГВт, Испания – 23 ГВт, Англия – 22 ГВт и Франция – 15 ГВт. Според прогнозите на ЕК (2018) към 2030 год. ще има 350 ГВт, а към 2050 год. – между 700 и 1200 ГВт. Съседни страни: Турция има вече над 7 ГВт от ВяЕЦ (ръст над 5 пъти от 2010 год.); Гърция – близо 2,9 ГВт; Румъния – над 3 ГВт.  Цената на електроенергията от големи ВяЕЦ на сушата през 2010-2017 год. е намаляла с 23 %. Към 2018 год. изгладената цена от тях е 6 ам.ц./кВч и се счита, че ще падне до 5 ам.ц./кВч през 2020 год., вкл. и по прогнозите на ЕК (2018).  В пълен контраст с тенденциите в света и Европа, у нас няма развитие на ВяЕЦ. По данни на ЕСО към средата на 2014 год. в работа са били ВяЕЦ с обща мощност 0,694 ГВт, към края на 2018 год. – 0,701 ГВт. Плановете предвиждат до края на 2025 год. да се увеличат до цели 0,812 ГВт.   От близо 40 ГВт (2010 год.) мощността им в света в края на 2018 год. вече е над 480 ГВт. Нарастването е над 12 пъти и най-високо сред другите източници, като е най-силно е през последните две години, когато са въведени 188 ГВт. През 2018 год. ръстът се доминира от Азия (около 70 %), и най вече от Китай, Индия, Япония и Южна Корея. Китай и тук е лидер с инсталирани общо 175 ГВт (1 ГВт в края на 2010 год.). Следва Япония с над 55 ГВт (ускорено развитие след авариите в АЕЦ Фукушима през 2011 год.). На трето място са САЩ с почти 50 ГВт. В Европа след 2010 год. мощността на ФВЕЦ е нараснала почти 4 пъти, достигайки над 119 ГВт. Най-силно е развитието им в Германия – почти 46 ГВт, Италия – над 20 ГВт, Англия – над 13 ГВт и Франция – над 9 ГВт и т.н. Съгласно прогнозите на ЕК (2018) мощността на ФВЕЦ към 2030 год. ще е 320 ГВт, а към 2050 год. – между 500 и 970 ГВт. Съседни страни: Турция има над 5 ГВт, като над 4,2 ГВт са пуснати 2017 – 2018 год.; Гърция - 2,652 ГВт; Румъния – 1,377 ГВт.  Цената на електроенергията от ФВЕЦ постоянно намалява, като 2010-2017 год. е отчетен спад от 72 % (големи паркове). Към 2018 год. изгладената цена от големи ФВЕЦ е под 10 ам.ц./кВч и се счита, че ще падне до 6 ам.ц./кВч през 2020 год., вкл. и по прогнозите на ЕК. В специфични райони вече има големи ФВЕЦ които печелят търгове при цена от 3 ам.ц./кВч. Това е и основната причина за техния бурен в света.  В пълен контраст с тенденциите в света и Европа, у нас няма развитие на ФВЕЦ. По данни на ЕСО към средата на 2014 год. в работа са били ФВЕЦ с обща мощност 1,038 ГВт, към края на 2018 год. – цели 1,046 ГВт. Плановете предвиждат до края на 2025 год. да станат 1,179 ГВт. Изглежда парадоксално, но в северна мъглива Англия има 13,108 ГВт ФВЕЦ, а в слънчева България - 12,5 пъти по-малко. Има разбира се обяснение но това не е тема на този анализ. Другите технологии за електроенергия от слънцето са с малък принос.   Имат неголямо развитие през 2018 год., като общата им мощност е увеличена с почти 6 ГВт, достигайки почти 116 ГВт. Значителна част от новите мощности са в Китай, Англия и Индия. Според МААЕ сега в работа са 450 реактора с мощност почти 397 ГВт. През 2001 год. са работили 438 (352,7 ГВт), а през  2010 год. – 442 (375,4 ГВт), т.е. секторът има нищожен растеж. Всъщност растеж няма, а има ясен спад, тъй като в данните на МААЕ са включени 30 блока в Япония, които не работят от 2013 год. През 2018 год. в света са пуснати 9 нови ядрени блока (7 в Китай и 2 в Русия) с обща мощност 10,4 ГВт, а окончателно са спрени 6 (4,9 ГВт). След модернизация и тестове отново са пуснати и 5 от спрените реактори в Япония, с което те станаха 9 (8,7 ГВт). Поради това електроенергията от ядрен произход в света през 2018 год. е нараснала с 3,3 %. Относителният й дял в общото електропроизводство обаче остава на дъното от 10 %. Максималната генерация от АЕЦ  е през 2006 год. (2661 ТВтч), а относителният им дял е най-висок (18 %) в края на миналия век. През м.г. е започнато изграждането на 5 реактора – три пъти по-малко от 2010 год. Сега в строеж са 55 блока с обща мощност 56,6 ГВт. От началото на 2017 год. и досега в Китай не е започнато изграждане на нито един енергиен реактор.  Прогнозите на МААЕ (2018) сочат, че делът на електроенергията от АЕЦ в света (10 % през 2018 год.) през 2030 год. ще е между 7,9 % и 11,5 %, а през 2050 год. между 5,6 % и 11,7 %. Досега реалните данни винаги са били близки или под минималните прогнози.   В ЕС работят 126 реактора с обща мощност около 120 ГВт, които осигуряват 26 % от електроенергията. Според базовата прогноза на ЕК (2018) към 2030 год. мощността им ще намалее до 97 ГВт (дял 18 %), а към 2050 год. – до 87 ГВт (дял 12-15 %). Във Франция делът на ядрения ток ще спадне от 72 % (2018) до 50 % към 2030 год.   Данните за изгражданите нови АЕЦ показват много висока себестойност на електроенергията. За АЕЦ Аккую (Турция) договорът за изкупуване на по-голямата част от електроенергията е 12,35 ам.ц./кВч за 15 години, а за АЕЦ Хинкли поинт (Англия) – 10,1 пени/кВч. Дори Китай, където има най-благоприятни условия в света, не може да изпълни поставената цел за цена на тока от новите АЕЦ до 7,5 ам.ц./кВч.  Прогнозите на американски икономисти (Lazard 2017) за изгладената цена на тока от нови АЕЦ в САЩ са 14,8 ам.ц/кВч. Прогнозите на ЕК (2016) показват, че към 2030 год. изгладената цена на тока от нови АЕЦ ще е над 8,5 евроцента/кВч. Според HSBS, ИПИ, БАН, ЦИД и независими експерти ток от АЕЦ Белене ще е от 15,3 ст./кВч до 22 ст./кВч. България продължава да е с най-висока енергийна интензивност и с най-висока електроенергийна интензивност в Европа. Не се провежда политика за намаляването им.  Електроенергетиката у нас се развива в пълен контраст с тенденциите в света и в Европа. Със сигурност това означава грешен път на развитие.  Правят се неверни внушения за висока цена на тока от ВЕИ и евтина от нови АЕЦ.  Електропотреблението у нас до 2029 год. в максималния сценарий ше нарасне общо само с 3,1 %, а в минималния – ще намалее с 1,1 % (доклади на ЕСО от 2018 и 2019 год.). Същото показват и прогнозите на независими експерти. Реалните данни винаги са били далеч под максималните прогнози (ЕСО). БАН и управляващите обаче продължават да повтарят, че щяло да има силно нарастване на потреблението на ток и дори криза.  Не спират идиотските апели да станем енергиен център на балканите, както и мегаломанските напъни за многомилиардни ядрени проекти в Белене и Козлодуй.  Управляващите не следват пътя на другите страни и не планират да прилагат технологиите, които са най-ефективни, най-евтини и най-щадящи за околната среда.  Вместо това искат България - най-бедната страна в ЕС, в която не е развита нито една ядрена технология, страна с намаляващо и все по-неграмотно население, с липса на електроинженери, физици, химици и техници - да строи нови (естествено) руски реактори и делът на най-скъпата електроенергия да нарасне до над 60 %. Като се има предвид и престъпното неизпълнение на стратегията за управление на отработеното ядрено гориво, с което управляващите превръщат площадката на АЕЦ Козлодуй в ядрено бунище, страната методично се води към ядрено тресавище, от което бъдещите поколения трудно ще се измъкнат.", "date": "2019.04.12", "title": "Енергетика: Тенденции в света през 2018 – къде е България!"}
{"url": "https://www.faktor.bg/bg/articles/televiziya-evropa-veche-shte-se-gleda-i-v-severna-makedoniya", "text": "Телевизия Европа вече ще се гледа и в Република Северна Македония.  Българската медия беше представена от програмния директор Любомир Попов, който съобщи че предстои да се организират изнесени студия на телевизията в Скопие, които ще помогнат още повече за опознаването на двете страни. Той не скри, че стъпването на телевизия Европа на македонска земя е стара мечта за ръководството, още от 2001-ва година, когато телевизията бе създадена.  Излъчването на първата новинарска телевизия в Република Северна Македония се случва и две години след подписването на Договора за добросъседство и приятелство. Медиите са най-добрият начин за опознаване между двата народа, категоричен е и българският посланик в Република Северна Македония Ангел Ангелов.", "date": "2019.04.12", "title": "Телевизия Европа вече ще се гледа и в Северна Македония"}
{"url": "https://www.faktor.bg/bg/articles/tervel-pulev-razkri-taynata-na-uspeha-si-v-profiboksa", "text": "Тервел Пулев повдигна завесата за една от тайните на успеха му в профибокса, където към момента върви без поражение. По-младият от братята Пулеви написа в социалните мрежи за ролята на треньора Кени Адамс, с когото е работил в последните няколко месеца. 78-годишният наставник е легенда в американския бокс, като е прословут с невероятно стриктния режим на дисциплина, който налага на хората, с които работи. Това е причина в един момент Флойд Мейуедър да откаже да бъде трениран повече от него. Куриозно, именно тази характеристика е накарала Мани Пакиао, друга легенда, да иска именно Кени да го тренира. \"Успехът е многокомпонентен и затова винаги е плод на колективна работа! - написа Тервел Пулев в профила си във Фейсбук. - Кени Адамс - една жива легенда на американския професионален бокс (27 световни шампиони), без да парадира с нещо, зае важна роля в моята подготовка последните 4-5 месеца. Респект за големия човек и треньор, оставащ в сянка заради това, че именно ние състезателите сме на преден план. Но всъщност, неговата работа се обуславя с успеха, който е общ и респективно показва и неговия труд в съвместната ни работа. Чест му прави това, че той никъде не се натрапи, да е център на внимание или да влезе в полезрението на обективите с цел самоизтъкване. Даже напротив, в зала \"The Hangar\" в Коста Меса след победата ни, изчака в продължение на няколко часа, неотлъчно до мен да се снимам с абсолютно всеки български или америксски фен! Чувствам се късметлия, че срещнах този човек и той прие да работи с мен. Благодаря ти, Кенет Адамс! Някои от българските ти колеги имат какво да научат от теб, не само спортно-технически, но и като манталитет и държание спрямо състезателите си.\" В Коста Меса на 23 март Тервел победи американеца Мич Уилямс и вече има 13 успеха в 13 професионални мача.", "date": "2019.04.12", "title": "Тервел Пулев разкри тайната на успеха си в профибокса"}
{"url": "https://www.faktor.bg/bg/articles/dpa-folksvagen-se-otkaza-ot-sarbiya-yavno-shte-stroi-ili-v-balgariya-ili-v-turtsiya", "text": "Търсенето на подходящо място за новия завод на Фолкваген навлиза във финалната фаза, информира германската осведомителна агенция ДПА и съобщава, че България и Турция са в шортлистата за новата фабрика на автомобилния гигант. От това следва, че още не е взето окончателно решение, пише още ДПА и добавя, че на заседанието си след Великден Надзорният съвет на концерна със сигурност ще обсъди темата. Добре информирани източници твърдят, че засега няма ясен фаворит, а от самия концерн не направиха изявление по въпроса. Знае се обаче, че става дума за инвестиция в размер на над 1 милиард евро. Плановете на Фолксваген за изграждане на нова фабрика в чужбина вече предизвикаха смут в Съвета на работниците и служителите на концерна. Синдикалистите смятат, че вместо да се строи нов завод, трябва просто да се преоборудват вече налични мощности. По всяка вероятност окончателното решение ще бъде взето на заседание на Надзорния съвет през ноември. Българите таят особено големи надежди, че Фолксваген ще избере именно тяхната страна за гигантската си инвестиция, пише по-нататък ДПА и припомня, че в деня преди визитата на германския президент Франк-Валтер Щайнмайер в България, работна група на концерна е посетила немскоезична детска градина в столицата София. Подобни учебни заведения също влизат в списъка с изисквания на концерна, който очевидно не иска да остави нищо на случайността при избора на място за изграждане на новата си производствена мощност, коментира ДПА. Още в средата на ноември Фолксваген обяви, че през следващите пет години ще увеличи инвестициите си в електромобилност, автономно шофиране и дигитализиране до почти 44 милиарда евро, като 30 милиарда ще бъдат вложени само в електромобилност. Обявено бе също така, че производството на Skoda Karoq и Seat Ateca ще бъде преместено в нова производствена мощност, за която се търси място в Източна Европа. Замислено е новият завод да облекчи производството на Skoda. Още миналата година директорът на дъщерната фирма Бернард Майер заяви, че капацитетите на заводите на Skoda в Европа са изцяло запълнени.", "date": "2019.04.12", "title": "Фолксваген се отказа от Сърбия, ще строи завод в България или в Турция"}
{"url": "https://www.faktor.bg/bg/articles/stanishev-balgariya-ima-vazmozhnost-da-privleche-novata-evropeyska-agentsiya-po-truda", "text": "България има шанс да привлече новата Европейска агенция по труда, като предложи седалище в София. Така у нас ще има европейска структура с бюджет от 52 млн. евро годишно и 150 работни места. Това каза българският евродепутат Сергей Станишев, съобщиха от пресофиса на евродепутата. „Работа на правителството е да представи кандидатурата ни подобаващо, за разлика от предния път с Европейската агенция по лекарствата. Другата седмица в Страсбург ще се гласува регламентът за създаване на Агенцията, кандидатури се подават до 6 май, а финалното гласуване в Съвета ще се проведе на 13 юни в Люксембург. Кипър, Латвия и Словакия вече работят по въпроса. Би било жалко, да пропуснем и тази възможност. Още повече, че България има традиции в социалната политика и законодателство, а като най-бедната страна-членка на ЕС въпросът за трудовите права стои с особена важност\", добави той. „Ето защо, настоятелно призовавам българското правителство да подходи сериозно и да кандидатства за седалище на тази нова европейска агенция – не само чрез издържани документи, но и със сериозна дипломатическа офанзива за осигуряване на подкрепа от останалите държави-членки“, заяви българският евродепутат.  „Тази седмица, в неформални разговори с леви премиери аз вече поставих въпроса седалището на новия Европейски орган по въпросите на трудовия пазар (European Labour Authority, ELA) да бъде в България. Създаването на посочената агенция беше един от основните елементи на извоювания от социалистите Европейски стълб на социалните права. Тя ще има за задача да осигурява справедлива мобилност в рамките на единния пазар, т.е. да се бори със злоупотребите и да организира съвместен контрол, да следи за безопасните и здравословни условия на труд и да противодейства на нерегламентирания труд“, коментира президентът на ПЕС. По думите му този въпрос е важен за ЕС. Над 16 милиона европейци живеят и работят в държава-членка, различна от тази, на която са граждани. Това е двойно повече, отколкото преди 10 години. Всеки ден 1.7 милиона европейци пътуват до работни места, намиращи се в друга държава-членка. Важно е и за хилядите българи, които всяка година заминават за друга страна-членка на ЕС като сезонни работници, например. „Всички сме чували за крещящи случаи на злоупотреби, ниско заплащане, унизителни условия на труд и настаняване, изземване на паспорти и т.н. Тази нова агенция ще координира усилията на европейско ниво, за да се сложи край на такива практики сред работодателите, а държавите да прилагат по-стриктно европейското трудово законодателство“, коментира той. „В момента тече процедурата за избор на седалище на тази нова европейска агенция. България е сред петте страни, където все още няма европейска институция или агенция, след предишния неуспешен опит за новото седалище на Европейската агенция по лекарствата. Тогава страната ни представи кандидатурата си в едва четири страници - подобен несериозен подход рязко контрастира със 70-те страници кандидатура на Холандия, с подробни анализи и разчети. В крайна сметка Амстердам спечели гласуването в Съвета\", посочи Станишев.", "date": "2019.04.12", "title": "Станишев: България има възможност да привлече новата Европейска агенция по труда"}
{"url": "https://www.faktor.bg/bg/articles/komisiyata-za-zashtita-na-konkurentsiyata-zabrani-sdelkata-na-emko-i-dunarit", "text": "Комисията за защита на конкуренцията забрани сделката за придобиването на оръжейния завод \"Дунарит\" от \"ЕМКО\". Това гласи решение, публикувано на сайта на на КЗК.  Сделката, която се оспорва е един от опитите на оръжейния търговец Емилиян Гебрев, свързан с Цветан Василев, да овладее русенския завод в полза на банкера-беглец. Според нея \"ЕМКО\" трябва да придобие контрол върху \"Дунарит\".  Аргументите в становището на КЗК са, че сделката води до хоризонтално припокриване в дейността на двете дружества при производството на определени видове специална продукция и участниците в концентрацията се явяват близки конкуренти по отношение на тези продукти.  \"КЗК забранява нотифицираната концентрация между предприятия чрез придобиване на контрол от страна на \"ЕМКО\" ООД върху \"Дунарит\" АД и постановява незабавно изпълнение на решението\", гласи финалното решение в доклада на Комисията.", "date": "2019.04.12", "title": "КЗК забрани сделката между \"ЕМКО\" и \"Дунарит\""}
{"url": "https://www.faktor.bg/bg/articles/do-10-dni-pravyat-parva-kopka-na-dunav-most-iii", "text": "Третият мост между България и Румъния ще е между Свищов и Зимнич, а символичните първи копки ще бъдат направени до десетина дни. Това обяви изненадващо премиерът Бойко Борисов пред журналисти в Дубровник след края на осмата среща на държавните и правителствени ръководители на страните от Централна и Източна Европа и Китай, известна като Инициативата \"16+1\". \"И с колежката от Румъния Виорика се надявам другата седмица, поне това ми докладваха, те са твърди, че са взели решение за Зимнич – Свищов да започнем изграждането на втория мост. И може би другата седмица, до десетина дена, се разбрахме да направим първи копки от двете страни и да го стартираме\", каза Борисов, без да представи подробности откъде ще дойде финансирането, има ли готов проект и избран строител. Изявлението на българския премиер е изненадващо предвид факта, че тази локация въобще не съществува в интегрираната транспортна стратегия на България до 2030 г. В нея е заложено строителството на четири моста над Дунав при: Оряхово – Бекет (357 млн. лв.), Силистра - Кълъраш (267 млн. лв.), Никопол – Турну Мъгуреле (357 млн. лв.) и втори мост при Русе (267 млн. лв.). За първи път мост между Свищов и Зимнич беше споменат от премиера Борисов в края на март по време на съвместното заседание между правителствата на България и Румъния в Букурещ. Тогава транспортните министри на двете страни подписаха споразумение за транспортна свързаност, което предвиждаше да бъде избрана една от следните локации: Оряхово - Бекет; Никопол - Турну Мъгуреле; Свищов - Зимнич; Русе - Гюргево и Силистра – Кълъраш.", "date": "2019.04.12", "title": "До 10 дни правят първа копка на Дунав мост III"}
{"url": "https://www.faktor.bg/bg/articles/petak-13/rusofilite-ot-vazrazhdane-gotvyat-v-dobrich-linch-na-aleksandar-yordanov-s-avtomati-yaytsa-i-domati", "text": "Русофилите на варненския прокремълски националист Костадин Костадинов, представящ се за лидер на антибългарската организация „Възраждане” открито обявиха, че ще посрещнат кандидата за евродепутат от СДС Александър Йорданов с автомати, яйца, шутове и т.н. На 16 април Йорданов ще представи в Добрич книгата си „Патриотични уроци”, с която разбива митове от най-близката ни история, правейки българофилски прочит на исторически събития, дати и личности. Това обаче явно не се харесва на представителите на петата колона на Кремъл у нас, чието неофициално оръжие през последната година е партията на Костадин Костадинов. Те директно предупреждават, че  какъвто наскоро е получил от тях и „Иво Минджев”(Инджев, б.р.). Преди месец Инджев гостува в Добрич с книгата си „Измамата Сан Стефано”, а група русофили на Костадинов направиха опит да осуетят представянето й. \"И трябва да призная, че не съм присъствала на по-нагъл сценарий за провал на едно публично събитие. На такъв парад на агресия, безпардонност, невежество. На 7 март 2019 година в центъра на Добрич преживях почти час, в който изгубих изцяло усещането си, че съм български гражданин и че се намирам в родината си – в България\", коментира по-късно провокацията Иво Инджев. Днес добирчките русофили готвят подобен сценарий и за Александър Йорданов.  „Възраждане-Добрич кани жителите и гостите на града на среща с видния грантояд и антибългарин Ал Йо. Оказва се, че той също е специалист по българска история и също е написал \"историческа\" книга. Ал Йо идва в Добрич да ни дава уроци, но сам ще си тръгне с чудесен патриотичен урок. Иво Минджев знае какъв...  :) \"Събитието ще се проведе на 16 април от 18.00 часа в библиотеката, съобщиха от културната институция.\" Очакваме да присъства и Костадин Костадинов, който да даде своята оценка на грантоядното \"историческо\" творчество. Време ни е за Възраждане! #САМОНИЕМОЖЕМ”. Не по-малко интересни са коментарите на съмишлениците на Костадинов, който във фейсбук иронично наричат Копейкин. Те призовават за саморазправа с бившия председател на Народното събрание, наричайки го „гнида”, „мърша”, „предател”, „американска подлога” и т.н. Ако при представянето на книгата на Иво Инджев МВР в Добрич бе изненадано, сега нямат право да се оправдава. Почти седмица преди събитието конкретни лица и политическа организация  и линч на политик, който отстоява години наред българския национален интерес, който винаги е противоречал на руските и съветските амбиции на Балканите. Въпросните русофили отправят закани и към ръководството на библиотеката в Добрич, което се оказва гостоприемно към автори като Инджев и Йорданов. Александър Йорданов е сред малцината обявени до сега кандидати за европейския парламент, които са последователни антикомунисти, българофили, евроатлантици, отстояващи националните интереси от домогванията на Русия. Съвсем не случайно и атаката срещу него е толкова голяма, включително и от някои десни формации, които вместо да си мерят евроатлантизма с Нинова, БСП, „Атака” или Каракачанов, са насочили необяснима агресия към Александър Йорданов.  В средите на БСП и президентството открито се говори, че хората на Костадинов се използват като наказателен отряд и удобно оръжие на Корнелия Нинова и Румен Радев срещу всеки демократ и евроатлантик. На първи май миналата година Костадинов и хората му участваха в София на общ митинг на БСП срещу правителството. По Коледа Костадинов оплю българите, че не разбрали и не оценили новогодишната елха, подарена на софиянци от руския посланик Макаров. На 3 март на Шипка агитка на „Възраждане” освиркваше и ругаеше всички политици, освен Нинова и Радев.", "date": "2019.04.12", "title": "Русофилите от „Възраждане” готвят в Добрич линч на Александър Йорданов с автомати, яйца и домати"}
{"url": "https://www.faktor.bg/bg/articles/kak-zlatoto-na-ispanskata-korona-se-ozova-v-moskva", "text": "Това е един от най-сензационните моменти не само в испанската гражданска война, но и в цялата история на ХХ век - прехвърлянето в Москва, в трезорите на „Госбанк”, на по-голямата част от златото, натрупано през вековете от испанската корона, включително ограбеното от инките и ацтеките в Америка по времето на конквистадорите. Всъщност трансферът на златото е може би най-добре документираният аспект на съветско-испанските отношения по време на гражданската война в Испания. И все пак в продължение на повече от десетилетие както в Мадрид, така и в Москва, се правят, че той никога не се е случвал. СССР и Франция помагат на републиканците във войната, докато Германия и Италия са на страната на генерал Франко. Когато франкистите започват офанзивата си срещу Мадрид, правителството търси сигурно място за държавната хазна. От средата на 1936 г. до март 1937 г. 26,5% от всички испански златни резерви са прехвърлени във Франция с идеята да бъдат обменени срещу франкове, с които да се финансира войната в Испания. Междувременно на 25 октомври 1936 г. остатъкът от златото на испанската държава е опакован в 7800 сандъка и натоварен на кораб в пристанището на Картахена, който отпътува за Одеса. Това е едно от най-големите съкровища, превозвани някога. Към СССР отпътуват над 510 тона злато. По тогавашни цени стойността му била 518 милиона долара – огромна за онова време сума. Сега то би струвало над 21 милиарда долара. При това ако се пренебрегне нумизматичната стойност на голям брой от превозените златни монети. В Москва златото е трябвало да бъде съхранявано на сигурно място и да служи като залог за кредитна линия от СССР, с която Испанската република да купува съветски оръжия за войната си срещу Франко. Казват обаче, че когато съветският лидер Йосиф Сталин видял пристигащото в Москва златно съкровище, възкликнал: „Испанците ще видят това злато, когато ракът изсвири от планината!” (руски израз, еквивалентен на българския: „на куково лято”, т.е. никога – бел. ред.) В замяна на златния резерв управляващите в Испанската република подлучват съветски оръжия, включително модерни за времето си танкове и самолети, както и пари в брой. Войната обаче е скъпо начинание и до началото на 1938 г. златната гаранция е на практика изчерпана. Въпреки това испанският финансов министър Хуан Негрин успява да договори допълнителен кредит от СССР в размер на още 70 милиона долара, изплатен под формата на оръжия. През цялото това време съветските доставки на оръжия за Испанската република са извършвани на силно завишени цени и при неизгоден за испанците валутен курс. Част от оръжията пък са отклонявани и се озовавали обратно в СССР. Например през 1938 г. Червената армия закупува десет транспортни самолета DC-3 директно от американската корпорация „Дъглас”, които е договорено да бъдат доставени в Испания. От тях обаче до Испанската република достигат само 7 и то след сериозно забавяне. Другите три са изпратени в помощ на революцията в Китай в интервенция с кодовото име „Операция Зет”. В крайна сметка Испанската република губи войната срещу Франко. Така въпросът за златното съкровище бива забравен за повече от десетилетие. Той излиза на бял свят и предизвиква международен скандал след смъртта на съветския диктатор през 1953 г. заради публикуването в САЩ на книгата, „Тайната история на престъпленията на Сталин” от бившия генерал от НКВД Александър Орлов, който е ръководел операцията по трансфера на испанското злато в Москва.", "date": "2019.04.12", "title": "Как златото на испанската корона се озова в Москва"}
{"url": "https://www.faktor.bg/bg/articles/sadat-otsadi-zadarzhane-pod-strazha-za-kmeta-na-chuprene", "text": "В открито съдебно заседание Специализираният наказателен съд определи мярка за неотклонение „Задържане под стража“ на кмета на община Чупрене Ваньо Костин, обвинен от Специализираната прокуратура за длъжностни престъпления. Съдът прие тезата на прокуратурата за наличие на обосновано предположение, че кметът Костин е автор на престъпленията, за които е привлечен към наказателна отговорност. Съдът прие също, че при по-лека мярка за неотклонение обвиняемият може да извърши друго престъпление или да повлияе на свидетели по делото. Определението на Специализирания наказателен съд може да бъде обжалвано пред втората инстанция, съобщиха от пресцентъра на Специализираната прокуратура.", "date": "2019.04.12", "title": "Съдът определи \"задържане под стража\" за кмета на Чупрене"}
{"url": "https://www.faktor.bg/bg/articles/tezhka-katastrofa-kray-dolni-dabnik-zaginali-sa-2-godishno-momichentse-i-21-godishen-mazh", "text": "Мъж и 2-годишно дете са загинали при тежката катастрофа на пътя Долни Дъбник – град Искър. Това съобщиха от ОДМВР - Плевен. Тежката катастрофа е станала днес към 13.15 часа. Ударили са се два леки автомобила - „Фолксваген“ и „Хонда“. На местопроизшествието незабавно са изпратени полицейски служители и автоексперт. Екип на РДБПЗН – Плевен е оказал съдействие за изваждане на пострадалите от огънатите ламарини. При инцидента на място са загинали водачът на „Фолксваген“-а – 21-годишен и момиченце на 2 години, и двамата от град Искър. Тяхната спътничка – 27-годишна (от град Искър) е настанена за лечение в Плевенска болница в тежко здравословно състояние. В автомобил „Хонда“ са пътували две жени и момченце на 6 месеца, и тримата от село Галиче. След инцидента са транспортирани в ЦСМП – Плевен. 40-годишната водачка на автомобила има травми и фрактури, а другата пътничка – 21 годишна, е с леки наранявания. Момченцето има травми в областта на рамото. На място огледите продължават. Променена е организацията на движението като моторните превозни средства се движат по маршрут Долни Дъбник, село Горни Дъбник през село Писарово за град Искър. Уведомена е Прокуратурата.", "date": "2019.04.12", "title": "Тежка катастрофа край Долни Дъбник, загинали са 2-годишно момиченце и 21-годишен мъж"}
{"url": "https://www.faktor.bg/bg/articles/krasimir-yankov-pitayte-ninova-koy-v-bsp-iska-da-pravim-koaltsiya-s-gerb", "text": "Не сме притеснени за това, че АБВ се регистрира като \"Коалиция за България\". Това заяви в студиото на Нова ТВ депутатът от БСП Красимир Янков. Що се отнася до това, склонни ли сме на коалиция с ГЕРБ, той бе лаконичен: Ние не бихме направили компромис за голяма коалиция с ГЕРБ. Но питайте Нинова дали има хора в БСП, които искат такава коалиция. По отношение на скандалите с \"Апатратемн гейт\" позицията на социалиста е, че всички политици трябва да минат на проверка за имотното си състояние и той е готов и спокоен, ако го проверяват.  Аз отдавна съм казал, че политиците на прехода трябва да си ходят. Именно политиците на прехода са тези, които зададоха такъв модел на \"Апартамент гейт\". Но дневният ред на хората е друг, те не излязоха на протести заради апартаментите. Хората излязоха на протест в Габрово, те реагират заради заплахата, която имат за живота си, за дома си, за имуществото си. Всички управляващи носят вина за този проблем, който е повече от 15 години. Подходът на управляващите да няма такова напрежение като в Габрово е грешен. Към тези, които протестират в момента в Габрово, са обърнати мощните средства на полицията. Тук става дума за националната ни сигурност. Въпросът е много голям и сериозен. Днес Габрово е Варна, Стара Загора, София...и краткосрочните мерки срещу битовата престъпност, няма да решат този тежък проблем, коментира червеният депутат. Красимир Янков изрази своето мнение и по евролистата на БСП и нежеланието на ръководството на партията в нея да бъде лидерът на ПЕС Сергей Станишев. Имаше допитване от партията и съответно имаше номинации. Аз ще подкрепя това, което е решила партията, а не това, което ще предложи ръководството. И тук не става дума само за Сергей Станишев. Сега на ход са издигнатите членове на партията, които са посочени чрез тези номинации. Това са подготвени и почтени хора. Проблемът с евролистата ще се реши на предстоящия пленум, след който партията ще излезе сплотена и с желание за победа. Кирил Добрев не случайно заяви, че подава оставка, ако не спечелим евровота, аргументира позицията си социалистът.", "date": "2019.04.12", "title": "Красимир Янков: Питайте Нинова кой в БСП иска голяма коалиция с ГЕРБ"}
{"url": "https://www.faktor.bg/bg/articles/ns-shte-prieme-obrashtenie-kam-balgarskiya-narod-na-16-april", "text": "Народните представители от 44-то Народно събрание ще приемат Обръщение към българския народ на тържественото заседание във Велико Търново по повод 140-годишнината от Учредителното събрание и приемането на Търновската конституция. Това съобщиха от пресцентъра на парламента. Тържествената сесия ще започне в 10.30 часа на 16 април в залата на Учредителното събрание с възстановка на събитията от 1879 г. Председателят на парламента Цвета Караянчева ще открие заседанието със звънеца, с който през 1879 г. е открито Учредителното събрание във Велико Търново. Деца от вокална група \"Пеещи камбанки\" ще изпълнят акапелно химните на Република България и на Европейския съюз. Оригиналът на Търновската конституция ще бъде внесен от гвардейци в залата, където преди 140 години е подписан документът. Цвета Караянчева и председателите на парламентарни групи ще направят изказвания по повод годишнината. Проектът на обръщение към българския народ ще бъде излъчен на запис, в който участват едни от най-младите парламентаристи от всички парламентарни групи. След това той ще бъде гласуван от народните представители. На тържественото заседание са поканени да присъстват президентът на Република България Румен Радев, министър-председателят Бойко Борисов, членовете на Министерския съвет, на Конституционния съд, ръководителите на Върховния административен съд и на Върховния касационен съд, главният прокурор, омбудсманът, членовете на Висшия съдебен съвет, предишни председатели на Народното събрание, евродепутати и представители на различните вероизповедания в Република България и др. Предвижда се обща снимка на депутатите и гостите на тържествената сесия пред сградата на Учредителното събрание.", "date": "2019.04.12", "title": "НС ще приеме Обръщение към българския народ на 16 април"}
{"url": "https://www.faktor.bg/bg/articles/rumen-petkov-i-nie-i-bsp-sme-izvanparlamentarni-opozitsii", "text": "Адекватното действие за нападателите от Габрово беше първо 24-часов арест, после и 72-часова мярка. Имаше брутално посегателство и то предполага бързо производство. Все пак има видеозапис от случая, какви доказателства трябват още. Това попита председателят на ПП АБВ Румен Петков в предаването \"Плюс-минус\" по Нова телевизия.  \"Полицията струпа прекалено много сили в Габрово. Това прави впечатление за несигурност в района\", каза още той.  \"Политическата атмосфера е отровена. Човек, който влачи възрастни хора по границата трябва да срещне остро политическо несъгласие, а не да става вицепремиер\", коментира Петков.   \"Крум Зарков не е извършвал грабежи. Познавам семейството му и възможностите му, така че не предполагам, че има проблем с произхода на средствата му\", допълни председателят на ПП АБВ по повод скандала с имотите на Зарков. Според него Нинова не застава категорично до своите съпартийци, попаднали в \"апартаментгейт\" или други скандали. \"Оставките са краен подход, ако няма доказателства. Ние от АБВ и Коалиция за България си защитаваме хората. Защитихме кмета си от Стрелча Стойно Чачов. Защитихме го и сме горди. Съдът се произнесе и стана ясно, че няма основание за неговото преследване. Работа на законодателя и институциите е да направят така, че да изчистят атмосферата. Трябва да има проверки и чак като приключат, да има оставки. Политиката на БСП да не си защитават хората е погрешна. Когато не се изправяш до кадрите си да ги защитиш, значи си съгласен с обвиненията\" зави Петков. \"Спорът за името \"Коалицията за България\" е нездравословен за лявото. И ние, и БСП сме извънпарламентарни опозиции. За разлика от БСП обаче, ние от Коалиция за България казваме открито и поименно кой разкости България. И тук ще спомена името на Иван Костов\", заяви Румен Петков.", "date": "2019.04.12", "title": "Румен Петков: За разлика от БСП, ние от \"Коалиция за България\" казваме открито кой разкости България"}
{"url": "https://www.faktor.bg/bg/articles/shefat-na-gabrovskoto-mvr-podade-ostavka", "text": "Министърът на вътрешните работи Младен Маринов е поискал оставката на директора на Областната дирекция на МВР в Габрово. Комисар Борислав Бончев я е подал. Вътрешният министър прекратява командировката си във Франция и заради събитията в Габрово спешно се завръща в страната. Според Маринов директорът на полицията в града носи отговорността за събитията, станали там в последните дни. В момента проверката продължава и ако се окаже, че има още виновни служители, те също ще понесат отговорността си, обясни вътрешният министър. Днес премиерът Бойко Борисов го призова от Дубровник да се оттегли заради реакцията по случая с нападнатия и пребит от трима цигани магазинер. Действията на полицията бяха подложени на силна критика, тъй като първоначално биячите са били арестувани, но след това са били освободени.  След избухналото недоволство в града, нападателите отново бяха арестувани и приведени в ареста.", "date": "2019.04.12", "title": "Шефът на габровското МВР подаде оставка"}
{"url": "https://www.faktor.bg/bg/articles/valeri-simeonov-chuvstvam-se-kato-byala-lyastovitsa-v-parlamenta", "text": "Първото, което трябва да се направи, според мен, е да се направи опит за сформирането на група, подгрупа или нещо такова, с която да се повдигнат интересите на държавите от бившия “Източен блок”. Това заяви в интервю за сайта общество.орг депутатът от НФСБ и водач на листата за европейските избори на \"Патриоти за Валери Симеонов\" -Валери Симеонов На въпрос дали ще работи заедно с българските си колеги в европарламента за интересите на България политикът обясни: \"Не мога Ви кажа как ще се сработя с представители на някоя партия, от която те получават команди от България, или от голямото си европейско семейство. Защото представителите на големите партии слушат какво ще им каже или Борисов, или Нинова, или Жозеф Дол и Юнкер и т.н. Те са свикнали да правят едно общополитическо дърдорене, с което не казват нищо. Те говорят лъскаво, по европейски.. но нещата са по-различно. Аз съм човек от средния бизнес. Човек, който сам си е изградил бизнес и е свикнал да движи нещата практически. Ако има такива, които са с такова мислене и с такъв манталитет – да. Но за съжаление в момента в Народното събрание се чувствам като една от малкото бели лястовици, които са постигнали всичко в живота си, почвайки от нищото. \", коментира Симеонов. Що се отнася до това, дали биха имали по-големи шансове за влизане в ЕП, ако се бяхте явили на евроизборите в коалиция с “Обединени патриоти”, Симеонов бе лаконичен: \"Само с ВМРО щяхме да имаме по-големи шансове. За мен е необяснимо защо те провалиха тази бъдеща коалиция. Защо провалиха всичко… Имам чувството, че им е оказан натиск отгоре. Нали се сещате кой е отгоре? \"", "date": "2019.04.12", "title": "Валери Симеонов: Чувствам се като бяла лястовица в парламента"}
{"url": "https://www.faktor.bg/bg/articles/balgaromrazetsat-farazh-registrira-nova-partiya-brexit", "text": "Найджъл Фараж регистрира своята нова партия \"Brexit\", като обеща „революция в британската политика” и подчерта, че „няма да го има вече доброто момче”, съобщават Политико и БГНЕС. Говорейки в Ковънтри, Фараж обвини британските политици за „управляващия упадък” добавяйки - „искрено вярвам, че в тази нация сега не сме лъвове, водени от магарета\". „Вярвам, че можем да спечелим тези европейски избори и отново да върнем страха от Бога у членовете в парламента в Уестминстър – те не заслужават нещо по-малко от това, след всичко, което ни причиниха”, заяви той. Във вестник „Телеграф”, Фараж твърди, че неговата партия е успяла да събере 750 000 паунда за 10 дни и повече от 1 000 човека са се кандидатирали за европейските избори. „За 25 години в политиката никога не съм виждал подобна реакция”, написа той. Говорейки през радио Би Би Си, Фараж атакува бившата си Британска партия на независимостта (UKIP). Той каза, че няма „разлика в партията „Brexit” и UKIP по отношение на политиката и членовете”, но има огромна разлика, в това че UKIP „позволиха на крайнодесните да се присъединят и да превземат партията, страхувам се, че името е опетнено”. Той каза, че партия „Brexit” ще бъде „дълбоко нетолерантна към всякаква нетърпимост”.", "date": "2019.04.12", "title": "Българомразецът Фараж регистрира нова партия - Brexit"}
{"url": "https://www.faktor.bg/bg/articles/kmetat-na-gabrovo-vsichki-imame-vina-za-sluchvashtoto-se", "text": "Кметът на Габрово Таня Христова коментира пред бТВ ситуацията в града след вчерашните проблеми по време на протестите, които избухнаха заради побой над продавач в магазин от трима ртоми. \"В момента всичко е нормално. Към мен няма подадено заявление за протест тази вечер. Дори и да има протест, призовавам всички да се държат спокойно и да спазват закона. Днес проведохме извънредно заседание на Общинския съвет. На него всички категорично заявихме, че няма целенасочено заселване на роми в нашия град. Няма ромско гето, няма ромска махала и няма сегрегация в училищата. Благодаря на всички за дейното участие и взетите решения. Отправихме призив към всички политически сили да не използват напрежението за свои цели. Това не трябва да се случва. Не трябва да отхвърляме и факта, че има справедлив гняв, който е натрупан във времето и е свързан с това, че някой може да се чувства безнаказан и да не спазва закона. Здравият разум трябва да надделее и не трябва да допускаме ескалиране на напрежението, защото това може да е много опасно\", обяви Христова. \"Най-вероятно всички имаме вина за ситуацията в Габрово. Проблемите, които имаме тук, са проблеми на цялата държава. Вероятно полицията подцени положението. Вероятно вината не е изцяло само тяхна. Трябва да спазваме законите и да има здрав разум. Не трябва да допускаме повече такава ескалация на напрежението. Аз съм направила предложения за промени в закона, защото сега участиците в безредиците могат да получат административно наказание глоба, което често не се изпълнява\", коментира тя подадената оставката на шефа на полицията в града. \"Отново ще повтаря, че в Габрово никога не е имало ромски махали. Няма и да има. Общински жилища предоставяме на социални слаби, които са живели поне 10 години в Габрово. Няма механизъм, с който да ограничим идването на роми в града обаче. Надявам се, че здравият разум и спокойствието ще надделеят\", каза още Таня Христова.", "date": "2019.04.12", "title": "Кметът на Габрово с последни новини за ситуацията в града"}
{"url": "https://www.faktor.bg/bg/articles/postove-v-twitter-iskat-hilari-klintan-da-vleze-v-zatvora", "text": "Бившият държавен секретар на САЩ Хилари Клинтън трябва да влезе в затвора. Постове с такова и подобно съдържание са се появили в Twitter, предаде Би Би Си, цитирана от Новини.бг Поводът за гневните публикации са били думи на съпругата на бившия президент на САЩ Бил Клинтън за ареста на Джулиан Асандж, извършен вчера в еквадорското посолство в Лондон.  \"Този човек трябва да бъде осъден. Най-малко заради това, което той направи\", е заявила тя пред медии в страната си. Нейните думи са били реакция на публикацията на документи в основания от австралиеца сайт WikiLeaks, изтекли от външното министерство на САЩ, докато тя бе начело на дипломатическата централа на Вашингтон през първия мандат на 44-ия стопанин на Белия дом – Барак Обама.  Клинтън не е пропуснала във връзка със задържането на Асандж да нападне и сегашния президент на САЩ. \"Асандж вероятно е единственият чужденец, когото Доналд Тръмп би искал да види в Америка\", е посочила още тя.  Според Клинтън и нейни привърженици тя е загубила изборите за държавен глава през 2016 г. и поради изтичането на документите от Държавния департамент.", "date": "2019.04.12", "title": "Постове в Twitter: Хилари Клинтън да влезе в затвора!"}
{"url": "https://www.faktor.bg/bg/articles/gerb-shte-predstavi-politicheskata-si-platforma-za-evrovota", "text": "ПП ГЕРБ ще представи своята политическа платформа за предстоящите европейски избори, които ще се проведат на 26 май тази година. Това съобщиха от пресцентъра на партията. Събитието ще се проведе на 14 април 2019 г. (неделя) от 12.30 часа в театър „Азарян“ в НДК.", "date": "2019.04.12", "title": "ГЕРБ ще представи политическата си платформа за евровота"}
{"url": "https://www.faktor.bg/bg/articles/tir-pregazi-favorita-za-prezident-na-ukrayna-video", "text": "Министърът на вътрешните работи на Украйна Арсен Аваков заяви, че е необходимо да се даде правна оценка на видеото, в което ТИР прегазва кандидата за президент Володимир Зеленски. \"Това е член 346 - заплаха за държавник, обществен активист или обществена личност. Това е безобразно видео\", заяви Аваков пред УНИАН. \"Мисля, че много скоро този видеозапис ще изчезне от мрежата, защото следователят вече е призовал администрацията на мрежата да го извади“, каза Аваков. Според министъра, съдържанието на видеото, публикувано на официалния канал на щаба на кандидата за президент Петро Порошенко, показва пряко посегателство върху Зеленски. \"Това е пример за убийство\", каза Аваков. \"Мисля, че това е много неправилно ... Следователите считат, че това е пряка заплаха, която попада в обхвата на този член. По принцип, това е углавно престъпление, наказуемо със задържане, лишаване от свобода, но трябва да се даде и правна оценка на това видео и да се премахне от мрежата”, заяви Аваков. Той съобщи още, че са усилени и мерките за охрана на Владимир Зеленски. На 11 април от щаба на Зеленски обявиха, че охраната на техният кандидат може да бъде усилена след публикуването на провокационното видео в информационния канал \"Европейското бъдеще на Украйна\", който е свързан с Порошенко. От щаба на действащия президент отхвърлят обвиненията и отричат да са свързани със създаването на скандалния клип. Публикуваният видеоклип, в който ТИР прегазва Зеленски, обаче вече е на мушката на Главното следствено управление на Националната полиция. То е открило наказателно производство по чл. 346 от Наказателния кодекс на Украйна - заплаха или насилието срещу държавна или обществена личност, предаде Канал 3.", "date": "2019.04.12", "title": "Провокация: ТИР „прегази“ фаворита за президент на Украйна (видео)"}
{"url": "https://www.faktor.bg/bg/articles/chovek-na-ahmet-davutoglu-kandidat-deputat-ot-listata-na-volya", "text": "Коалиция \"ВОЛЯ-българските родолюбци\" издигна за кандидат евродепутат от квотата на народната партия \"Свобода и достойнство\" бившия зам.-министър на отбраната Орхан Исмаилов. Орхан Исмаилов е втори в листата за предстоящите евроизбори които ще се проведат на 26.05. През 2003 г., едва на 24 години, той е назначен за заместник-председател на Комисията за сигурността на информацията от квотата на ДПС. Между 2007 и 2012 г. е назначен за зам.-шеф на създадената от кабинета на Сергей Станишев Комисия по разкриване архивите на бившата Държавна сигурност. Тогава в медиите излизат разкрития, че юридическата диплома на Исмаилов е фалшива. През 2014 г. се отцепва от ДПС и се присъединява към създадената от екс-депутата от ДПС Касим Дал Народна партия “Свобода и достойнство”, която е част от Реформаторския блок. През 2014 г., в кабинета на Бойко Борисов, става зам.-предс. на Министерството на отбраната. По непотвърдена информация, консултант на дипломната работа на Исмаилов, който е завършил в град Коня, е бил Давутоглу - бившият премиер на Турция. Припомняме, че през 2016 г. Валери Симеонов се усъмни, че Исмаилов изнася информация за турското разузнаване. Присъствието на Исмаилов в листата е малко съмнително, тъй като партия \"ВОЛЯ\" е подкрепена за Евроизборите от лидера на френската националистическа   партия \"Национален сбор\" Марин Льо Пен, пише сайтът izbori.bg.", "date": "2019.04.12", "title": "Човек на Давутоглу кандидат-депутат от листата на ВОЛЯ?"}
{"url": "https://www.faktor.bg/bg/articles/vedozapis-na-sbivaneto-v-gabrovo", "text": "Непоказван досега видеозапис предствя от нов ъгъл сбиването в магазин в Габрово, което доведе до протести и безредици през последните дни. Кадрите са запечатали конфликта от началото до края му, както и ролите на всеки един от участниците. Видеото беше разпространено във Фейсбук с твърдението, че доказва невинност на ромите. Внимателен преглед на 8-минутния запис обаче оставя противоречиви впечатления, които по-скоро биха задълбочили споровете, отколкото да ги решат категорично. Напрежението по случая вчера ескалира в безредици в Габрово, които наложиха намеса на място на вицепремиера и бивш кмет на града Томислав Дончев. Стигна се дотам, че днес лично премиерът Бойко Борисов от Дубровник поиска оставката на местния шеф на полицията Борислав Бончев. \"Изключвам тези, които подклаждат случващото се в Габрово. Имам основателни претенции към шефа на полицията, на дирекцията там. За мен оставката или поемането на отговорност на този директор трябва да е факт\", коментира Борисов и допълни, че полицията е именно заради това - да не допуска подобни сблъсъци и напрежение.", "date": "2019.04.12", "title": "Изтече в интернет видео - истината за боя в Габрово, довел до протести и безредици"}
{"url": "https://www.faktor.bg/bg/articles/obshtinari-iskat-razsekretyavane-na-dokladite-na-rambol-za-skarno-izgaryane-na-rdf-otpadatsi-v-sofiya", "text": "Административният съд София-град даде ход на делото по жалбата на 15 общински съветници срещу отказа на Столичен общински съвет да допусне провеждане на местен референдум, свързан с изграждането на инсталация за горене на RDF-отпадъци на територията на града. Искаме разсекретяване на докладите на датския консултант \"Рамбол\", въз основа на които е избрана технологията \"скарно изгаряне на RDF\". Това заяви заместник-председателят на Столичния общински съвет от БСП Милка Христова, след като днес беше даден ход на делото в Административния съд София-град по жалбата на 15 общински съветници от различни политически групи в СОС. Те се обърнаха към съда, след отказа на СОС да допусне провеждане на местен референдум, свързан с изграждането на инсталация за горене на RDF-отпадъци на територията на столицата и вземането за целта на заем в размер на 67 милиона евро от Столична община, който ще бъде изплащан от \"Топлофикация София\". \"Съдът, в тричленен състав, даде ход на делото, изслуша страните и техните аргументи и доказателствени искания, обясни Милка Христова. - Делото беше отложено за 7-и юни за представяне на доказателства и за излагане на допълнителни съображения на страните. Ако съдът приеме жалбата за основателна, ще се създаде възможност да бъде проведен местен референдум с вече поставените три въпроса. Ако обаче жалбата не бъде приета за основателна, на нас, вносителите, ни остава възможността да инициираме референдум чрез събиране на подписка\". Във връзка с делото на 7-и юни, жалбоподателите настояват да им бъдат предоставени докладите на датския консултант \"Рамбол\". \"На базата на тези доклади, освен технологията - скарно изгаряне на RDF, е определено и мястото за изграждане на инсталацията - в центъра на София, зад Централна гара, начинът на транспортиране - с тежкотоварни камиони от с. Яна, както и са направени финансовите разчети и обосновки, обясни Милка Христова. - На делото стана официално ясно, че въпросната документация е била засекретена от общинската администрация и достъп до нея са имали само общинските съветници - членове на Постоянната комисия по \"Опазване на околната среда, земеделие и гори\", но само при изрично подписване на декларация за неразгласяване на информация. Този факт автоматично постави нас, жалбоподателите, в ситуация, в която сме длъжни да вземем неинформирано решение и да сме в невъзможност да преценим решенията на консултанта. При условие, че мотивите в обжалваното решение на СОС срещу нецелесъобразността на въпросите за референдума са взети на база на засекретените доклади на консултанта, на практика ние сме поставени в невъзможност да защитим целесъобразността на въпросите за референдума. При условие, че се решава въпрос, който е на стойност повече от 157 млн. евро и има пряко значение за качеството на живота на софиянци за десетки години напред, те също имат право да се произнесат при решаването му. А най-правилният начин за това е провеждането на местен референдум\". Припомняме, че 15 общински съветници от различни политически групи в СОС поискаха да бъде проведен местен референдум с три въпроса, свързани с изграждането на инсталация за горене на RDF-отпадъци на територията на ТЕЦ \"София\". Първият от тях беше - Съгласни ли сте Столична община да изразходва 157 милиона евро, от които 67 милиона евро заем за изграждане на инсталация за изгаряне на RDF/изгаряне на отпадъци? Вторият - Съгласни ли сте инсталацията за изгаряне на RDF/изгаряне на отпадъци да се построи в центъра на София, район Сердика, бул. “История Славянобългарска”, на територията на ТЕЦ \"София\"? И третият - Съгласни ли сте инсталацията за изгаряне на RDF/изгаряне на отпадъци да се построи до Завода за механично и биолгично третиране на отпадъци, в местността \"Садината\" до село Яна. Искането на 15-те общински съветници за провеждане на местен референдум не беше допуснато от управляващите в Столична община с аргументите, че въпросите са незаконосъобразни и нецелесъобразни. В резултат на този отказ, съветниците подадоха жалба до Административния съд.", "date": "2019.04.12", "title": "Общинари искат разсекретяване на докладите на \"Рамбол\" за скарно изгаряне на RDF-отпадъци в София"}
{"url": "https://www.faktor.bg/bg/articles/otkriha-obyavenoto-za-izdirvane-16-godishno-momiche-ot-sofiya", "text": "Издирваното 16-годишно момиче от София е открито. Това обявиха от пресслужбата на МВР, след като по-рано днес публикуваха информация, че Зорница Петрова е в неизвестност и са потърсили помощ тя да бъде намерена. Момичето, което е от столичния ж.к. \"Младост\", бе в неизвестност от 10 април. Засега не се съобщава къде е открита.", "date": "2019.04.12", "title": "Откриха обявеното за издирване 16-годишно момиче от София"}
{"url": "https://www.faktor.bg/bg/articles/nay-moshtnata-raketa-v-sveta-izpalni-parviya-si-polet", "text": "Най-мощната ракета, която е в употреба в момента, извърши първия си комерсиален полет, съобщава „Ройтерс“. „Фолкън Хеви“ на компанията „Спейс Екс“ излетя от същата площадка на космодрума Кейп Канаверал, от която започваха в миналото мисиите „Аполо“ на НАСА.  На борда на високата колкото 23-етажна сграда ракета беше сателитът „Арабсат 6А“, който се изстрелва от Саудитска Арабия, за да предава телевизионен и телефонен сигнал, както и интернет, в Близкия Изток, Африка и Европа. И трите основни компонента на „Фолкън Хеви“ се завърнаха успешно на Земята. Около 3 минути след отделянето от повърхността първите два ускорителя се разкачиха и кацнаха обратно. Последният изведе сателита в космоса и около 10 минути след първите два също кацна по план върху плаваща автоматична площадка на „Спейс Екс“, намираща се на около 645 км от бреговете на Флорида.  При предишната мисия през 2018 година средният ускорител пропусна площадката и се разби в Атлантическия океан. За „Спейс Екс“ на милиардера Илън Мъск беше много важно голямата ракета да се представи успешно, защото продължава борбата на компанията с алианса между „Боинг“ и „Локхийд“, както и с „Блу Ориджин“ на най-богатия човек в света Джеф Безос, за военните поръчки за космически изстрелвания, които носят милиарди долари. ВВС на САЩ избраха „Спейс Екс“ за извеждането на секретен сателит срещу 130 млн. долара през 2018 година, а през този февруари добавиха поръчка за още 3 мисии в договор на стойност 297 милиона долара. (източник: Дебета.бг)", "date": "2019.04.12", "title": "Най-мощната ракета в света изпълни успешно първия си полет"}
{"url": "https://www.faktor.bg/bg/articles/bsp-shte-obzhalva-reshenieto-na-prokuraturata-da-e-razsledva-boil-banov", "text": "Ще обжалваме решението на Спецпрокуратурата да не се образува досъдебно производство по сигнала ни за Боил Банов и следващата седмица ще представим още документи по случая. Това каза говорителят на ПГ на „БСП за България“ и водач на листата на левицата за евровота Елена Йончева по време на пресконференция, предаде „Фокус“.  „Специализираната прокуратура днес отказа да образува досъдебно производство по наш сигнал срещу министъра на културата“, посочи тя. „Аудиозаписът показва, че Боил Банов е наредил да бъдат подправени документи. Документите доказват, че това, което е наредил Банов, се е случило“, подчерта Елена Йончева.  „Очевидно е, че подготвят съдбата на „Ало, Банов съм“ да е същата, каквато бе съдбата на „Ало, Ваньо““, коментира тя. „В аферата „Ало, Ваньо“ министър-председателят нареди да бъде спряна проверка на шефа на митниците. Разследващият прокурор, който трябваше да разследва „Ало, Ваньо“, оглави антикорупционния орган“, припомни говорителят на ПГ на БСП. „Очакваме по същия начин последната афера „Апартаментгейт“ да бъде потулена и да не се потърси съдебна отговорност“, заяви Елена Йончева. Тя обяви, че следващата седмица ще представи категорични доказателства за това, че Боил Банов е наредил фалшификация на документи. „Получихме от МРРБ допълнителни документи, които доказват, че става дума за документално престъпление, за измама, за престъпление срещу финансовата система при изразходването на европейски средства“, каза още Елена Йончева.", "date": "2019.04.12", "title": "БСП ще обжалва решението на прокуратурата да не разследва Боил Банов"}
{"url": "https://www.faktor.bg/bg/articles/britanskoto-pravitelstvo-razpusna-6000-sluzhiteli-podgotvyani-za-brekzit-bez-sdelka", "text": "Британското правителство разпусна „армия“ от 6000 служители, подготвяни за сценария „Брекзит без сделка“, в рамките на програма, за която са похарчени най-малко 1,5 милиарда паунда. Опозицията обвини премиера Тереза Мей за висока цена, която е платила за настояването ѝ да не бъде изключвана опцията за излизане от ЕС без сделка.  Според някои източници сумата, похарчена за подготовката при сценария без сделка, възлиза дори на 4 милиарда паунда. Правителството взе решение да спре плановете за Брекзит без сделка вчера сутринта, след като Брюксел прие ново отлагане на Брекзит до 31 октомври. От Даунинг стрийт обявиха, че като отговорно правителство през последните две години то е трябвало да вземе мерки за минимализиране на щетите в случай на Брекзит без сделка. Изчислява се, че повече от 16 000 държавни служители са ангажирани пряко да работят за Брекзит, като 6000 са участници в програмата за „Брекзит без сделка“.  Сега тези 6000 ще се завърнат към нормалните си задължения. Хилъри Бен от Лейбъристката партия заяви, че страната е платила огромна цена за настояването на Тереза Мей сценарият без сделка да остане на масата за преговори. Както посочва Бен, това е цената за думите на премиера „Моята сделка или без сделка“, при положение че е ясно, че излизането без сделка не е в национален интерес. Ходът на правителството разгневи и брекзитърите, но по друга причина. Те са гневни от новото отлагане на Брекзит и намаляващата възможност за Брекзит без сделка.", "date": "2019.04.12", "title": "Британското правителство разпусна \"армия\" от 6000 служители, подготвяни за \"Брекзит без сделка\""}
{"url": "https://www.faktor.bg/bg/articles/profesor-na-dps-s-kremalska-propaganda", "text": "Преповтарянето на стари и фундаментални български етнокултурни представи, в чиято основа от векове седи фундаменталната българска цел за биологичното оцеляване, е може би най-важното в дискусията да евтините апартаменти. Това заяви в интервю за БНР проф. Людмил Георгиев.  Припомняме, че Людмил Георгиев направи публична кариера като доверен човек на ДПС и Доган. В продължение на много години той бе един от най-близките хора до Сараите, и не веднъж е пропагандирал идеи и защитавал позиции, които не са в унисон с проевропейската и проатлантическа ориентация на България. “Един университетски човек, имайки претенцията да бъде учен, трябва да подходи към анализа на всяка една ситуация, имайки предвид някаква фундаментална отправна точка“, допълни още той. “Илюзия е дотогава, докогато и общността, и т.нар. „елити“ не бъдат проникнати от отговорността за собствената държава, а това може да стане, при положение че България все някога изпълни завета на Левски да бъде независима, свободна и необвързана държава“, каза още Георгиев по въпроса за политическия елит с морално поведение. Според Георгиев Европейския съюз и НАТО са “чужди тела в българската цивилизационната матрица, защото не са нашата цивилизация“. Ние сме, колкото и да звучи парадоксално, субект на цивилизация чрез кирилицата, т.е. българицата и православието, но ще дойде време, ми се струва, когато тези структури ще се разпаднат и следващите политически елити най-вероятно ще търсят покровителство било в Москва, било в Евразийски съюз. Пак ще се отложи във времето невъзможността ние сами да осмислим собствената си отговорност към собствената си държава. Илюзия е да смятаме, че изборите са демократични в България, посочи още той и допълни: “Според мен аз съм дълбоко убеден в това, има някакво число между 1 млн. - 1 млн. и 300 хил., мъртви души, които чрез протоколни измами в комисиите и после в ЦИК в крайна сметка се подменят и резултатът е съвършено различен от реалния вот.", "date": "2019.04.12", "title": "Бивш активист на Доган с кремълска пропаганда: ЕС и НАТО са чужди тела в българската цивилизационна матрица"}
{"url": "https://www.faktor.bg/bg/articles/borisov-ot-dubrovnik-ochakvam-ostavkata-na-direktora-na-politsiyata-v-gabrovo", "text": "Винаги има хора, които подклаждат конфликта в Габрово. Имам претенции към директора на полицията в града. За мен оставката трябва да е факт веднага щом си дойде министърът на вътрешните работи. Полицията е трябвало да вземе мерки. Това каза министър-председателят Бойко Борисов след пленарното заседание на Осмата среща между държавните и правителствените ръководители на страните от ЦИЕ и Китай в Дубровник по повод нарастването на напрежението в Габрово. „Месеци наред е допуснато малцинствени групи да се движат свободно в града и да притесняват хората в града“, гневен е Борисов. „Подписаха се договори за пристанища, жп линии. Следващата среща ще е в Китай. Това, което стартирахме в София миналата година, присъединяването на Гърция е факт. Мозъчният тръст на инициативата 17+1 вече ще е в София\", обобщи той реаултатите от форума. \"Вече има доста повече практически неща, които следват от тази срещи. Може по модела на хърватския мост ще направим подобен от Гърция до Румъния и Сърбия, през България с жп линии. Взето е решение да стартираме изграждането на новия мост край Свищов\". \"Едно птиченце ми подсказва, че Берлинският процес догодина пак ще е в София\". Не казвам, че знам. Нашето председателство на фона на останалите, се отчита от останалите\", заяви Борисов. \"Не са важни парите, които ще се инвестират, а лихвите. Ние пари имаме да инвестираме, но е важен интересът. От три места търсим инвестиции, за да пълним с товари и да се възвърнат инвестициите\", обясни премиерът на България. „За изтребителите съм забранил да ми говорят. Аз отговарям за рамката. На президента Радев съм обещал, че ще достигнем 2% БВП, което е факт. На летците съм обещал най-добрите военни самолети, което ще издигне авиацията ни на друго ниво в НАТО. Аз съм обещал да бъде бързо, да не протакаме“, увери Борисов. „Ние искаме най-доброто и затова в сряда взехме решение да възстановим военновъздушното училище“.", "date": "2019.04.12", "title": "Борисов от Дубровник: Очаквам оставката на директора на полицията в Габрово"}
{"url": "https://www.faktor.bg/bg/articles/tsvetozar-tomov-1", "text": "Играем си с огъня. За това предупреди пред БНР социологът Цветозар Томов по повод случващото се в Габрово.  По думите му, темата се политизира и се превръща в етнически конфликт. Според него решаването на проблема с ромската престъпност не може да върви по този път. „Не смятам, че неофашизмът има бъдеще в България, но има свои представители днес и те са много близо до неговата идеология“, коментира социологът. Според него, ако мислим, че не може да се стигне до класически фашизъм, увеличаваме шансовете за това. „Усещането ми е, че се хлъзгаме по тази пътека и не се знае докъде ще стигнем“. В коментар за скандала с луксозните апартаменти на властта, закупувани на занижени цени, Томов посочи, че цялата кампания може изненадващо да затихне, след като се свършат ресурсите, благодарение на които медиите стават активни.  Според Цветозар Томов ще излязат и други лица в хода на предизборната кампания. По думите му, явлението е разпространено във всички парламентарни партии, не само при управляващите. Това обаче не трябва да е инструмент за водене на политически кампании, подчерта Томов. По думите му историята с „Апартамент гейт“ има и добри страни. Най-добрата страна е в това, че е индикатор за изострената чувствителност на хората към злоупотребите с власт. Българинът по-скоро реагира на битово равнище. Той се надява, че хората ще се научат да реагират на всяко равнище на злоупотреби с публични средства. „Нищо не ме кара да смятам, че идването на г-жа Нинова на власт ще реши проблема с корупцията в България“, посочи социологът и добави мнението си, че никой не иска да реши този проблем. „Ако някой иска да решава проблема с корупцията, той трябва да предприема съвсем различни политически действия. Например, да се замисли за това защо в страната има хиляди на законово и подзаконово равнище лицензионни и регулаторни режими, които създават корупционни практики. Трябва да ликвидираме тях, за да може да намалим корупцията. Това не обслужва никоя кампания, защото не сочи с пръст никой, не обявява някой за виновен и не дава възможност да изкараш себе си целия в бяло“. Според Цветозар Томов ще има и други тематични скандали преди изборите. Той не очаква реален дебат за европейските политики и българския интерес. Томов прогнозира, че победителят в евровота ще вземе не повече от 600 хил. гласа.", "date": "2019.04.12", "title": "Цветозар Томов: Няма индикации, че с идването на Нинова на власт ще бъде преборена корупцията"}
{"url": "https://www.faktor.bg/bg/articles/chavushoglu-frantsiya-e-poslednata-strana-koyato-mozhe-da-govori-na-turtsiya-za-genotsid", "text": "Франция е последната страна, която може да говори на Турция за геноцид и история, заяви външният министър на Турция, отхвърляйки френската декларация от тази седмица за събитията през 1915 г. между Турция и Армения, съобщава Анадолската агенция.  „Франция трябва да се съобразява със своята мрачна история в Руанда и Алжир”, върна лентата назад Мевлют Чавушоглу по време на среща на НАТО в турската провинция Анталия.  По време на борбите за независимост на френските колонии около 1.5 милиона алжирци са били убити, а стотици хиляди са били ранени, изчезнали или са принудени да напуснат домовете си. Алжир иска от Франция да признае престъпленията си от колониалната ера.", "date": "2019.04.12", "title": "Чавушоглу: Франция е последната страна, която може да говори на Турция за геноцид"}
{"url": "https://www.faktor.bg/bg/articles/mareshki-sluchkata-v-gabrovo-e-instsenirana-ot-partii-s-pozatihnal-reyting", "text": "По всичко личи, че случката в магазина в Габрово е поредна инсценировка, която партии с позатихнал рейтинг правят предизборно, за да се опитат да възбудят интереса към тях, заяви п ред журналисти в Народното събрание лидерът на \"Воля\" Веселин Марешки   Това е отчаян опит да покачат отново своя рейтинг, загубен от реалните действия в българската политика и в Европейския парламент на такива като консервативната коалиция между Ангел Джамбазки и Николай Бареков, които на практика гласуваха за това в Брюксел да съществува трети пол, четвърти, пети и шести, като по този начин да бъркат в мозъците и на нашите деца и да ги карат да се съмняват дали са момченца, момиченца или нещо друго, заяви Марешки. Кукловодите реално не са сметнали ефекта от това, че българският народ има нетърпимост към тези неща и няма да разбере, че участва в този долнопробен сценарий и абсолютно спонтанно ще излезе на протести. И се получава така, че заради 1-2% повече рейтинг на някой самозабравил се политик, ние сме готови да направим гражданска война\", коментира той. Да използваш тези настроения, да предизвикваш безредици, да използваш народа за партийните си цели е грозно и присъщо само на предатели и слаби политици, посочи лидерът на \"Воля\". От \"Воля\" се обявяваме категорично против опитите на която и да е партия да се заиграва с националната сигурност, за да спаси рейтинга си, каза Марешки. Такова предизборно заиграване според него е безотговорно и показва липса на патриотизъм.  Не мога да повярвам, че един силов вицепремиер може да падне толкова ниско, че да се оправдава в тази ситуация с кмета на Габрово, коментира Марешки. Според него това показва безсилие и липса на държавническо мислене. По думите на Марешки концепцията за интеграция на ромите, предложена от вицепремиера Красимир Каракачанов, предизвиква огнища на напрежение. Разединените патриоти не могат да въведат ред помежду си, та камо ли ред в държавата или в Европейския парламент, коментира още лидерът на \"Воля\".", "date": "2019.04.12", "title": "Марешки: Случката в Габрово е инсценирана от партии с позатихнал рейтинг"}
{"url": "https://www.faktor.bg/bg/articles/samoubiystven-atentat-v-pakistan-vze-pone-20-zhertvi-i-rani-desetki", "text": "Най-малко 20 души загинаха и 48 бяха ранени при мощната бомбена експлозия днес на открит пазар в югозападния пакистански град Куета, съобщи Франс прес, цитирана от БТА, като се позова на властите в Белуджистан - най-нестабилната провинция в страната. Сред жертвите са и две деца, уточни регионалният вътрешен министър Зия Улла Лангу. Абдур Разак, високопоставен полицейски представител, заяви, че експлозията е станала близо до квартал, населен с представители на шиитското малцинство хазарейци. Сред загиналите са най-малко осем шиити. Убит е и един войник.  Телевизионни кадри показват няколко разрушени магазина и автомобил на силите за сигурност. Според телевизия \"Гео ТВ\", цитирана от ТАСС, на пазара е избухнало самоделно взривно устройство. Пакистанските талибани поеха отговорност за нападението, осъществено според тях съвместно с екстремисти сунити от отрядите Лашкар-е-тайба, известни с многобройни атаки срещу шиитите в Пакистан. Лашкар-е-тайба обаче не поеха директно отговорност за днешния атентат. Хазарейците шиити са близо половин милион в Куета - град с население от общо 2,3 милиона души, отбелязва Франс прес.", "date": "2019.04.12", "title": "Бомбен атентат в Пакистан взе поне 20 жертви и рани десетки"}
{"url": "https://www.faktor.bg/bg/articles/za-parvi-pat-ot-3-veka-otvoriha-svetite-stapala-po-koito-e-preminal-hristos", "text": "Светите стъпала, по които според преданието е преминал Исус Христос преди да се яви пред римския управител на Юдея Пилат Понтийски, бяха отново открити за поклонниците в Рим, предаде Франс прес. Множество вярващи побързаха да изкачат мраморната стълба, пълзейки на колене, както са го правили милиони поклонници преди тях през вековете. Светите стъпала са 28 на брой. Те са били пренесени от Йерусалим в Рим по времето на император Константин според легенда, която никога не е била потвърдена. През 1723 година мраморната стълба е била покрита с дървен материал, за да не бъде повредена от многобройните вярващи, преминаващи по нея. Дървената защита за кратко е била премахната през 1950 година, за да бъдат почистени стъпалата, след което е била положена обратно. Сега, след близо три века, реставраторите отново временно разкриха за публиката мраморната светиня. Според легендата на единадесетото стъпало е покапала кръвта на Христос. Стълбата толкова се е износила през вековете, че на места стъпалата били вдлъбнати с 15 сантиметра от пълзенето на вярващите. Това наложило те да бъдат покрити. Сега, когато реставраторите за пореден път премахнаха дървеното покритие, те се натъкнаха на хиляди бележки и монети, оставени от поклонниците, както и на два кръста. Те са били инкрустирани на горните стъпала и са отбелязали мястото, на което е стоял Христос, когато са го изправили пред неговите римски съдници. Никой все още не знае дали Светите стъпала, които са били пренесени в Рим, наистина са били същите като тези в Ерусалим отпреди две хилядолетия. Но с напредването на науката вярващите се надяват този факт да бъде установен. Светата стълба ще бъде отворена за публиката два месеца, преди да бъдат отново покрита.", "date": "2019.04.12", "title": "За първи път от 3 века: Отвориха Светите стъпала, по които е минал Спасителя"}
{"url": "https://www.faktor.bg/bg/articles/google-apple-i-amazon-plashtat-na-sluzhiteli-da-slushat-razgovorite-ni", "text": "Google, Apple и Amazon са три от водещите технологични компании в света. Един от най-новите им продукти е т.нар. гласов или \"умен\" асистент. Статия на Bloomberg разкрива, че служители на технологичните компании не само имат достъп до записите, направени от тези устройства, но и ги преслушват. Така дори най-конфиденциалните ви лични разговори, които провеждате в своя дом, могат да се окажат проследявани, ако не сте достатъчно внимателни и говорите пред активиран гласов асистент. Официално и трите компании признават, че звуковите записи се преслушват от хора, но с обяснението, че целта е да се подобри разпознаването на речта и повиши качеството на услугата. Но в същото време се оказва, че мнозинството от клиентите не знаят, че могат да са подслушвани. Bloomberg съобщава, че е разговарял със седем души, които са преглеждали аудио файловете, направени от \"умния\" асистент Amazon Echo и услугата Alexa. Рецензенти обикновено транскрибират и анотират записите, за да помогнат за подобряване на системите за разпознаване на реч на Amazon.", "date": "2019.04.12", "title": "Google, Apple и Amazon плащат на служители да слушат разговорите ни"}
{"url": "https://www.faktor.bg/bg/articles/obshtestvo/ulitsata/noshtni-sblasatsi-v-gabrovo-ima-arestuvani-i-raneni", "text": "Напрежението в Габрово отново ескалира. Стигна се до сблъсъци между жандармерия и протестиращи, след които имаше и ранени. Сред пострадалите са и двама журналисти, отразявали събитието. Жителите на Габрово за втора вечер излязоха на протест срещу агресията, след като трима роми пребиха продавач в магазин. Протестът се отправи към квартал, където са част от ромските къщи. Там протестиращите бяха посрещнати от кордон жандармеристи и в опит да го преминат се стигна до сблъсък. Недоволни граждани започнаха да хвърлят камъни, бутилки и бомбички срещу органите на реда. Пострадалите журналисти са попаднали между протестиращите и служителите на реда по време на сблъсъка. Били са ударени с полицейска палка. Състоянието им е стабилно. Няколко души бяха арестувани. Ситуацията в Габрово беше успокоена. Припомняме, че вчера в Габрово пристигна и вицепремиерът Томислав Дончева, за да потуши напрежението. С появяването си обаче бившият кмет на Габрово беше освиркан от част от протестиращите.", "date": "2019.04.12", "title": "Нощни сблъсъци в Габрово, има арестувани и ранени"}
{"url": "https://www.faktor.bg/bg/articles/obshtestvo/zakon-i-red/otkriha-nova-pratka-kokain-v-moreto-kray-varna", "text": "Пакет с кокаин беше намерен в морето пред хотел „Марина\" в комплекса „Слънчев ден\" край Варна. Дрогата, увита в спасителна жилетка, е забелязана от служител в комплекса.  По непотвърдена информация пакетът тежи около 20 килограма. Припомняме, че във вторник 6 подобни сака изплуваха в морето край Шабла, а миналата седмица 100 килограма бяха намерени край Констанца.", "date": "2019.04.12", "title": "Откриха нова \"пратка\" с кокаин в морето край Варна"}
{"url": "https://www.faktor.bg/bg/articles/bashtata-na-nahapanite-ot-rotvayleri-detsa-iskali-sa-da-gi-ubiyat", "text": "Валери Илиев, чийто три деца бяха нахапани от ротвайлери в село Женезница, е категоричен, че кучетата са искали да ги убият. „Основните рани на най-големия ми син, който си е вкъщи, са по краката. Има голямо охлузване на гърба“, продължи зловещия си разказ той. „Средният ми син Мануел, който е най-сериозно пострадал е в шок. Още не може да разговаря. Той е полуконтактен. Раните му са големи и тежки. Това не са кучета, които само са хапали. Те са атакували, за да убият. Има рани по гръдния кош, рани на главата от по 8-10 см.“, разказа бащата. „Виктор, най-малкият, има основно рани по краката. Има множество рани. Той става движи се. Стабилен е и се надяваме до няколко дни да го изпишат“, сподели родителят на децата. „Ситуацията е абсолютно неприемлива. Държава, която е в ЕС и би трябвало да е цивилизована, такова явно неспазване на законите е абсолютно неприемливо. Това са проблеми, които касаят всеки един от нас. В закона е изписано домашни любимци, но това са машини за убиване. За тези породи трябва да има специален статут“, смята Илиев. „Бях в града с приятел, когато дъщеря ми се обади шокирана и ми съобщи. Вуйчото на съпругата ми е реагирал бързо и адекватно и ги е завел в „Пирогов“. Аз бях потресен, когато видях децата си“, призна той. „Децата ми много добре знаят, че кучетата могат да са опасни. Дядо им е казал да не обръщат внимание на кучетата, а да се приберат. Кучетата са ги следвали известно време. Средният ми син е по-чувствителен и вероятно са усетили страха му. Кучетата са се появили от гората. Ние също имаме куче в Англия. Никога не съм виждал ротвайлери в Англия. Всички животни са с каишка и с чип, под контрол“, коментира бащата. \"Аз съм роден в Габрово. Живеем в Трявна. Със съпругата ми винаги сме мечтали да имаме пълна къща с деца. Децата са дар от Бога. Не е нужно да си богат, за да имаш щастие. Нужно е да ги обичаш, да им осигуриш дом и образование. Имаме шест деца\", сподели Илиев. \"Докато навърша 40 години бях убеден, че България може да се оправи, че трябва да останем тук, за да дадем енергия на страната си. Аз бях управител на верига магазини. Решихме да имаме фермичка, купихме си две кравички, докато не дойдоха властите и ни казаха, че не можем да гледаме така. Пет години се борих. Обичам държавата и хората, но много трудно мога да видя бъдеще за децата ми тук.", "date": "2019.04.12", "title": "Бащата на нахапаните от ротвайлери деца: Нападнали са ги, за да ги убият"}
{"url": "https://www.faktor.bg/bg/articles/obshtestvo/ulitsata/kuche-nahapa-12-godishno-momche-v-kardzhaliysko", "text": "12-годишно момче било нахапано от куче в село Бенковски, община Кирково. Инцидентът е станал вчера малко преди 17 часа, съобщават от пресцентъра на МВР - Кърджали. По първоначални данни инцидентът станал на спортна площадка, в близост до двора на училището. Животното захапало момчето по крака.  Незабавно му е била оказана първа помощ, след което е бил изпратен за консултация с хирург в Златоград. В РУ-Кирково е започната проверка. Издирва собственикът на четириногото. Случаят е докладван на прокурор, уведомено е и ръководството на  община Кирково. Работата по случая продължава.", "date": "2019.04.12", "title": "Куче нахапа 12-годишно момче в Кърджалийско"}
{"url": "https://www.faktor.bg/bg/articles/prokuraturata-otkaza-da-se-zanimava-s-razsledvaniyata-na-yoncheva-sreshtu-boil-banov", "text": "На 11.04.2019 г. Специализираната прокуратура е отказала да образува досъдебно производство по сигнали срещу министъра на културата Боил Банов поради липса на данни за извършено престъпление. Това съобщиха от пресцентъра на проокуратура. Преписи от постановлението са изпратени на лицата, подали сигналите - Политическа партия „Българска социалистическа партия“, представлявана от Председателя на Националния съвет Корнелия Нинова, на народния представител Елена Йончева и на Григор Здравков. Припомняме, че БСП сигнализира прокуратурата за корупция в строителството и злоупотреба с държавни средства от Боил Банов в качеството му на зам.-министър на културата през 2016 г. Елена Йончева представи запис от разговори на Банов, в които той съдейства за опрощаването на поне 700 хиляди лева неустойка на фирмата - строител на втори и трети етап на античния културен комплекс \"Сердика\" - Ларгото. Ден преди социалистите да представят \"разследването\" на обвинената в пране на пари от КТБ Йончева, бяха убедени, че имат уникални материали срещу министър. Оказа се обаче, че те не са били достатъчно сериозни, за да накарат прокуратурата да се занимава със случая.", "date": "2019.04.12", "title": "Прокуратурата отказа да се занимава с \"разследванията\" на Елена Йончева срещу Боил Банов"}
{"url": "https://www.faktor.bg/bg/articles/nsi-naselenieto-na-balgariya-namalyava-s-50-000-dushi-godishno", "text": "Населението на България намалява с 49 995 души на година и е малко под 7 млн. Това обяви председателят на Националния статистически институт Сергей Цветарски по време на представяне на данните за населението и демографските процеси през 2018 г. Очаква се през 2021 г. да се направи цялостно преброяване на населението и жилищния фонд на България. Тогава ще санеобходими около 20 хиляди преброители. Ще се използва и електронна система за преброяване. Целта е да се осигури актуална и достоверна статистическа информация в три основни направления - брой на населението и жилищния фонд; структура на населението по пол, възраст, образование, икономическа активност и други демографски и етнокултурни признаци; характеристики на жилищния фонд в страната.", "date": "2019.04.12", "title": "НСИ: Населението на България намалява с 50 хил. души годишно"}
{"url": "https://www.faktor.bg/bg/articles/obshtestvo/zakon-i-red/razkriha-tseh-za-falshivi-dokumenti-v-shumen", "text": "Разкрит е незаконен цех за изготвяне на фалшиви документи за самоличност, съобщиха от МВР.  Криминалисти и служители от \"Икономическа полиция“ предприели множество оперативни действия след получен преди време сигнал. Те дали резултат на 10 април вечерта. Малко след 19.00 часа в сряда на бензиностанция в Шумен била извършена полицейска операция. 33-годишен местен жител бил проверен, след като стоял дълго време в автомобила си. Униформените забелязали добре опакована конзолна игра. При направена щателна проверка било установено, че между платките на играта има четири неистински български документи за самоличност - две лични карти и два международни паспорта, изработени с изключително прецизно качество. При извършения първоначален оглед документите, по последен образец били трудно различими от истински. Последвало претърсване в имоти в Шумен и село край града, ползвани от 33-годишния шуменец. Намерени били множество документи за самоличност – български и чужди, заготовки за документи за самоличност в различна степен на завършеност. В помещение от апартамента обособено като \"паспортно бюро“ е открита техника за предпечат, печат и производство на неистински документи за самоличност. Намерени са над 100 бели на цвят пластики, подготвени за производство на лични карти и свидетелства за управление на моторни превозни средства, матрица, бои, мастила. Иззети са три компютърни конфигурации, шест принтера, гравираща машина, иглен плотер, ламинатор, инструменти за фина техника, термоламиниращи фолиа с релефни мотиви и кинеографски елементи.  Криминалисти установили, че производството в цеха за изработка на лични документи е със затворен цикъл. Фалшивите лични карти и паспорти били изработвани от 33-годишния шуменец. Ползвал е материали, част от тях продаващи се легално, разполагал е с необходимия софтуер за изцяло завършен цикъл на производство за трите вида документи за самоличност. В имот в шуменско село освен принтери и техника за печат са намерени около 2,5 кг суха зелена тревна маса, която при направения полеви нарко тест реагирала на марихуана. В.П. от Шумен бил задържан за срок до 24 часа в полицейското управление в града. Работата по образуваното досъдебно производство за извършено престъпление продължава под ръководството на прокурор от Районната прокуратура в града. С постановление на прокурор на В.П. е наложена мярка \"Задържане под стража“ за срок до 72 часа.", "date": "2019.04.12", "title": "Разкриха цех за фалшиви документи в Шумен"}
{"url": "https://www.faktor.bg/bg/articles/naselenieto-na-balgariya-e-7-miliona-i-39-dushi", "text": "В края на 2018 г. населението на България е 7 милиона и 39 души. Това показва годишното демографско изследване на Националната статистика. В сравнение с предходната 2017-та сме намалели с 50 000 души. А тенденцията на демографските процеси сочи, че в момента българите вече сме под 7 милиона. Според демографското изследване жените продължават да са повече от мъжете. На 1000 мъже се падат 1061 жени. Населението ни продължава да застарява - хората над 65 години са 21% от населението и продължават да се увеличават. Най-висок е делът на възрастните хора във Видин и Габрово, най-нисък в София и Варна. Вследствие на това се повишава и средната възраст на българина - тя вече е 43,8 години. В градовете живее 73,7 % от населението, в селата - 26,3 на сто. Населените места без население са 164. Най-много те са в Габрово и Велико Търново. Най-много българи, над милион и 320 000 души живеят в София-град, най-малката област е Видин - с 84 000 души. От 1990 г. насам коефициентът на естествения прираст у нас е отрицателен и в момента е минус 6,5 на 1000. За сравнение в ЕС е минус 0,4. Раждаемостта у нас продължава да спада. Намалява броят на родените деца през 2018-та. Те са малко над 62 000, а това е с 2,7 на сто по-малко от предходната година. Най-висока остава раждаемостта в Сливен, а също в София и Ямбол. Най-ниска - в Смолян, Габрово и Видин. Продължава да расте броят на извънбрачните раждания и те вече са 58,6 % от всички. Въпреки че нивото на смъртност у нас продължава да е най-високото в ЕС, все пак броят на починалите намалява. Добър факт е, че намалява детската смъртност и достига на най-ниското си ниво от 5,8 на 1000. За съжаление средната продължителност на живота вместо да се увеличава остава същата и е 74,8 години. И за финал нещо по-оптимистично - през 2018-та са регистрирани с 368 брака повече, отколкото през предходната година.", "date": "2019.04.12", "title": "Населението на България е 7 милиона и 39 души"}
{"url": "https://www.faktor.bg/bg/articles/firmata-izpalnitel-poiska-da-udalzhi-remonta-na-graf-ignatiev-sas-115-dni", "text": "Планираната дата за завършване на ремонта на ул.\"Граф Игнатиев\" е 20 май, пише на информационата табела на площад \"Славейков\". В момента обаче тепърва започва полагане на настилката на площада в зоната пред Френския културен институт. \"Беше готова, но не я харесаха и сега отново я нареждаме. В понеделник отваряме тази улица\", сочи към ул. \"Дякон Игнатий\" работник на фирмата изпълнител \"Джи Пи груп\", съобщава \"Дневник\".  Днес се разчиства и мястото на премахнатата черна каменна стена на площад \"Гарибалди\". Кметът Йорданка Фандъкова препоръча да не се слага нищо на нейно място. Предстои и изработването на новите ограничители и монтирането им край трамвайното трасе по \"Граф Игнатиев\" . Експертен съвет начело с главния архитект на София Здравко Здравков избра те да са чугунени колчета, високи 60 см, тип боларда. Общо 300 дни е договорената продължителност на работата, считано от 8 май м.г., според договора между Столична община и фирмата изпълнител. Но строителите са поискали да им се признаят \"дъждовни дни\", в които не са можели да работят. \"Над 115 дни поискаха, но надзорникът на ремонта изиска да се удостовери с документ от Института по метеорология колко дни в този период са били наистина дъждовни. На тази база им се признаха 86 дни и с толкова дни могат да удължат работата си. Ако има още дъждове, не е ясно с колко още ще се отложи крайната дата. Затова не можем да кажем точно кога е тя\", обясниха от пресцентъра на Столична община. Приблизителната сметка по календара показва, че финалът на реконструкцията на Зона 2 на централната градска част трябва да е на 28 май.", "date": "2019.04.12", "title": "Фирмата изпълнител иска да се удължи със 115 дни ремонтът на ул. \"Граф Игнатиев\""}
{"url": "https://www.faktor.bg/bg/articles/zadarzhaha-priblizhen-na-dzhulian-asandzh", "text": "Министерството на вътрешните работи на Еквадор съобщи, че е задържало заподозрян, за когото се смята, че е приближен на Джулиан Асандж. Това става часове, след като основателят на \"Уикилийкс\" беше арестуван в еквадорското посолство в Лондон. Заподозреният е арестуван на летището в Кито при опит да се качи на самолет за Япония. Еквадорският вътрешен министър съобщи, че мъжът е разследван за конспирация срещу правителството на страната. Самоличността му не беше разкрита, но според правителствени източници той е шведски програмист и ключова фигура в \"Уикилийкс\".   Междувременно около стотина души се събраха пред сградата на външното министерство в Кито, за да протестират срещу ареста на Асандж. „Един човек, който посвети живота си на истината, който пожертва себе си и семейството си, за да разкрие истината пред света. Той е гордост за Еквадор\", каза един от протестиращите Мишел Мореано.  Протест срещу родения в Австралия основател на \"Уикилийкс\" имаше и в Сидни. За някои Асандж е герой, който разкрива корумпирани политици и защитава свободното слово. За други той е опасна фигура, която е подкопала сигурността на Съединените щати и има прекалено тесни връзки с Русия.", "date": "2019.04.12", "title": "Задържаха приближен на Джулиан Асандж"}
{"url": "https://www.faktor.bg/bg/articles/novini/svyat/pomoshtnikat-na-bivshiya-direktor-na-fsb-otkrit-martav-v-parlamenta-sedmitsa-sled-smartta-na-shefa-si", "text": "Сергей Шамарин, помощник на депутата от държавната дума и бивш директор на Федералната служба за сигурност, наследница на КГБ, Николай Ковальов  беше открит мъртъв в кабинета си, съобщава РИА Новости. Станнен е фактът, че самият Ковальов почина само седмица по-рано, на 5 април. Причината за смъртта на Шамарин не е установена. Генерал Николай Ковальов е директор на Федералната служба за сигурност от 1996 година до 1998 година. В парламента той е оглавявал Комисита за борба с корупцията и за контрол на доходите.  За него се твърди, че е събирал досие за президента Владимир Путин. Ковальов е бил депутат пет поредни мандата.", "date": "2019.04.12", "title": "Помощникът на бившия директор на ФСБ открит мъртъв в парламента седмица след смъртта на шефа си"}
{"url": "https://www.faktor.bg/bg/articles/tsvetan-tsvetanov-pp-gerb-parva-registrira-listata-si-s-kandidati-za-chlenove-na-ep-v-tsik", "text": "ПП ГЕРБ първа регистрира листата си с кандидати за членове на Европейския парламент в ЦИК. Днес с административния секретар на ГЕРБ Цветомир Паунов внесохме в ЦИК всички необходими документи за регистрацията на кандидатите на ГЕРБ за евродепутати. Това е написал зам.-председателят на ПП ГЕРБ Цветан Цветанов в профила си в социалната мрежа \"Фейсбук\". \"ПП ГЕРБ бе и първата политическа сила, която подаде документите си за регистрация в ЦИК, а на 7 април бе публикувано и решението, с което Комисията официално обяви, че приема без забележка документите на партията и с това процесът по регистрация бе завършен\", пише Цветанов. \"Както и досега - ПП ГЕРБ е с няколко крачки пред политическите си опоненти и регистрацията ни преди всички останали е само едно от доказателствата. Изборът на кандидатите, изработването на платформата, определянето на основните послания и мобилизацията на структурите по места са процеси в ГЕРБ, които водят началото си още от края на миналата година. Вярвам, че ще успеем да запазим доброто темпо и на 26 май отново ще сме първи\", заявява още Цветан Цветанов.", "date": "2019.04.12", "title": "Цветан Цветанов: ПП ГЕРБ първа регистрира листата си с кандидати за членове на ЕП в ЦИК"}
{"url": "https://www.faktor.bg/bg/articles/novini/svyat/mvf-otlaganeto-na-brekzit-izbyagva-edin-uzhasen-rezultat", "text": "Отлагането на Брекзит избягва един \"ужасен резултат\", каза директорът на Международния валутен фонд (МВФ) Кристин Лагард, пише Евронюз. Според Лагард, излизане на Великобритания от Европейския съюз без сделка за условията на раздяла, ще нанесе удар по и без това забавящата се глобална икономика. На пресконференция преди срещата на МВФ и Световната банка, Кристин Лагард каза, че отлагането очевидно не решава проблема. \"Все пак отсрочката предотвратява твърд Брекзит на 12 април и дава възможност на индустриалците и работниците да се подготвят по-добре за всякакъв вариант\", поясни тя. Според експерти, засега от неяснотата около Брекзит е засегната предимно британската икономика. Инвестициите страдат и дългосрочните прогнози за икономическата продуктивност са неясни, казва управителят на Банк ъф Инглад Марк Карни. \"Бизнесът се въздържа от инвестиции във Великобритания още от референдума за Брекзит\", акцентира Карни.", "date": "2019.04.12", "title": "МВФ: Отлагането на Брекзит избягва един ужасен резултат"}
{"url": "https://www.faktor.bg/bg/articles/novini/balgariya/vmro-flirtat-s-romite-kato-glasopodavateli-tryabva-da-spre", "text": "От ВМРО внасят законови промени, които дописват списъка на административните наказания с полагане на безвъзмезден труд в полза на обществото и задържане в полицейския арест. Вносителите се аргументират, че сега предвидените административни наказания са най-вече глоби, които в масовия случай не се плащат. Според вносителите несъбираемостта на паричната санкция създава усещане в обществото, че държавата абдикира и не наказва нарушителите. Предложението е задържаните нарушители да престояват в ареста за 25 денонощия, но това няма да се смята за осъждане и няма да се вписва в бюрата за съдимост. \"Това обществено напрежение е функция на неглижиране на тематиката години наред. Флиртът с циганите като гласоподаватели трябва да спре\", коментира зам.-председателят на ПГ на ОП Искрен Веселинов.", "date": "2019.04.12", "title": "ВМРО: Флиртът с ромите като гласоподаватели трябва да спре"}
{"url": "https://www.faktor.bg/bg/articles/erdogan-shte-tarsim-vinata-za-izbornite-rezultati-parvo-v-sebe-si", "text": "Турският президент Реджеп Тайип Ердоган отправи остри критики към партийните организации в общините, където неговата Партия на справедливостта и развитието (ПСР) загуби местните избори на 31 март, и предупреди за предстоящи стъпки в този контекст, съобщава информационният сайт Хаберлер, цитиран от БТА.  Ердоган е заявил това на заседание на централния изпълнителен комитет на партията, проведено в сряда вечерта. На заседанието са били обсъдени местните избори на 31 март и е било заключено, че като цяло ПСР се е представила успешно. Същевременно обаче е била откроена необходимостта от внимателен анализ на резултатите в общините в големите градове, където партията на Ердоган се е провалила, посочва още Хаберлер. Ердоган е предупредил, че вината за загубата в тези общини не бива да се стоварва на хората, което по думите му е пример за \"неспособност и нехайство\". \"Какво послание ни изпрати народът на тези избори? Трябва много добре да анализираме това. Тези анализи ще определят стъпките, които ще направим в предстоящия период\", каза той.", "date": "2019.04.12", "title": "Ердоган: Ще търсим вината за изборните резултати първо в себе си"}
{"url": "https://www.faktor.bg/bg/articles/novini/svyat/obvinyaem-za-ubiystvoto-na-zhurnalista-yan-kutsiak-prizna-vinata-si", "text": "Обвиняем за убийството на словашкия журналист Ян Куциак е признал, че го е застрелял. Това съобщи БТА, цитирайки полицейски източници. Сайтът \"Актуалити\", за който журналистът правеше репортажи за случаи на измами с участието на бизнесмени с политически връзки, се позовава на източник от местната полиция, който потвърждава информацията. До момента никой от кабинета на наблюдаващия прокурор по делото не е коментирал изнесената от медиите информация. Мирослав М. е един от петимата души, които в момента се намират под стража и които са обвинени за убийствата на Ян Куциак и неговата приятелка. Първоначално полицията предполагаше, че той е действал като шофьор на стрелеца. Убийството им предизвика протести, довели до оставката на премиера на страната Роберт Фицо.", "date": "2019.04.12", "title": "Обвиняем за убийството на журналиста Ян Куциак призна вината си"}
{"url": "https://www.faktor.bg/bg/articles/novini/balgariya/boyko-borisov-partnyorstvoto-mezhdu-es-i-kitay-e-faktor-za-mira-i-ustoychivoto-razvitie", "text": "„За всички нас, които принадлежим към голямото европейско семейство на страни-членки или такива, които вървят по пътя към ЕС, е от особено значение задълбочаването на всеобхватното стратегическо партньорство между ЕС и Китай като фактор на мира, просперитета и устойчивото развитие“. Това заяви министър-председателят Бойко Борисов в речта си по време на пленарното заседание на Осмата среща между държавните и правителствените ръководители на страните от ЦИЕ и Китай в Дубровник, съобщиха от пресцентъра на Министерски съвет.  Пред участниците в Срещата на върха българският премиер Борисов отбеляза ползотворната роля и резултатите от форума „16+1“ миналата година, който беше домакинстван от България. „На срещата беше потвърдено и общото ни разбиране, че „16+1“ може да се развива успешно само като допълнение към стратегическото партньорство ЕС-Китай, спазвайки принципите на откритост, реципрочност, равно третиране и върховенство на закона“, заяви министър-председателят Бойко Борисов и отбеляза като важен резултат решението, взето в София, за създаването на Глобалния център за партньорство. Българският премиер посочи и други резултати в практическото сътрудничество между България и Китай - изпълнението на споразумението на стойност 1,5 млрд. евро между банките за развитие, участието на китайски компании в търгове за инфраструктурни и транспортни проекти, предстоящото откриване на изнесени визови центрове в 15 китайски града. В изказването си по време на пленарното заседание премиерът Бойко Борисов информира, че по време на Срещата на местните лидери на „16+1“ в София развитие получиха демонстрационната база и павилионът за електронна търговия на селскостопански продукти в Пловдив. Министър-председателят посочи още, че в София и други градове вече се движат доставени от Китай дизелови и електрически автобуси, които се приемат добре у нас.  Пред участниците във форума българският премиер Борисов обърна внимание и на въпроса за ограничения обхват на изнасяните стоки за Китай. „Разчитаме на подкрепата на китайското правителство за набелязване на конкретни мерки за разширяване и улесняване достъпа до китайския пазар, както и за ускоряване на процедурите за разрешения за внос“, заяви министър-председателят. По думите на Борисов китайските инвестиции следва да са в унисон с правилата на ЕС и без държавни гаранции, чрез концесии, модернизиране на съществуващи производства, участие в индустриални и логистични паркове, смесени проектни компании. „Придаваме голямо значение на свързаността на региона в инфраструктурата, енергетиката, дигиталната сфера, туризма, където Китай може да намери своето място и значимо присъствие“, отбеляза премиерът Борисов. В тази връзка българският министър-председател посочи за пример инициативата „Един пояс, един път“ и изрази надежда, че тя ще продължи да се развива съобразно Стратегията на ЕС за свързаност между Европа и Азия, Транс-европейската транспортна мрежа и Платформата за свързаност ЕС-Китай. Като крайна цел на инициативата премиерът Бойко Борисов каза, че очаква и реализирането на конкретни проекти и на българска територия. В края на речта си пред участниците в Осмата среща на държавните и правителствените ръководите на страните от ЦИЕ и Китай премиерът Бойко Борисов заяви, че се надява на увеличаване на пътуванията на китайски туристи в България и страните от региона и за засилване на обмена в образованието, културата, науката и технологиите, иновациите и електронната търговия.", "date": "2019.04.12", "title": "Бойко Борисов: Партньорството между ЕС и Китай е фактор за мира и устойчивото развитие"}
{"url": "https://www.faktor.bg/bg/articles/novini/svyat/turtsiya-veche-sabira-globi-ot-chuzhdentsite-na-granichnite-punktove", "text": "Турция вече събира наложените в страната глоби и санкции на чуждестранни граждани, съобщават от МВнР.  По информация на генералното консулство на България в Одрин от 11 април 2019 г. на граничните контролно-пропускателни пунктове на Турция е въведена система за събиране на наложените на чужди граждани глоби и други санкции по време на престоя им на територията на Турция, чието заплащане не е било извършено на друго място. Става въпрос за глоби при нарушения на правилата за движение по пътищата и незаплатени тол такси при използване на автомагистралите в Турция. Заплащането става на митническите пунктове на ГКПП при излизане от страната, като информацията за всички наложени парични глоби и други санкции на лицето излиза на служебния компютър на митническия служител. В случай че има неплатени такива, се издава предписание да бъде извършено незабавно плащане на гише на митницата, включително с кредитни и дебитни карти. В случай че в системата на МВР на Турция има постъпили данни за неплатени стари глоби, те също ще бъдат изискани. Пътните полицаи вече проверяват и за неплатени глоби При невъзможност за заплащане на място се предвижда задържане на превозното средство на паркинг на митницата на ГКПП до заплащане на паричната санкция. Във връзка с въведената нова система за незабавно плащане на наложените глоби е препоръчително българските граждани стриктно да спазват правилата за движение по пътищата и други разпоредби на територията на Турция.", "date": "2019.04.12", "title": "Турция вече събира глоби от чужденците на граничните пунктове"}
{"url": "https://www.faktor.bg/bg/articles/novini/svyat/belarus-zaplashi-da-spre-tranzita-na-ruski-neft-v-minsk-se-opasyavat-ot-ruska-aneksiya", "text": "\"Беларус ще ограничи или изцяло ще прекрати транзита на руския нефт към Европа, заради необходимостта от капитален ремонт на няколко участъка на нефтопровода, който ще стане на 55 години\", съобщи вицепремиерът Игор Петришенко след съвещание при президента Александър Лукашенко, съобщава БелТА. По думите му, експертите отдавна настояват за това, но политическо решение е отлагало ремонта, за да \"не подвеждаме партньорите\".  Радио \"Свобода\" коментира, че заплахата да бъде спрян траназита на руски нефт идва на фона на изостряне на отношенията между Москва и Минск, а президентът Лукашенко сравни действията на Русия, която затвори пазарите си за редица стоки от Беларус, с въвеждането на санкции. \"Толкова изнагляха, че започнаха да ни извиват ръцете\", коментирал той. Зтова Лукашенко заповядал да започне незабавно ремонт и призовал \"да не се вземат предвид интересите на руската страна\". В Минск дори се заговори за заплаха от анексия от страна на Путин.  В открито писмо до президента Александър Лукашенко философът Владимир Мацкевич заяви, че Беларус губи суверенитета си и \"скоро ще падне под управлението на групировката в Кремъл\".", "date": "2019.04.12", "title": "Беларус заплаши да спре транзита на руски нефт, в Минск се опасяват от руска анексия"}
{"url": "https://www.faktor.bg/bg/articles/saprugata-na-tomislav-donchev", "text": "Съпругата на Томислав Дончев Светлана Дончева коментира във Фейбука си протестите и сблъсъците в Габрово, до които се стигна, след като магазинер беше пребит от трима роми.  \"Габровци искат да видят града си чист от придошлите цигани. Те недоволстват от тяхното присъствие, начин на поведение, навици и култура. Не разбират как циганите буквално нахлуха в града през последните няколко години. Те искат да видят решителни мерки от страна на властта по отношение на контрола върху тази група, която не желае да се впише в установените порядки на града. Искат спокойно да се грижат за децата си, без да бъдат притеснявани от тумби мургави младежи, които са решили да пият бира по детските площадки. Искат да почиват на спокойствие в домовете си, без да чуват чалга с децибели до небето. Искат да влизат спокойни в магазините на града и да не бъдат нападани от пияни или дрогирани цигани. Искат справедливост, искат ред, искат достоен живот! Заслужават го! Заслужават и много повече! Защото Габрово е от градовете-перли на България. Тук, модерният градски живот е прекрасно съчетан с уюта, красотата и топлината на малкия град. Място - мечта за всеки, който жадува да избяга от убийственото забързано ежедневие на столицата и другите големи градове. Място - мечта за всяко семейство, което иска децата му да дишат чист въздух, а планината е на крачка разстояние. Габрово е град на предприемчиви и трудолюбиви българи. Нека остане такъв!', гласи съобщението на Светлана Дончев в социалната мрежа.", "date": "2019.04.12", "title": "Съпругата на Томислав Дончев: Габровци искат да видят града си чист от придошлите цигани"}
{"url": "https://www.faktor.bg/bg/articles/novini/balgariya/balgarski-pisatel-da-ne-pravim-vnusheniya-che-krim-e-okupiran", "text": "Писателят Светослав Нахум, член на българския ПЕН клуб е изпратил писмо до останалите членове на организацията, в което призовава българските интелектуалци и българските политици, които ще участват в евроизорите да изразят солидарност с украинския народ, да се обявят за деокупация на Крим от руските войски и възстановяване на украинския суверенитет, както и съпричастност с трагедията на режисьора Олег Сенцов и останалите украински политически затворници. Нахум, който е автор на сборника разкази \"Бягство от Крим\", съобщи, че мненията на членовете на ПЕН клуба рязко са се разделили.  Той съобщи, че председателят на клуба Здравка Евтимова е поискала провеждане на общо събрание, като предварително трябвало да се проведе \"консултация с дипломати от МВнР\". По думите му, почетният председател Бойко Ламбовски в отговора си поставил в кавички думата \"окупация\" на Крим и заявил, че не е съгласен с \"внушения, които предварително политически и идеологичесни стигматизират Русия\". \"ГУЛАГ и концлагерът в Белене внушиния ли са?\", попита Нахум пред телевизия \"Европа\". Той е оттеглил призива си и изрази съмнение, че темата изобщо ще бъде обсъждана. Припомняме, че ПЕН клуб е международна неправителствена организация, която обединява професионалните писатели и журналисти, работещи в различни литературни жанрове.  Сред основните и цели е да се бори за свободата на изразяване, както и да действа като силен глас от името на репресираните писатели, хвърлени в затвора и понякога убивани заради техните възгледи. Организацията ПЕН-клуб е най-старата организация за защита на човешките права и най-старата международна литературна организация.", "date": "2019.04.12", "title": "Вместо подкрепа: Български писател обяви за \"внушение\" окупацията на Крим"}
{"url": "https://www.faktor.bg/bg/articles/asim-ademov-i-anton-todorov-vrachiha-chlenskite-karti-na-nad-30-novoprieti-chlenove-na-gerb-v-pernik", "text": "Над 30 новоприети членове на ГЕРБ - Перник получиха своите членски карти от евродепутата от групата на ГЕРБ /ЕНП Асим Адемов и политолога Антон Тодоров. Това съобщиха от пресцентъра на ПП ГЕРБ. Двамата взеха участие в дискусионен форум на тема \"Европа ни чува. Фалшивите новини и как България проектира желанията си\", събрал стотици членове и симпатизанти на партията. В срещата взеха участие още областният координатор на ГЕРБ-Перник Вяра Церовска, председателят на Жени ГЕРБ Ирена Соколова, народният представител д-р Александър Александров, председателят на Областния съвет на СДС – Перник Юлиан Ситарски и общинският председател на партията д-р Адриан Симеонов. „ГЕРБ има своите извоювани позиции през извървяния път от 2007 година насам. Партията от години е основен мотиватор за политическите прояви на останалите политически играчи. Предстоящите европейски избори ще бъдат решаващи, защото настоящите заявки на партиите предпоставят моделиране на съвсем нови политически съотношения в европарламента“, заяви Соколова и допълни, че предстои много тежък предизборен период срещу политически опонент, който не предлага политики. „Евролистата на ГЕРБ е съставена от компетентни и знаещи хора, които познават функциите на европейските институции и имат признанието на европейските лидери“, коментира Соколова. Тя изтъкна, че техните способности и авторитет са гаранция, че България ще бъде важна част от европейския дневен ред и представи част значимите успехи на българските евродепутати от ГЕРБ/ЕНП. „Предстои ни важен избор. Трябва да го направим информирано. Над 2 милиона българи очертаха пътя ни към Европа. Изместените теми целят точно това-да променят развитието на страната ни. Ние смятаме друго. Няма да позволим червени олигарси да ни водят в неизвестна посока“, заяви лидерът на ГЕРБ - Перник Вяра Церовска и допълни, че ГЕРБ е партията, която работи за европейско развитие и стабилност на България. Народният представител д-р Александър Александров беше категоричен, че в предстоящата кампания за европейските избори най-тежката задача пред ГЕРБ ще бъде да намери противодействие на фалшивите новини. Той отбеляза, че това се дължи на факта, че БСП не могат да предложат алтернатива и нямат нещо, с което да се похвалят, а се интересуват единствено от това как да дискредитират управлението. „Със своята дейност евродепутатите от групата на ГЕРБ представихме достойно България в ЕС. Ние сме силен и сплотен отбор. Всеки със своята експертиза даде всичко от себе си, за да бъде в помощ на целия екип на Европейската народна партия. Винаги сме гласували в полза на България и българския национален интерес, дори това да е не е част от политиката на ЕНП\", заяви евродепутатът Асим Адемов. Той посочи, че силата на един екип е неговото единство, което трябва да бъде демонстрирано на изборите през май и октомври. „Европа ни чува и ни вярва, защото имаме правителство, което се ползва с доверието на ЕС, и министър-председател, който има изключителен авторитет сред своите колеги в Европа. За да продължи тя да ни чува, трябва да спечелим убедителна победа на предстоящите избори“, каза още Адемов. Той подчерта, че най-големият успех, който евродепутатите от ГЕРБ успяха да извоюват е този, в следващия програмен период България да получи 8 процента увеличение на средства от ЕС. Парите за страната ни ще бъдат увеличени с цели 4 милиарда - от 14.6 млрд. лв. до 18 млрд. лв. Евродепутатът беше категоричен, че битката на предстоящите избори ще бъде между ГЕРБ – проевропейска партия, и БСП, които не са нито проевропейски настроени, нито социалистически. Той изрази увереността си, че фокусът в кампанията ще бъдат фалшивите новини, които опонентите генерират, защото нямат компетенцията да дебатират по важните за Европа и за развитието на страната ни въпроси. „БСП имат неизчерпаема разрушителна енергия. Пример за това е техният водач на листата за членове на ЕП, който не говори за Европа, защото не познава европейските институции и това как функционират те\", подчерта Адемов. Той отбеляза, че ЕС се намира в най трудния период от своето създаване. „Теми като Брекзит, мигрантската криза, двойните стандарти, са тези, по които трябва да говорим по време на предизборната кампания, защото пряко касаят нашата страна\", подчерта евродепутатът. Политологът Антон Тодоров обстоятелствено обясни технологията на фалшивите новини от създаването на сайт с невярна информация до натрупването на посетители на този сайт от нереални профили, създадени от ботове. Той посочи как може да бъде различена фалшивата информация, като се открие първоизточникът и кой стои зад него. Антон Тодоров беше категоричен, че Корнелия Нинова нейната партия са генератор на фалшиви новини. „В потока от битовизми и лъжи се загуби истинският диалог за Европа. С компроматни атаки не се печели кампания, с нея обаче могат да се отвратят хората. Това от своя страна води до спад на политическото участие. ГЕРБ има високи стандарти. От 30 години за първи път виждам в дадена партия - ГЕРБ, един изключително висок стандарт, наложен от Борисов. Дисциплината е невероятна, подават се оставки при най-малко съмнение\", заяви Тодоров. Политологът подчерта, че като опонент на предстоящите избори, ГЕРБ ще има човек с повдигнато обвинение за пране на пари в особено големи размери, който няма никакви познания по европейските въпроси. С факти и документи той обясни как са действали офшорните фирми с участието на Елена Йончева и реторично попита защо Йончева, която беше част от екипа на президента Румен Радев, беше скорострелно уволнена след първото си посещение в Брюксел.", "date": "2019.04.12", "title": "Асим Адемов и Антон Тодоров връчиха над 30 карти на новоприети членове на ГЕРБ в Перник"}
{"url": "https://www.faktor.bg/bg/articles/borisov-uchastva-na-otkrivaneto-na-forum-16-1", "text": "Премиерът Бойко Борисов участва в откриването на икономическия и търговски форум „16+1“, който е част от Осмата среща на държавните и правителствени ръководители на страните от Централна и Източна Европа и Китай. Събитието се повежда в хърватския град Дубровник.  Сътрудничеството „16+1“ беше създадено през 2012 г. с цел насърчаване на бизнес и инвестиционните отношения между Китай и 16 държави от Централна и Източна Европа. Партньорството улеснява възможностите както за Китай, така и за европейските страни и техните предприемачи в различни области на индустрията, търговията и инвестициите, инфраструктурата, транспорта и логистиката, енергетиката, културата, образованието, туризма и други.", "date": "2019.04.12", "title": "Бойко Борисов участва в откриването на икономическия форум \"16+1\""}
{"url": "https://www.faktor.bg/bg/articles/novini/balgariya/proveryavat-odmvr-gabrovo-za-bavni-reaktsii-pri-protestite", "text": "\"Лично мое мнение е, че имаме забавяне на реакциите от Областната дирекция на МВР по време на снощния протест в Габрово\", коментира пред журналисти в парламента председaтелят на Комисията по вътрешна сигурност и обществен ред Пламен Нунев. Зам.-министърът на вътрешните работи Красимир Ципов посочи, че неговата преценка също е, че има забавяне на действията на ОДМВР-Габрово.  \"Още вчера сме назначили анализ на областното ръководство на полицията в Габрово. Ако бъде установено, че има забавяне на действията и има дисциплинарни нарушения, ще бъдат взети необходимите мерки\", заяви Ципов. \"Най-важното в момента е да призовем към спокойствие и гражданите да не се поддават на провокации\", добави той. \"Има готовност, ако е необходимо, да изпратим още сили на полицията и жандармерията\", уточни Красимир Ципов.", "date": "2019.04.12", "title": "Проверяват ОДМВР-Габрово за бавни реакции при протестите"}
{"url": "https://www.faktor.bg/bg/articles/novini/svyat/arestuvaha-poslanika-na-proruskata-dnr-vav-frantsiya-za-sutenyorstvo", "text": "Крайно десният френски политик Юбер Файяр е обвинен по обвинение в сутеньорство, съобщава Le Monde, цитиран от www.newsru.com. Източник на медията, съобщил, че той е бил сутеньор на момичета и жени от Източна Европа които \"работели за него\". Руски официозни медии твърдят, че Юбер изгубил работата си и в последно време бил приснен финанасово. Той срещнал своя позната, която му дала пари назаем и след предаването на парите, Файяр бил арестуван. РИА \"Новости\" съобщава, че Файяр се е огтвел да замине за окупирания Крим, както и, че подготвял откриването на още едно \"представителство на ДНР\" във Франция. Юбер Файяр е бивш чрен на крайнодесния \"Национален фронт\" на Льо Пен, а сега членува в националистимеската \"Изправи се, Франция\". През 2017 година в състава на делегация на френските крайнодесни той посещава в \"народните републики\" на Донбас, а през юни същата година организира в Марсилия откриването на \"представителство на ДНР\" във Франция.", "date": "2019.04.12", "title": "Арестуваха посланика на проруската \"ДНР\" във Франция за сутеньорство"}
{"url": "https://www.faktor.bg/bg/articles/tihomi-bezlov-ima-predizboren-element-v-intsidentite-s-tsiganskoto-maltsinstvo", "text": "\"Има предизборен елемент в инцидентите с циганското малцинство\". Това каза пред \"Фокус\" анализаторът Тихомир Безлов. \"Такива инциденти възникват периодично, но по време на по-напрегнати ситуации хората са склонни към саморазправа\", обясни той.  \"По време на предизборна обстановка е трудно да се потиска напрежението. Гетовизацията е една от причините за агресията на ромите. Премахването на тези обособени гета струва милиарди и трябва да се приеме, че обществото е готово да ги даде за това, а не за пенсии, образование или инфраструктура. На нас ни изглежда радостна ситуацията, че ромското малцинство се изнася към Западна Европа, но страните, които трябва да платят тази цена не изглеждат щастливи и съм сигурен, че ще се опитат да преобърнат ситуацията. Те правят различни промени в техните социални системи, за да ограничат тази вълна. Това, което трябва да се направи, е действително да се види колко е възможно обществото да инвестира, защото според него това, което до момента е направено е неефективно\", обясни Тихомир Безлов. Той каза още, че в резултат на емиграцията на българското население, ромското малцинство започва да става с по-висок процент в градовете.", "date": "2019.04.12", "title": "Тихомир Безлов: Има предизборен елемент в инцидентите с циганското малцинство"}
{"url": "https://www.faktor.bg/bg/articles/novini/balgariya/a-sidi-useshtaneto-za-beznakazanost-e-golemiyat-problem-v-balgariya", "text": "\"Битката между партиите преди евровота става все по-ожесточена. На този фон скандалите с апартаментите на властта не само че не стихват, но се възпламеняват все по-силно. Междувременно напрежението в Габрово, след нападението над магазинер от двама агресори, расте. Габрово е поредното колче в циганизацията на България. Тази конкретна общност злоупотребява с правата си. Държавата постоянно се опитва да интегрира тези хора. Но парите потъват в джобовете на техните барони, а това провокира чувството на безнаказаност. Хулиганските прояви стават все по-ежедневни. Трябва да приемем концепцията на Красимир Каракачанов. Въпреки че тя не е панацея. Започнаха законодателните инициативи в правилната посока\", коментира депутатът от ВМРО Александър Сиди пред Bulgaria ON AIR. Според него трябва да се премахне съкратената съдебна процедура.  \"Усещането за безнаказаност е големият проблем в България. Полицията си върши работата. Прокуратурата е тази, която преценява кой да бъде задържан и кой пуснат. Хората искат възмездие. Държавата трябва да им го даде\", подчерта депутатът. По думите на Сиди проблемът на \"Апартаментгейт\" са вратичките в закона, оставени през годините по различни причини.  \"Имотните сделки, които се сключват, са много по-различни от офертите по интернет сайтовете. Не всеки заслужава да бъде пожертван в името на партията си, щом срещу него няма достатъчно доказателства. Така се изчерпва доверието на хората в държавата\", изтъкна Сиди.", "date": "2019.04.12", "title": "А. Сиди: Усещането за безнаказаност е големият проблем в България"}
{"url": "https://www.faktor.bg/bg/articles/petak-13/sadat-iska-da-skrie-ot-publichnost-oshte-edin-agent-na-ds-ivan-marazov", "text": "Налице е още един опит по съдебен път да бъде скрита от обществеността агентурната принадлежност към Държавна сигурност на още една публична фигура – Иван Маразов, министър на културата на печалното правителство на БСП (1995-1997) начело с Виденов, довело страната до тежка финансова и икономическа катастрофа, известен траколог и неуспешен кандидат президент на БСП на изборите за държавен глава през 1996 г., съобщава сайтът  Маразов е разкрит като агент на Шесто управление на ДС за борба срещу идеологическата диверсия от 1974 г. под псевдонима „БИБЛИОТЕКАРА”. Свален е от оперативен отчет през 1988 г., а досието му е унищожено при тайното и незаконно прочистване на архива на ДС от БКП/БСП през 1990 г. С решение от 4 април 2019 г. Административният съд София-град (АССГ) се е произнесъл против решението на Комисията по досиетата, с което е обявена публично принадлежността на Иван Маразов в поредното му различно ръководно качество, какъвто е смисъла на закона за досиетата и както Комисията го прилага – да осветява публичните фигури при заемането им на различни ръководни длъжности след 10 ноември 1989 г. В случая става въпрос за решение на Комисията по досиетата от април 2018 г., отнасящо се до проверката на списание „Везни”, при която принадлежността на Маразов към ДС е огласена в качеството му на член на редакционната колегия на изданието. Това решение е атакувано пред АССГ и той е приел, че решението на Комисията е нищожно. Делото е гледано от съдия Георги Терзиев, който е запознал своята кариера преди 1989 г. в школата „Георги Димитров” на МВР-ДС в Симеоново, факултет ДС. Както сайтът desebg.com писа миналата година съдия Терзиев възприема тезата, че Комисията може да обяви повторно принадлежността на агент, само в случай, че установи нови доказателства, тоест нови документи. Съдията е приел, че още с обявяването на принадлежността към ДС на Иван Маразов с първото решение относно него, а именно при проверката на Министерския съвет през 2008 г., „законът е постигнал целта си”. Тази нова „мода” за блокиране процеса на осветляване на сътрудниците на тоталитарния комунистически режим е наложена от друг възпитаник на факултета ДС в школата на МВР-ДС в Симеоново, а именно съдия Пламен Петрунов, който е съдия във Върховния административен съд (ВАС). Комисията по досиетата вече иска няколко пъти отвод на съдия Георги Терзиев, по идентични дела, но той отказва да си направи такъв. Комисията по досиетата е обжалвала решението на Терзиев пред ВАС. Това е поредния случай, в който сътрудник на ДС търси съдебен чадър, след като ВАС отказа да уеднакви съдебната практика по дела, свързани с разкриването на сътрудници на тоталитарните комунистически служби и започна да прокарва противоречиви на практиката си до 2013 година решения. Предишният такъв случай бе с бившия лидер на партия Български бизнес блок Жорж Ганчев.", "date": "2019.04.12", "title": "Съдът иска да скрие от публичност още един агент на ДС – Иван Маразов"}
{"url": "https://www.faktor.bg/bg/articles/novini/balgariya/n-dimov-problemat-s-kachestvoto-na-vazduha-e-problem-na-bednostta", "text": "\"Проблемът с качеството на въздуха е проблем на бедността, затова правителството работи за повишаване на доходите на населението.\" Това каза министърът на околната среда и водите Нено Димов при старта на второто издание на Европейската конференция за качеството на въздуха – SOFAIR, предаде агенция „Фокус“. „Основният приоритет на МОСВ за моя мандат е качеството на атмосферния въздух. Неслучайно въздухът, защото той е един от най-съществените проблеми на околната среда, който не е толкова проблем на околната среда – той е проблем на градската среда, който засяга здравето на гражданите“, заяви Димов. Той посочи, че икономическото развитие е пряко свързано с качеството на въздуха. „Проблемът с качеството на въздуха е проблем на бедността. Той е концентриран там, където живеят хора, които нямат достатъчно възможности. Затова приоритетът на правителството за повишение на доходите е пряко свързан с подобряване качеството на въздуха. Това води като цяло до опазване на околната среда“, подчерта министърът. Димов заяви, че над 44 млн. лв. ще получи Столична община, които ще бъдат инвестирани в домакинствата с оглед подобряване на околната среда. „Това ще стане и на още 5 места. Правим всичко възможно, за да го осигурим и на други български общини, които да започнат да полагат усилия в тази посока“, каза още той.", "date": "2019.04.12", "title": "Н. Димов: Проблемът с качеството на въздуха е проблем на бедността"}
{"url": "https://www.faktor.bg/bg/articles/tomislav-donchev-1-12", "text": "На брифинг тази сутрин кметът на Габрово Таня Христова призова за здрав разум и спокойствие. Тя допълни, че не заселва роми в града. Призова партиите да не се заиграват с етническия мир преди местните избори след няколко месеца.  Вицепремиерът Томислав Дончев каза, че силите на реда не са в града, за да пазят една част от обществото, а да пазят обществения ред и ще стоят толкова, колкото е необходимо. \"Не можем да си позволим да има хаос и заплахи за живота и здравето на всеки български гражданин\", каза Дончев. \"Първата цел е да се въведе ред на територията на общината. Гневът на хората е справедлив\", коментира още Дончев. Той призова да се прекратят злоупотребите със социални плащания и ТЕЛК, както и да бъдат лишени от социални плащания родителите на деца, които не ходят на училище. Има сериозен проблем със събирането на глоби, в някои случаи и за над 10 000 лв., каза Дончев. Директорът на Главна дирекция \"Национална полиция\" комисар Христо Терзийски каза, че 800-900 души са провеждали мирен протест в Габрово около два часа, след което хората се разделили на 3 лъча - по време на шествието се обособили групи от младежи - 20-25 годишни, които около 21:00 ч. -21:30 ч. предприели действия, с цел нарушаване на обществения ред. Хвърляни са бомбички от тях, провокирали са органите на реда, използвали са маски. Задържани са 4 лица, срещу 3 от тях ще бъдат образувани досъдебни производства. Пострадал е един служител на реда и двама журналисти.", "date": "2019.04.12", "title": "Томислав Дончев: Силите на реда ще останат в Габрово, колкото е необходимо"}
{"url": "https://www.faktor.bg/bg/articles/novini/svyat/v-severna-koreya-preizbraha-kim-no-smeniha-darzhavniyat-glava-i-premiera", "text": "Севернокорейският парламент е избрал нов формален държавен глава и нов премиер на страната, съобщи Ройтерс, като се позовава на севернокорейски държавни медии. За председател на Президиума на Върховното народно събрание е бил избран Чхуе Рьон Хе, който замества на поста Ким Йон Нам. Формално държателят на поста е смятан за държавен глава на Северна Корея и обикновено представлява страната на дипломатически събития, въпреки че според експертите реалната власт е съсредоточена в ръцете на лидера Ким Чен Ун. Ким Йон Нам, роден през 1928 г., беше един от най-дълго задържалите се висши държавни представители и заемаше поста от 1998 г. Наследникът му Чхуе в миналото е бил подложен на \"превъзпитание\", но през последните години изглежда, че придобива все по-голямо влияние, след като през октомври 2017 г. беше включен в могъщата партийна Централна военна комисия. Според южнокорейското разузнаване той стои зад наказанието на генерал Хван Пьон Со, някога един от най-доверените съветници на Ким Чен Ун. Чхуе, роден през 1950 г., беше един от най-влиятелните държавни функционери в Северна Корея като ръководител на организационния и управленски отдел на Корейската трудова партия, бил е заместник-председател на младежкия съюз на Ким Ир Сен през 80-те години, водил е младежки делегации в Китай, Русия, Япония, Либия и Гърция и лично е познавал Ким Чен Ир, бащата на Ким Чен Ун в продължение на 50 години. Той е и един от тримата високопоставени севернокорейски представители, срещу които през декември САЩ обявиха санкции заради подозрения за нарушения на човешките права. Северна Корея също сменя правителствения си ръководител. Досегашният премиер Пак Пон Джу беше на поста от 2013 г. и според анализ на сайта NK News е ръководил процеса на \"радикална реформа\" на икономиката, който й е позволил да оцелее при санкциите. Сред реформите беше отслабването на контрола върху държавните предприятия, даването им на по-голяма свобода на пазара и търсене на частни инвестиции. Малко е известно за приемника на Пак, Ким Дже Рьон, но позицията му ще бъде ключова за все по-интензивните усилия на Ким Чен Ун в областта на икономическото развитие, пише БТА. Очаквано севернокорейската информационна агенция КЦНА съобщава, че Ким Чен Ун е бил преизбран за председател на Държавния съвет.", "date": "2019.04.12", "title": "В Северна Корея преизбраха Ким, но смениха държавния глава и премиера"}
{"url": "https://www.faktor.bg/bg/articles/novini/balgariya/stanishev-ne-e-v-listata-na-bsp-za-evrovota-ninova-iska-glasuvane-anblok", "text": "Пореден тежък пленум се заформя в неделя за социалистите. Този път за окончателното подреждане на листата, която вече е спретната от Корнелия Нинова на чернова. Соцлидерката се готви да превърне черновата в белова на заседанието на Националния съвет и да предложи гласуване анблок. Дали Нинова ще успее да се пребори с мобилизация на гласовете за своя вариант на листата, предстои да видим. Още повече, че тя, както се и очаква, не залага в списъка името на президента на ПЕС Сергей Станишев, съобщи Канал 3. Засега челото изглежда така: Елена Йончева, водач, веднага след нея Деница Златева. Интересен слух спрегна и варианта Нинова да остави заместничката си у дома, за да я готви за министерски пост при евентуални избори и спечелването им, но дори и онези, които са го чули, не вярват в подобна хипотеза. На третото място соцлидерката е подредила Янаки Стоилов, който преди се числеше към вътрешната опозиция. В челната петица влиза още един от депутатите на \"БСП за България\" - Петър Витанов. Някъде веднага след него е отредено място за проф. Иво Христов. В първата половина са сегашните евродепутати Петър Курумбашев и Момчил Неков. Нинова държи още на друг от младите си депутати - Димитър Данчев, както и на рали шампиона Крум Дончев, който обаче бил разколебан дали да влиза в листата. Синът на Любен Корнезов - Александър Корнезов, съдия в Европейския съд, също е сред онези, които соцлидерката ще подреди на някое от избираемите места. По-надолу в черновата са имената на Александър Симов, Крум Зарков, Филип Попов и Явор Божанков. За Божанков се знае, че сам се е похвалил, че е заел 12-то място, но ще се бори за челото чрез преференции. Останалите депутати са само за престиж на листата, тъй като са сред остриетата на Нинова в националния парламент и не влизат в плановете да заминават за Брюксел. А и са далеч след седмото място, докъдето са се прицелили от БСП като програма максимум. Една от изненадите в листата е предложението на коалиционния партньор \"Нова зора\" - анализатора и преподавател по геополитика Валентин Вацев, който се води за силна номинация, предвид реномето му в левите среди. Вацев се възприема като жан-виденовист и беше член на партийното ръководство до 1997 г. Сметките могат да бъдат разбъркани от друг, свързван с кабинета на Виденов, депутата Румен Гечев, който има много силни позиции вътре в партията и активно работи за номинация. Той може да пробие челото на лявата листа, ако пленумът го изстреля нагоре. А със сигурност зад него отсега е застанала вътрешната опозиция. Пак опонентите на Нинова в партията ще направят всичко възможно да вкарат Станишев в листата. Ако той бъде предложен в залата на пленума, Нинова няма да може да откаже гласуване. Според източници от \"Позитано\" 20 в навечерието на решителния за евровота пленум Нинова била заета да мисли такъв механизъм, който да блокира вкарването на лидера на ПЕС в листата за ЕП.", "date": "2019.04.12", "title": "Станишев не е в листата на БСП за евровота, Нинова иска гласуване анблок"}
{"url": "https://www.faktor.bg/bg/articles/ekvador-podozira-asandzh-vav-vrazki-ruski-hakeri-koito-zhiveyat-v-stranata", "text": "Има основания да се смята, че основателят на \"Уикилийкс\" Джулиан Асандж, който беше задържан вчера в Лондон, е бил свързан с руски хакери, живеещи в страната, съобщи еквадорският министър на вътрешните работи Мария Паула Рома на пресконференция в Кито, съобщи ТАСС. По-късно пред радио \"Сонорама\" тя не изключи възможността прокуратурата да забрани на двама предполагаеми руски хакери, заподозрени във връзки с Асандж, да напускат страната. След ареста на Асандж Еквадор арестува и предполагаем свързан с него хакер на международното летище в Кито. Според неназовани еквадорски източници, цитирани от Асошиейтед прес, това е шведският програмист Ола Бини. Публикация в британския вестник \"Дейли експрес\" твърди, че той е работил по програмното осигуряване на сайта \"Уикилийкс\". Цитирана от ДПА, Мария Паула Ромо заяви, че \"съществува план за дестабилизиране на Еквадор, който е свързан с геополитически интереси\". Джулиан Асандж беше арестуван в четвъртък в еквадорското посолство в Лондон, където живееше от 2012 г. насам. След ареста си той беше признат за виновен от британски съд за нарушаване на режима на условното си освобождаване, съобщи Асошиейтед прес. Той е изправен и пред потенциална съдебна битка заради опитите на САЩ да осигурят екстрадицията му по обвинения в \"информационно пиратство\".", "date": "2019.04.12", "title": "Еквадор: Асандж е имал връзки с руски хакери, които живеят в страната"}
{"url": "https://www.faktor.bg/bg/articles/novini/balgariya/toma-bikov-gerb-dokaza-che-e-edinstvenata-partiya-bez-nomenklatura", "text": "„Това, което се случи в последните седмици, показва, че ГЕРБ е единствената партия, която няма номенклатура, няма хора, които да са поставени над останалите”. Това заяви в ефира на „Здравей, България” депутатът от управляващата партия Тома Биков. Той коментира и казуса с планираното завръщане на Цветан Цветанов в Народното събрание като нещатен сътрудник на парламентарната група на ГЕРБ. То не се осъществи, след като и премиерът Бойко Борисов се обяви против тази идея. „Сътрудник означава човек, който има пропуск за парламента. Но ние сме в извънредна ситуация, в която едно подобно техническо действие предизвиква вълна от коментари и реакции. Интересът към нас и г-н Цветанов е изострен и затова вчера той помоли да бъде заличен от списъка със сътрудниците”, заяви Биков. Той коментира и темата с имотите на властта. „Не бягаме нито от проблема, нито от коментарите, нито от това да взимаме решения в една или друга посока”, заяви депутатът. И определи като”илюзия” вярването, че проблемът с корупцията може да се реши със замах за няколко дни. Той каза още, че управляващата партия е готова на диалог за управлението на Комисията за противодействие на корупцията и отнемане на незаконно придобито имущество (КПКОНПИ).   „Този диалог обаче трябва да се води така, че да не се спре дейността на органа”, каза народният представител.", "date": "2019.04.12", "title": "Тома Биков: ГЕРБ доказа, че е единствената партия без номенклатура"}
{"url": "https://www.faktor.bg/bg/articles/rumen-radev-v-katar", "text": "Президентът Румен Радев благодари на българите в Катар за популяризирането на българските инициативи и традиции. В Доха той изрази надежда, че част от сънародниците ни в близкоизточната държава могат да се завърнат в родината. Макар и на разстояние от 3000 км, България и Катар се сближават. За това помага доверието, спечелено от българите в Доха, обяви президентът. „Нашите посланици тук сте всички вие, които оставяте следа след себе си. Катар от своя страна може да бъде пример как от пустинята става градина. Това може да бъде пример и за нас, които ако не сме единни като нация в критични ситуации, можем да направим обратното много лесно”, отбеляза Радев, който набързо забрави, че през последните месеци именно той е един от разединителите на нацията. Припомняме, че неведнъж анализатори обръщат внимание на това, че държавният ни глава обича да се \"докарва\" пред чужденците, но когато се прибере в България, започва да пее друга песен.   В Катар живеят 400 висококвалифицирани специалисти в областта на високите технологии, строителството, образованието, науката и въздушния транспорт. В Доха живеят и възпитаници на български университети. „Аз имам духовна връзка с тази страна и с моето семейство редовно отиваме там през лятото. Имам много приятели все още в България, които останаха там”, заяви Мохамед Дауд Ел Али, журналист в арабска медия. За Мохамед българският език е прозорец, който помага в работата му. Въпреки че е завършил магистратурата си у нас през 90-те години, той и днес продължава да следи съвременната българска литература.", "date": "2019.04.12", "title": "Радев с \"друга самоличност\" в Катар: Ако българите не сме единни, ще превърнем страната си в пустиня"}
{"url": "https://www.faktor.bg/bg/articles/novini/balgariya/zaradi-brekzit-promenyame-zakona-za-chuzhdentsite", "text": "Депутатите гледат на второ четене Закона за чужденците в България. Промените касаят най-вече ситуацията, която се създава около Брекзит. На първо четене народните представители решиха след Брекзит британците да влизат в България като граждани на трета страна. Ще има процедура по пререгистрация, чрез която трайно установилите се в България граждани на Обединеното кралство ще запазят статута си отпреди Брекзит. Промените в Закона за чужденците предвиждат и опростена визовата процедура за висококвалифицирани и сезонни работници. Засилват се мерките срещу фиктивните бракове с цел получаване на статут.", "date": "2019.04.12", "title": "Заради Брекзит променяме Закона за чужденците"}
{"url": "https://www.faktor.bg/bg/articles/yordanka-fandakova-10-ot-sofiyantsite-ostavyat-kolite-si-v-dnite-s-povishavane-na-finite-prahovi-chastitsi", "text": "10% от софиянците оставят колите си в дните, в които има превишение на фини прахови частици. Това каза кметът на София Йорданка Фандъкова по време на официалното откриване на второто издание на Европейската конференция за качеството на въздуха – SOFAIR. „За нас чистотата на атмосферния въздух е един от ключовите приоритети, по които работим заедно с Общинския съвет и с всички институции“, заяви Фандъкова. „Качеството на въздуха от тема, която преди години беше по-скоро експертна и обект на международни дебати, в последните години се превърна в тема от ежедневните разговори на гражданите и част от решенията на градско ниво, които ние взимаме“, каза още тя.  По думите ѝ последните изследванията показват, че за гражданите чистотата на атмосферния въздух е важна тема. „70% от хората смятат, че проблемът е решим с тяхно лично участие - това много ме радва и за мен е шанс, защото имаме огромен брой съмишленици. За една година 10% от софиянци вече оставят колите си в дните, в които обявяваме, че има превишение на фини прахови частици. Още 20% декларират готовността да го направят, ако нямат неотложен ангажимент. Това е огромен потенциал за съучастие и от нас зависи да привличаме все повече хора към малките, но всекидневни стъпки към преодоляване на замърсяването“, заяви Фандъкова. Тя посочи, че цел на Общината е да се използват високо технологични изследвания за качеството на въздуха.", "date": "2019.04.12", "title": "Йорданка Фандъкова: 10% от софиянците оставят колите си в дните с повишаване на фините прахови частици"}
{"url": "https://www.faktor.bg/bg/articles/parlamentat-obyavi-veliko-tarnovo-za-istoricheska-i-duhovna-stolitsa-na-balgariya", "text": "Парламентът единодушно обяви Велико Търново за историческа и духовна столица на България. \"За\" в пленарната зала гласуваха 99 народни представители. Точката бе включена в дневния ред в началото на заседанието по предложение на председателя на парламента Цвета Караянчева. Проекторешението е внесено от депутати от парламентарните групи на ГЕРБ, „Обединени патриоти“ и ДПС на 4 април 2019 г. Предложението е от Инициативен комитет, представляващ великотърновската общественост и подкрепено с решение на Общинския съвет на града от 28 март 2019 г. В мотивите се посочва, че градът е ключов не само за българската и европейската история, но и за българската идентичност. При представянето на мотивите на проекторешението народният представител от ПГ на ГЕРБ в 4-и Многомандатен избирателен район - Велико Търново Станислава Стоянова посочи, че Търново е неразривно свързан с дълбините на историята на нашите земи. Тя отчете и ролята на Търново в епохата на Българското възраждане, както и че градът е център на 1-ви революционен окръг и че в него се провежда Учредителното народно събрание.", "date": "2019.04.12", "title": "Парламентът обяви Велико Търново за историческа и духовна столица на България"}
{"url": "https://www.faktor.bg/bg/articles/novini/balgariya/kakvo-vreme-ni-ochakva-prez-pochivnite-dni", "text": "И днес времето ще е облачно и дъждовно. Повече дъжд очакваме след обяд в Северна България. Вятърът – по-осезаем на изток. Температурите днес – между 14 и 19 градуса. В планините също ще вали дъжд в следобедните часове. Над 1700 метра надморска височина ще превалява сняг. Цяла Югоизточна Европа попада под влиянието на зона с ниско атмосферно налягане в следващите дни. Очакваме валежи в Западните Балкани. Тези процеси обхващат и нашата страна. И в събота, и в неделя ще вали. В събота – по-интензивно в Южна и в Западна България, а в неделя – на изток. Дневните температури в края на седмицата и в началото на новата ще се колебаят между 12 и 14 градуса.", "date": "2019.04.12", "title": "Какво време ни очаква през почивните дни?"}
{"url": "https://www.faktor.bg/bg/articles/ekspert-intsidentite-s-pravitelstveniya-falkon-se-sluchvat-zaradi-piloti-bez-dostatachen-nalyot", "text": "Експертът по авиацията Ангел Борисов отправи остри критики към \"Отряд 28\", който обслужва правителствените полети. Припомняме, че преди три дни Фалконът, на който беше и премиерът Бойко Борисов, спука гума при кацане в Брюксел.  \"Тези самолети не се експлоатират. Те стоят на земята и ръждясват. Такава ще е и съдбата с Еърбъса. Първи път момче със стомничка, втори път, но третия път... Бойко Борисов за пореден път е отървал кожата\", сподели стряскащата констатация специалистът.  \"За да се отлепи външният протектор на гумата, означава че се натискат некомпетентно спирачките още във въздуха, когато скоростта е много висока. Тогава гумата почервенява и сте виждали как има пушек от нея в някои случаи, преди да кацне на земята. Вината е в \"Авиоотряд 28\", които нямат достатъчно полети. Затова, нека правителството да позволи правителствените самолети да извършват и търговски полети, за да имат пилотите достатъчен нальот, а не да рискуват своя живот и този на пътниците. Същият този Фалкон беше отнесъл лампи на летището и дървен стълб с Георги Първанов на борда. Тогава по чудо излетя. След това имаше огромна дупка на крилото. Обясняваха ми, че била от птица... Каква ще е тази птица - щъркел? Не можаха да обяснят кафявата боя от стълба\", коментира Ангел Борисов.", "date": "2019.04.12", "title": "Експерт: \"Авиоотряд 28\" непрекъснато излага на опасност живота на Бойко Борисов"}
