{"url": "https://www.faktor.bg/bg/articles/novini/balgariya/palen-proval-za-ninova-sotsialistite-ya-blamiraha-stanishev-stana-peti", "text": "След близо 11-часов пленум БСП подредили листите си за Евроизборите. Въпреки намерението на Корнелия Нинова и кръга от млади социалисти да изгонят Сергей Станишев от надпреварата на 26-и май, в последния момент съпартийците ѝ бламираха решенията, които беше взела предварително и пренаредиха листата с тайно гласуване. След трилъра на \"Позитано\" 20 и балотаж, в крайна сметка президентът на ПЕС успя да се класира на 5-то място, което според социолозите е избираемо.  Днес Корнелия Нинова получи урок от съпартийците си с повече политически опит, които ѝ показаха нагледно, че не може да прави със \"столетницата\" им каквото си иска. На практика лидерката на БСП претърпя голям удар и загуба, която вероятно ще оправдае с това, че \"партията е демократична\". В коридорите на \"Позитано\" 20 обаче все повече започва да се чува шепотът \"оставка\". Единственият успех на соцлидерката днес е, че успя да вкара на 4-то място шефа на президентския кабинет Иво Христов. Социалисти потвърдиха, че от \"Позитано\" 20 са говорили с Румен Радев преди да вземат решението. Опонентите на Нинова в БСП пък се майтапят, че президентът по-скоро се е отървал от сивия си кардинал, който през последните 2 години го поставя постоянно в неудобни ситуации със странни речи и изказвания, които след това трябва да обяснява.  1. Елена Йончева 2. Петър Витанов 3. Цветелина Пенкова 4. Иво Христов 5. Сергей Станишев 6. Иван Кръстев 7. Деница Златева 8. Румен Гечев 9. Момчил Неков 10. Велизар Енчев 11. Димитър Данчев 12. Янаки Стоилов 13. Тодор Стоилов 14. Валери Жаблянов 15. Антон Кутев 16. Мариела Модева 17. Емил Христов", "date": "2019.04.14", "title": "Пълен провал за Нинова, социалистите я бламираха - Станишев стана пети"}
{"url": "https://www.faktor.bg/bg/articles/novini/balgariya/spas-garnevski-tselta-na-ninova-i-prezidenta-e-da-pratyat-v-evropa-troyanski-kone-na-ruskite-interesi", "text": "Иво Христов доказа, че и Корнелия Нинова, и нейният президент, на нейната партия, когото те избраха, са едно цяло, че са в общия план. Целта е да се пратят колкото се може повече троянски коне в Европа (в европарламента), които там да обслужват не български, а, да си го кажем направо, руски интереси. Те си ги имат тези продажници, които да изпълняват тези задачи. Това заяви пред Канал 3 депутатът от ГЕРБ Спас Гърневски за включването на Иво Христов, шеф на кабинета на Румен Радев, на 4-то място в евролистата на социалистите.   \"Една стъпка по-назад: тези дни в Тетевенския балкан бившите ченгета се събраха да обсъдят пъкления си план, блестяща атака срещу ГЕРБ, срещу втория човек в ГЕРБ, организатора, за да го отделят от Бойко. Първият удар бе срещу Цветан Цветанов\", изтъкна Спас Гърневски.   Според него покрай Апартамент гейт е имало координирана атака с цел свалянето на председателя на КПКОНПИ Пламен Георгиев. \"В Комисията за борба с корупцията в НС бе направен веднага опит да бъде изхвърлен Пламен Георгиев: Нинова влезе в КСНС с нов проектозакон, някой опита да спре влезлия в сила нов закон за борба с корупцията, срещу всички бивши, свързани с бившата ДС. И, естествено, отговорът бе през БСП и през Радев да бъде спрян този закон, да бъде отрязана главата на Пламен Георгиев\", посочи Спас Гърневски. \"Ако те могат да ликвидират Борисов още днес, те ще го направят - те са го декларирали, важното е него да го няма за тях\". Спас Гърневски заяви накрая: \"За руските апетити към България едно знам, не съм го казал аз, казал го е Захари Стоянов: че всяко добро за България, е нож в сърцето на Русия\".", "date": "2019.04.14", "title": "Спас Гърневски: Целта на Нинова и президента ѝ е да пратят в Европа троянски коне на руските интереси"}
{"url": "https://www.faktor.bg/bg/articles/novini/balgariya/aleksandar-sidi-vsichki-skandali-koito-pravi-ninova-tselyat-da-ostane-ednolichen-lider-na-bsp", "text": "Всъщност битката срещу гетата е битка срещу олигарсите, които станаха такива в циганските гета с циганските барони. Има противници - те искат да продължават да печелят пари, и да печелят гласове. Лесно е такова население да бъде манипулирано във всички избори. Над 1,5 милиарда лева са инвестирани в интеграцията, която не се е случила. Това заяви в \"Беновска пита\" депутатът от ВМРО/ОП Александър Сиди за мерките, предлагани от \"войводите\" за справяне с циганската престъпност.   \"Това е битката, мисля, че ще я спечелим. Тази концепция, която ВМРО предлага, трябва незабавно да приемем и да започнем да я изпълняване. Тези хора са изгубили вече човешкото си лице - животински инстинкт е този изверг от Русе да убие вашата колежка. Сега той ще лежи от 15 до 20 г., защото се съгласи на съкратено производство, нещо, което искаме да се промени\", добави Александър Сиди.   За днешните драми на пленума на БСП около включването на лидера на ПЕС Сергей Станишев в евролистата на социалистите, Александър Сиди бе категоричен: \"Рядко си позволявам да коментирам и ГЕРБ, и БСП. Всички скандали, които правеха БСП, бе да потушат собствените си проблеми в партията, проблема Нинова да остане едноличен лидер - за мен е абсурдно да не вкараш в листата лидера на европейските социалисти. Грешката на Нинова всъщност е добре - и за нас, и за ГЕРБ. Това беше подарък, както каза Станишев. Няма как управляващите да не спечелят при такава листа\".   По мнението на Александър Сиди \"ако лидер на ЕНП бе българин, съм убеден, че щеше бъде начело на листата на ГЕРБ\". \"Вкарването на шефа на кабинета на президента (Иво Христов - бел. ред.) също е показателно, ще видим дали българските граждани ще харесат предложенията на Нинова. Аз се надявам, че не\".", "date": "2019.04.14", "title": "Александър Сиди: Всички скандали, които прави Нинова, целят да остане едноличен лидер на БСП"}
{"url": "https://www.faktor.bg/bg/articles/novini/balgariya/stanishev-vliza-v-listata-na-bsp-shte-se-bori-za-myasto-na-balotazh", "text": "Президентът на ПЕС Сергей Станишев влиза със сигурност в листата на БСП.  Тайният вот го вкара с 95 гласа в списъка на кандидатите за евродепутати на левицата, но още толкова взе и бившият зам.-министър на образованието от кабинета Орешарски - Иван Кръстев. Ще се състои балотаж между двамата, за да се определи петото и шестото място. Преди тях обаче ще има друг балотаж - за второто и третото място в листата - между младия депутат Петър Витанов и Цветелина Пенкова. Близката до Нинова Деница Златева отпадна от третата позиция.  Президентът на ПЕС е бил подкрепен от 95 от членовете на Националния съвет. Той обаче отива на балотаж с Иван Кръстев, който има същия брой гласове, съобщава 24 часа. Припомняме, че днес на пленума си БСП избира кандидатите за евродепутати. Първоначално Корнелия Нинова предложи списък напленума с 16 имена, сред които президентът на ПЕС не присъстваше. След бурни дебати на \"Позитано\" 20 оначе Националният съвет прегласува тайно листата.", "date": "2019.04.14", "title": "Станишев влиза в листата на БСП, ще се бори за 5-о място на балотаж"}
{"url": "https://www.faktor.bg/bg/articles/pochina-vdovitsata-na-slobodan-miloshevich", "text": "76-годишната вдовица на бившия югославски президент Слободан Милошевич - Миряна Маркович е починала в Русия, съобщи сръбската държавна телевизия, цитирана от АП. Според РТС, Маркович, която избяга в Москва през 2003 г., е починала днес в болница. Подробности за кончината й обаче не се съобщават. Миряна Маркович е родена на 10 юли 1942 година в Пожаревац. Тя бе лидер на движение Югославска левица и според близки до семейството - един от основните инициатори на етническото прочистване в Босна и Херцеговина. През 2000 г. Маркович, наричана \"Лейди Макбет на Балканите\", бе обвинена в Сърбия за незаконно раздаване на държавни апартаменти. Процесът продължи над 15 години и завърши с условна присъда през 2018 година. Вдовицата на Милошевич бе съдена задочно, след като получи политическо убежище в Русия. Тя не се върна в Сърбия дори и за погребението на съпруга си Слободан Милошевич през март 2006 година. Милошевич почина в ареста на Международния Трибунал в Хага, където бе разследван за извършването на военни престъпления по време на войните в Хърватия, Босна и Херцеговина и Косово.", "date": "2019.04.14", "title": "Почина вдовицата на Слободан Милошевич"}
{"url": "https://www.faktor.bg/bg/articles/yanaki-stoilov-i-denitsa-zlateva", "text": "За второто и третото място в листата на БСП се води люта битка между младия депутат Петър Витанов и Цветелина Пенкова. Близката до Нинова Деница Деница Златева, която беше поставена на третата позиция. Янаки Стоилов също няма да е на второ място в изборната листа. Златева и Стоилов са съответно на 7-ма и 12-та позиция, които са неизбираеми, ако не бъде гласувано с преференции.  В коридорите на \"Позитано\" 20 се говореше, че Корнелия Нинова е обещала избираемо място на Янаки Стоилов, за да се откаже от вътрешната опозиция в БСП. След като я послуша и ѝ се довери обаче, в момента бившият депутат се оказа в небрано лозе, след като сметките на соцлидерката се оказаха криви. От утре очевидно Янаки Стоилов трябва да избира дали остава с Корнелия Нинова, или ще иска прошка от опозиционерите в БСП, които стоят зад Сергей Станишев. Деница Златева също не беше сред фаворитите на бесепарите, които продължават да правят компромиси заради близостта ѝ с Корнелия Нинова. Зам.-председателката на \"столетницата\" през последните две седмици живееше с мисълта, че е евродепутат и дори даваше акъли какво ще се случва в ЕП.  Единственият хитър трик, който успя да прокара, е гласуването на гражданските квоти предварително. Ако те не бяха утвърдени, едвали Елена Йончева, Иво Христов или пък Велизар Енчев щяха да намерят място в листата на социалистите.", "date": "2019.04.14", "title": "Социалистите разкараха Янаки Стоилов и Деница Златева от челните места в евролистата"}
{"url": "https://www.faktor.bg/bg/articles/novini/balgariya/lyutvi-mestan-e-zadarzhan-sled-tezhkata-katastrofa-na-razklona-za-selo-zagorsko", "text": "Лидерът на ДОСТ Лютви Местан е бил задържан днес за 24 часа заради тежката катастрофа, при която загина 6-месечно бебе, а други двама пострадаха. Срещу него все още няма повдигнато обвинение. Местан в момента е в ареста в Кърджали.  Направена е проба за употреба на алкохол, която е била отрицателна. Преди това е бил откаран в болница, като лекарите са преценили, че не е нужно да остава под лекарско наблюдение. Припомняме, че около 13.30 часа на разклона за село Загорско. Лютви Местан катастрофира с друг автомобил, в който загина 6-месечно бебе. Майката и другото дете са в болница без опасност за живота.", "date": "2019.04.14", "title": "Лютви Местан е задържан след тежката катастрофа на разклона за село Загорско"}
{"url": "https://www.faktor.bg/bg/articles/nevizhdano-bsp-s-trima-agenti-na-ds-v-listata-za-evroparlamenta", "text": "БСП начело с Корнелия Нинова направи нещо невиждано до момента – вкара цели трима сътрудници на тоталитарните комунистически служби в листата си за предстоящите избори за Европейския парламент. В предложената днес на Националния съвет на БСП от Изпълнителното бюро на партията листа със 17 кандидати за европейските избори 3-ма са с досиета, констатира  съобщава сайтът  .  В листата, която се води от журналистката Елена Йончева и в която липсва председателят на ПЕС Сергей Станишев, на пето, избираемо място е поставен Румен Гечев – депутат от БСП в настоящия парламент. Той обаче е по известен като вицепремиер и министър на икономическото развитие в злополучния еднопартиен кабинет (1995-1997) на БСП с премиер Жан Виденов, донесло тежка икономическа, банкова и финансова катастрофа на България. Румен Гечев е разкрит от Комисията по досиетата като секретен сътрудник на Първо главно управление на ДС от 1987 г. под псевдонима „ЕКОНОМОВ”. Член е на БКП от 1981 г. (виж досието му –  . На 10-то място в листата на БСП с кандидатите за Европейския парламент е поставен Велизар Енчев, журналист, който в момента работи в партийната телевизия на левицата. Енчев е разкрит като щатен служител на Първо главно управление на ДС от 1985 г. В досието му (виж го –  ) има данни, че още като студен е донасял на ДС за свои коеги в универститета. „Енчев има добре изграден марсксистко-ленински мироглед, правилно отношение към политическия курс и решения на партията и правителството, като активно ги подкрепя. Желае да постъпи на работа в органите на ДС без колебание и без да поставя условия. Желанието му е продиктувано от стремежа да води по-активна борба срещу враговете на социализма”, е констатирано при проучването му. Енчев е член на БКП от 1985 г. След промените той е посланик в Загреб (2002-2007) и се изявява като журналист в телевизия „СКАТ”. През 2014 г. лезе в 43-то Народно събрание като депутат от листата на коалиция Патриотичен фронт – НФСБ и ВМРО, но още в началото се скара в Валери Симеонов и напусна групата, ставайки независим народен представител. На последно 17 място в листата на БСП за евроизборите е поставен Емил Георгиев, лидер на Политически клуб „Екогласност”, който е коалиционен партньор на БСП. Той е разкрит като агент „СТАНИСЛАВ” на Окръжно управление на МВР-ДС във Видин от 1978 г. През 1985 г. е свален от оперативен отчет, а през месец май 1990 г., малко преди първите свободни избори, досието му е унищожено. Агентурната принадлежност на 63-годишния Георгиев е разкрита за първи път от Комисията по досиетата преди местните избори през 2007 г., на които той се кандидатира като общински съветник в Хасково от името на политическата формация, която оглавява. Обявяван е и като бивш директор на Дирекцията за метрологичен надзор. През юни 2014 г. Георгиев влезе за кратко като депутат в 42-то Народно събрание на мястото на Сергей Станишев, който тогава стана евродепутат и напусна българския парламент. С присъствието на тримата сътрудници на тоталитарните комунистически служби в листата на БСП за евровота наследницата на БКП поставя своеобразен рекорд. Досега пак БСП държи и друг „рекорд” – само тя като политическа партия е успяла да вкара сътрудник на ДС в Европейския парламент в лицето на своя бивш депутат Евгени Кирилов, който беше евродепутат в периода 2007-2014 г.", "date": "2019.04.14", "title": "Невиждано: БСП с трима агенти на ДС в листата за европарламента"}
{"url": "https://www.faktor.bg/bg/articles/yavor-bozhankov-otkaza-da-uchastva-v-evrolistata-na-bsp", "text": "Явор Божанков оттегли номинацията си, която десетки партийни организации издигнаха, за кандидат за член на Европейския парламент в листата на БСП. Народният представител мотивира решението си с ангажиментите, които отстоява като депутат. „Благодаря на всички членове на БСП, които за втори път ми дадоха своето доверие. Поел съм ангажимент към тях и към всички избиратели да бъда техен народен представител и върша тази работа всеотдайно, с искрено желание да променим днешната система в България. Предстоящите избори имат историческо значение. Демокрацията у нас е под заплаха, а краят на едно провалено управление – близо. Въпросът не е кога ще си отиде то, а как ще продължим напред. Поех отговорност като член на Националния предизборен щаб и ще дам всичко от себе си България да има правителство и хора, способни да осигурят справедливост и сигурност. Които ще работят за интересите на България тук и в Европа. Продължавам с моите ангажименти и срещи с жителите на Великотърновска област“, посочи Божанков. Явор Божанков подчерта, че европейските избори ще предопределят и края на управлението на ГЕРБ. „Опонентите ни прибягнаха до промени в изборното законодателство, отмяна на преференциите, ощетяване на БСП в изборния процес. Опрощават задължения на вероизповедания и влизат в нечисти договорки, за да спасят властта си. Но ВИП асаньорът им се движи еднопосочно – надолу. С личност като Елена Йончева начело на листата изпращаме ясно послание. Обединител за обществото. Човек, който е готов да жертва себе си и да се изправи срещу огромни интереси и корупция. Вярвам в предстоящата промяна“, каза депутатът.", "date": "2019.04.14", "title": "Явор Божанков отказа да участва в евролистата на БСП"}
{"url": "https://www.faktor.bg/bg/articles/novini/balgariya/obrat-na-pozitano-20-stanishev-kutev-i-gutsanov-shte-se-sastezavat-za-vlizane-v-evrolistata", "text": "Пълен обрат последва в БСП, след като на пленума социалистите не включиха Сергей Станишев в листата си за евродепутати. В централата на \"столетницата\" предстои таен вот, на който ще се реши, дали той ще участва в надпреварата за европарламента. Освен президента на ПЕС, ще бъдат гласувани и имената на Антон Кутев, Валери Жаблянов и Борислав Гуцанов. По последна информация листата с предложения на БСП от 17 предложения е набъбнала на 25. Гласуването за предложенията ще е тайно, а не явно, както настояваше Корнелия Нинова. Румен Гечев обясни, че при прегласуване може да има ново подреждане на цялата листа, която предложи Корнелия Нинова. Засега сигурни са само номерата на гражданските квоти Иво Христов (4), Велизар Енчев (10) и Емил Георгиев (17). Няма как да бъде бутната от водаческото място и Елена Йончева, която също не е член на \"столетницата\".  Припомняме, че в първоначалните 17 кандидати на Изпълнителното бюро на \"столетницата\" името на Станишев не фигурираше. След бурни дебати на пленума в партийната централа и заплахи от страна на опозицията в БСП за бламиране на Корнелия Нинова, очевидно се е стигнало до преразглеждане на решението в редиците на социалистите.", "date": "2019.04.14", "title": "Обрат на \"Позитано\" 20: Станишев се състезава с Кутев, Жаблянов и Гуцанов за влизане в евролистата"}
{"url": "https://www.faktor.bg/bg/articles/ivan-geshev-ne-se-pritesnyavam-ot-delo-na-ivancheva-da-me-sadyat-mityo-ochite-i-golyovtsite", "text": "Заместник-главният прокурор Иван  и ръководител на Специализираната прокуратура Иван Гешев каза, че не се притеснява от това да бъде обект на внимание от всички, които е привлякъл като обвиняеми. Краткият коментар на Гешев дойде от Петрич, където присъства заради съвместна акция между МВР, Митници и Прокуратура по залавяне на големи количества цигари и марихуана, предаде БГНЕС. „Очаквам всеки момент дела да ми заведат и тези, които вие наричате Митьо Очите, Гольовците. Така че нещата са динамични. Подсъдимите Иванчева и Петрова са малко по-агресивни, но не се притеснявам от нищо“, заяви Иван Гешев пред журналисти. Припомняме, че бившият кмет на „Младост” Десислава Иванчева и заместничката ѝ заявиха, че ще заведат дело срещу Гешев за клевета.", "date": "2019.04.14", "title": "Иван Гешев: Не се притеснявам от дело на Иванчева, да ме съдят Митьо Очите и Гольовците"}
{"url": "https://www.faktor.bg/bg/articles/obshtestvo/zakon-i-red/finalni-pledoarii-po-deloto-sreshtu-desislava-ivancheva", "text": "Финалните пледоарии по делото \"Иванчева\" са насрочени за днес. При предишното заседание настъпи обрат в процеса, след като основният свидетел Петко Дюлгеров се отказа от първоначалните си показания, че е бил посредник при предаването на подкупа от 500 000 евро от предприемача Александър Ваклин на бившата кметица на \"Младост\".  Пред Специализирания наказателен съд той заяви, че свидетелствата са дадени под натиск и единствено в присъствието на служебен адвокат. Десислава Иванчева пък обяви, че ще се кандидатира за евродепутат.", "date": "2019.04.14", "title": "Финални пледоарии по делото срещу Десислава Иванчева"}
{"url": "https://www.faktor.bg/bg/articles/ikonomika/kristalina-georgieva-svetovnata-ikonomika-mozhe-da-se-vazstanovi-prez-sledvashtata-godina", "text": "\"Световната икономика може да се възстанови през следващата година\". Това прогнозира главният изпълнителен директор на Световната банка Кристалина Георгиева. По думите ѝ, за да не се допусне влошаване, трябва да бъдат преодолени търговските конфликти, да има яснота около Брекзит и редица държави да подобрят финансовата си дисциплина. България също е потърпевша от икономическото забавяне, посочи Георгиева. \"2019 г. очакването ни е за 3 процента растеж, малко по-нисък от миналата година, и както в останалия свят, се надяваме да видим 2020 г. да бъде по-успешна година\", предаде БНР. Според Георгиева борбата с бедността трябва да продължи още по-усилено: \"Защо това ни касае нас, в България, защото, ако Африка остане бедна, потокът на бежанци към Европа ще продължи\". Кристалина Георгиева участва в пролетната сесия на банката и на Международния валутен фонд.", "date": "2019.04.14", "title": "Кристалина Георгиева: Световната икономика може да се възстанови през следващата година"}
{"url": "https://www.faktor.bg/bg/articles/sport/gimnastichkite-ni-specheliha-2-srebarni-medala", "text": "Българският ансамбъл по художествена гимнастика спечели сребърен медал на обръчи и бухалки на финала на SOFIA WORLD CUP. Това съобщиха от Българската федерация по художествена гимнастика на официалната си страница във „Фейсбук“. По-рано гимнастичката Катрин Тасева спечели сребърен медал на лента на финала на SOFIA WORLD CUP. Златото грабна рускинята Александра Солдатова, а борнзът е за Линой Ашрам от Израел. Това е третият сребърен медал за Тасева на финала на SOFIA WORLD CUP, след като спечели сребро и на бухалки и топка.", "date": "2019.04.14", "title": "Гимнастичките ни спечелиха 2 сребърни медала"}
{"url": "https://www.faktor.bg/bg/articles/sport/grigor-dimitorv-startira-s-pobeda-v-monte-karlo", "text": "Григор Димитров победи Матео Беретини със 7-6, 6-4 в мач от първия кръг на \"Мастърс\" 1000 в Монте Карло. Срещата беше много оспорвана и продължи 1 час и 54 минути. И двете части бяха решени с пробиви в последния гейм, когато италианецът направи серия от грешки. Първият гейм се оказа най-дългият в мача. Григор сервира колебливо, направи две двойни грешки и след 14 разиграни точки беше пробит. Беретини затвърди брейка с убедителен сервис гейм и създаде впечатлението, че контролира мача. Българинът се съвзе бързо и с точни отигравания се възползва от прибързаните действия на съперника за да изравни за 2-2. В този период подаването на Григор се стабилизира и той не даваше повече възможности на противника си да си помисли за нов пробив. В осмия гейм Гришо поведе с 0-40, а после имаше още един скрит сетбол, но тогава Беретини успя да изпълни хубави първи сервиси и се измъкна. В десетата партия Димитров можеше да затвори частта, но италианецът още веднъж успя да се спаси. Все пак решителният пробив стана факт точно преди тайбрека. Гришо отново дръпна с 0-40. Берерини успя да вземе 4 поредни точки, но след това направи серия от грешки. Хасковлията в този период беше хладнокръвен и затвори дългия сет със 7-5 за 1 час и 6 минути. Беретини удари отново в първия гейм, когато прекалено успокоеният Димитров не разбра как е подарил пробив. Българинът веднага направи рибрейк, с което взе психологическото предимство в мача. От тук до края на двубоя единствената загадка беше - кога Димитров ще пробие отново. Беретини постоянно въртеше разни удари с китка, които в повечето случаи бяха сгрешени. Григор на няколко пъти стигна къси направи страхотни минаващи. В четвртия гейм хсковлията отново поведе с 0-40 и не можа да пробие. Тогава българинът направи грешки и остави италианецът в мача. Но Григор беше уверен и печелеше лесно подаванията си. Когато се стигна Беретини да сервира за оставане в мача, той отново загуби ума и дума. Григор се възползва от неувереността на съперника си и спечели с 6-4 за 1 час и 56 минути.", "date": "2019.04.14", "title": "Григор Димиторв стартира с победа в Монте Карло"}
{"url": "https://www.faktor.bg/bg/articles/layf-stayl/prints-uilyam-shte-sadi-medii-zaradi-obvineniya-v-iznevyara", "text": "Принц Уилям е заподозрян в афера. Такава информация разпространи изданието In Touch, според което британският принц има любовница. Според медията, става въпрос за една от най-близките приятелки на съпругата му херцогиня Кейт. Според публикацията на In Touch Уилям и Роуз започнали да се виждат, докато Кейт била бременна с третото дете, а срещите далеч не били просто приятелски. Кейт Мидълтън дори заподозряла изневярата и го принудила да спре да се вижда с любовницата си, която пък зачеркнала от приятелския си кръг. Пак според информацията изневярата нанесла голям удар на брака на Уилям и Кейт, близките им също били потресени, но въпреки това нямало да се стига до развод. Принц Уилям категорично отхвърли информацията и я нарече \"грозни слухове\". Адвокатите му пък вече обявиха намерение да съдят In Touch.", "date": "2019.04.14", "title": "Принц Уилям ще съди медии заради обвинения в изневяра"}
{"url": "https://www.faktor.bg/bg/articles/ivancheva-i-petrova-shte-sadyat-zam-glavniya-prokuror-ivan-geshev", "text": "Вече два часа и половина тримата наблюдаващи прокурори излагат пред съда обвинителната си теза, но какво наказание ще поискат, към този час засега не е ясно. На предходното заседание Петко Дюлгеров, сочен за посредник на предадения подкуп, се отказа от своите показания. Те са важни, защото показват цялата технология на искания и предаден в последствие подкуп. Десислава Иванчева и Биляна Петрова дойдоха в добро настроение в съда и заявиха, че очакват от прокуратурата да поиска максимално наказание за тях, но че са невинни. „Те ще искат 30 години вероятно, но няма как да стане, защото доказателства няма”, заяви Иванчева. „На лъжата краката са къси и рано или късно, когато знаеш, че фактите са на твоя страна , те ще излязат наяве”, заяви Биляна Петрова. „Ние дефакто ще заведем дело срещу Гешев основно за подвеждане и неправилна информация по медиите, което е уронване и набеждаване в наш ущърб, клевета, ще има ответен удар по това, което той е излъгал пред вас медиите”, коментира още Иванчева.", "date": "2019.04.14", "title": "Иванчева и Петрова ще съдят зам.-главния прокурор Иван Гешев"}
{"url": "https://www.faktor.bg/bg/articles/novini/svyat/feysbuk-instagram-i-utsap-se-srinaha", "text": "„Фейсбук“, „Инстаграм” и „Уотсап” се сринаха в някои части на Европа. Потребителите в България също са сред засегнатите. Хиляди хора пишат в „Гуитър” за проблемите в трите социални мрежи. За момента причината за срива не е ясна. Сред засегнатите са също Великобритания, Франция, Германия, Чехия и Полша.  Трите социални мрежи или не се зареждат изобщо, или потребителите не могат да публикуват. Проблеми има и в Гърция, Италия и части от САЩ.", "date": "2019.04.14", "title": "Фейсбук, Инстаграм и Уотсап се сринаха"}
{"url": "https://www.faktor.bg/bg/articles/zadarzhaha-kontrabadni-tsigari-i-polovin-ton-marihuana-na-gkpp-zlatarevo", "text": "Гранична полиция и Агенция „Митници“ задържаха 8 400 000 къса контрабандни цигари и половин тон канабис при съвместни действия на ГКПП-Петрич, стана ясно по време на пресконференция. Единият от камионите натоварен с половин тон марихуана е бил задържан на вход на ГКПП Златарево. Минавайки през рентген за проверка граничните власти са установили наркотика. Той е с високо качество и по всяка вероятност е бил предназначен за българския пазар. Главният комисар на МВР Ивайло Иванов заяви, че когато се е получило разпореждането за тази проверка шофьорът е симулирал, че му е лошо, хоспитализиран е в болнично заведение, там той се е опитал да избяга, колегите са го задържали. \"При извършената проверка е открито над 500 кг, точната цифра 529 кг канабис. Образувано е досъдебно производство“. При проверка на втори камион се установява, че в ремаркето, което по документи превозва климатични инсталации от Италия за Румъния, зад тапа са скрити 840 мастербокса цигари, на стойност над 1 милион лева. Директорът на Агенция „Митници“ Георги Костов допълни, че характерното и при двата случая е, че има голяма степен на предварителна подготовка на осъществяващите тази организирана престъпна дейност през нашата граница. \"Специално за камиона, който е превозвал незаконните цигари през ГКПП-Кулата е с добре направена тапа“. Зам.-главният прокурор Иван Гешев коментира, че за пореден път има много добро взаимодействие по всички служби от изпълнителната власт в лицето на Митници, в лицето на ГП, в лицето на МВР с прокуратурата. Образувани са 2 досъдебни производства, има задържани лица“. По случая работи Окръжна прокуратура - Благоевград.", "date": "2019.04.14", "title": "Задържаха контрабадни цигари и половин тон марихуана на ГКПП-Златарево"}
{"url": "https://www.faktor.bg/bg/articles/novini/balgariya/georgi-pirinski-bsp-da-ochakva-otritsatelni-rezultati-s-predlozhenata-lista", "text": "\"Още преди повече от месец заявих, че няма да се кандидатирам за евродепутат, но това, че нито един от другите колеги не е в листата е повече от странно, да не кажа - неприемливо\", заяви евродепутатът Георги Пирински пред журналисти преди Националния съвет на БСП. Днес Националният съвет на БСП обсъжда  предложението на листа за кандидати за евродепутати на партията.  Името на  Сергей Станишев обаче не фигурира. Водач на листата е Елена Йончева, на второ място се предлага да бъде Янаки Стоилов, след него - Деница Златева, а четвърти е началникът на кабинета на президента Иво Христов. \"Едва ли не се създава впечатление, че хора, които не са членове на БСП имат предимство\", коментира Пирински. Според него това ще се отрази отрицателно на резултатите на БСП.", "date": "2019.04.14", "title": "Георги Пирински: БСП да очаква отрицателни резултати с предложената листа"}
{"url": "https://www.faktor.bg/bg/articles/novini/balgariya/kandidat-studentite-izbirat-mezhdu-lyuben-karavelov-i-zlatniya-vek-na-kulturata-na-izpita-po-istoriya", "text": "Кандидат-студентите избират между Любен Каравелов и Златния век на културата на изпита по история в СУ. В 9.00 часа в 65-та аудитория в Ректората на Софийския университет „Св. Климент Охридски“ започна изпитът по история на България. Кандидат-студент изтегли вариант № 1 на теста и двете теми, от които ще избират явилите се на изпита по история на България: „Любен Каравелов – политическа и книжовна дейност“ и „Златният век на българската култура (краят на IX – началото на X век): творци и постижения“. Кандидатите, подали заявление за явяване на изпита, са 887. Заместник-ректорът на Софийския университет проф. Ренета Божанкова приветства кандидат-студентите – амбициозни млади хора, дошли днес, за да покажат своите знания и да зарадват своите родители и учители с успех. Тя пожела сбъдване на мечтите им и да изберат най-желаната от тях специалност в Софийския университет „Св. Климент Охридски“. Деканът на Историческия факултет и председател на изпитната комисия доц. Тодор Попнеделев пожела успех на кандидатите и представи членовете на комисията. Специалностите, за които кандидат-студентите могат да кандидатстват след успешно положен изпит, са: „Философия“; „Социология“; „Политология“; „Публична администрация“; „Културология“; „Библиотечно-информационни науки“; „Публични информационни системи“; „Философия“ (на английски език); „История“; „Археология“; „Етнология и културна антропология“; „История и география“; „Архивистика и документалистика“; „История и геополитика на Балканите“; „История и философия“; „Хебраистика“; „Педагогика“; „Социални дейности“; „Неформално образование“; „Предучилищна и начална училищна педагогика“; „Социална педагогика“; „Специална педагогика“; „Логопедия“; „Физическо възпитание и спорт“. С изпит по история на България и изпит по български език и литература бъдещите студенти могат да запишат специалност „Право“, а с изпит по история на България и изпит по английски, немски, френски, испански, италиански или руски език (по избор) – специалностите „Международни отношения“ и „Регионално развитие и политика“. С успешно издържани изпити по история на България и изпит по английски, немски, френски, испански език (по избор) бъдещите студенти могат да запишат специалност „Европеистика“. С успешно положени изпити по история на България и по английски и френски език (по избор) могат да запишат специалността „История и чужд език“.", "date": "2019.04.14", "title": "Кандидат-студентите избират между Любен Каравелов и Златния век на културата на изпита по история"}
{"url": "https://www.faktor.bg/bg/articles/novini/balgariya/tsvetan-tsvetanov-i-rumen-hristov-predstavyat-politicheskata-platforma-na-gerb-i-sds-na-evroizborite", "text": "Цветан Цветанов и Румен Христов откриха представянето на платформата на ГЕРБ за евроизборите. \"Силата на нашата платформа е, че ще защитаваме това, което се припокрива с приоритетите на ЕНП. Когато правихме платформата в предизборния щаб, стигнахме до извода, че тя трябва да бъде представена от нашите евродепутати. Нашите приоритети ще се покриват с тези на ЕНП и обединена Европа. Ние ще представим резултатите, които имаме от управлението днес, които се припокриват с приоритетите на Европа. Силата на нашата платформа е, че ние защитаваме това, което се припокрива с приоритетите на ЕНП – кохезионна политика, отбрана, миграция“, заяви Цветанов. В залата присъстват министри, народни представители, общински съветници, представители на СДС и др.", "date": "2019.04.14", "title": "Цветан Цветанов: Силата на нашата платформа е, че ще защитаваме това, което се припокрива с приоритетите на ЕНП(на живо)"}
{"url": "https://www.faktor.bg/bg/articles/novini/balgariya/mariya-gabriel-shte-rabotim-za-zashtitata-na-lichnite-danni-i-sigurnostta-na-evropeyskite-grazhdani", "text": "\"В Европейския парламент ще работим за основните ценности - защитата на личните данни и сигурността на европейските граждани\". Това каза еврокомисарят и водач на листата на ГЕРБ Мария Габриел по време на представянето на политическата платформа на партията за евроизборите.  Мария Габриел посочи, че основни ценности са защитата на личните данни и сигурността на европейските граждани. „Всичко, което е незаконно офлайн, трябва да бъде незаконно и онлайн. Цифровите умения стоят най-високо за нас в дневния ни ред. Защото съвсем скоро над 90% от работните места ще изискват такива, а днес над 40% от европейските граждани нямат такива“, обясни Габриел. Тя посочи, че ще се работи и за осигуряване на безплатен интернет навсякъде, както и за утвърждаването на България като регионален цифров лидер.  \"Ще работим за намаляване таксите на роуминг между ЕС и Западните Балкани“, каза още тя. Мария Габриел посочи, че ще се работи и за осигуряване на кибер сигурност, ясни и етични правила за изкуствения интелект, изграждане на европейски супер компютър от световна класа, дигитализация на културното наследство и неговата достъпност, осигуряване достъп на всички европейски граждани до каталога на европейските филми, реализиране на първата самостоятелна програма „Цифрова Европа“. „Само така можем да превърнем Европа в лидер и да изпратим ясно послание до нашите партньори“, заяви Мария Габриел.", "date": "2019.04.14", "title": "Мария Габриел: Ще работим за защитата на личните данни и сигурността на европейските граждани"}
{"url": "https://www.faktor.bg/bg/articles/georgi-koritarov", "text": "„В решението на Корнелия Ннинова има логика и тя не е елементарна. Иво Христов е началник на кабинета на Румен Радев. Включването му в евролистата за кандидат на БСП със сигурност е съгласувано с президента. По този начин Иво Христов да бъде поставен на избираемо място е своеобразно хвърляне на политически мост за институционално политическо партньорство между енергията на президентската институция и енергията, с която БСП се опитва да се препозиционира от класическа до момента социалистическа партия от европейски тип в по-близка до консервативното националистическо ляво пространство. Без това непременно да бъде вменявано с понятието национал-социализъм, по същество БСП прави точно такава стъпка“. Това заяви пред Faktor.bg журналистът Георги Коритаров по повод включването в евролистата на БСП на Иво Христов от Изпълнителното бюро на партията и елиминирането на Сергей Станишев.   „По пътя на логиката може да стигнем, че Румен Радев е бил информиран за намерението на Корнелия Нинова да не поставя в евролистата името на президента на ПЕС Сергей Станишев. Можем да говорим за разширена стратегическа формула на партньорство между президента и лидера на БСП, чиято цел е тотална подмяна не просто на БСП, но и на уплътняване на формулата „Решетников“. Румен Радев стана президент именно след популяризирането на формулата на ген. Леонид Решетников, според която спечелването на „Дондуков“ 2 беше първа стъпка пред преориентацията на българската външна политика от проевропейска и проатлантическа към добронамерена и функционално зависима от руските геополитически интереси. Това, което се случва, отново е доказателство за препозициониране, а най-вероятно има за цел да се опре върху електорална енергия, генерирана от тези две нови направления. Едната е по линията на енергията, избрала Румен Радев за президент, а другата е онази енергия на националсоциализма, която е предпочитана платформа от БСП. Аз не бих избързвал с оценки, че с подобна листа и с изхвърлянето на Сергей Станишев левицата ще загуби. БСП по-скоро ще разчита на още подготвени немалко изненади, с които да си създаде спечелване на тези евроизбори, но не на основата на европозитивна кампания, а на пропутински евроскептицизъм. Именно заради това опонентите на левицата трябва да са нащрек от това, което прави БСП“, коментира още Георги Коритаров.", "date": "2019.04.14", "title": "Георги Коритаров: С Иво Христов в евролистата Нинова и Радев уплътниха формулата \"Решетников\""}
{"url": "https://www.faktor.bg/bg/articles/boyko-borisov-1-19", "text": "\"В листата на БСП има само един, който може би разбира от европейска политика, другото е - шпионин, Държавна сигурност, шпионин, Държавна сигурност. Това каза премиерът Бойко Борисов и лидер на ГЕРБ по време на представянето на политическата платформа на партията за евроизборите. „Харесахте ми“ – това каза Борисов на кандидатите за евродепутати. „Сега разбирам защо и нашите опоненти искат да ни вкарат в компроматна игра“, коментира той. „Сега като им видях листата - имат само един човек, който може би разбира нещо от европейска работа – г-жа Златева. Оттам нататък е шпионин, Държавна сигурност, шпионин, Държавна сигурност“, заяви лидерът на ГЕРБ. Според него дори и Русия няма общо с тази листа. „Истината е, че някой иска да им се предложи, но не е наша работа да ги коментираме“, посочи Борисов. „Бях сигурен и щях да се обзаложа за Иво Христов и за това, че е в листата, защото видях как се гледат с Корнелия Нинова онзи ден. И как правят онзи КСНС в нищото, само за да се говори по темата“, коментира Бойко Борисов.   \"Невключването на Сергей Станишев в листата на БСП показва, че нашите опоненти вече нямат нищо общо с европейските социалисти. Тези избори са важни, защото действително много Троянски коне ще влязат в ЕП и това е видно“, коментира Борисов. „Навсякъде, където отидем, България се сочи за пример за това, което правим“, каза още той и припомни за всички важни срещи, които са се провели по време на Българското председателство на Съвета на ЕС, както и през последните дни. „В момента имаме един българин на най-висок пост в света – Сергей Станишев, лидерът на ПЕС, левият Манфред Вебер. Невключването му в листата показва, че нашите опоненти вече нямат нищо общо с европейските социалисти – това ще бъде тълкуванието навън“, коментира Борисов.  Той посочи, че в същото време спортният министър Красен Кралев е подписал споразумение за общо провеждане на Европейско и Световно по футбол. „И \"Играта на тронове\", и \"Междузвездни войни\" ги снимаха в Ирландия, а не в България само защото те са им дали по-добри предложения от тяхната киноиндустрия. Ние караме още по инерция“, посочи Борисов и заръча на министрите си да се работи по този въпрос.", "date": "2019.04.14", "title": "Бойко Борисов: Евролистата на БСП е - шпионин, ДС, шпионин, ДС"}
{"url": "https://www.faktor.bg/bg/articles/novini/balgariya/premierat-pita-yoncheva-kakvo-razsledvane-napravi-kogato-beshe-v-syankata-na-stanishev", "text": "\"Много готино е да се закачиш със знамето на разследващ журналист, но въпросът е какво разследване си направил, като си бил в сянката на премиера\". Това каза премиерът и лидер на ГЕРБ Бойко Борисов по време на представянето на политическата платформа на партията за евроизборите.  „Колкото повече се отдалечаваме от председателството, толкова повече се въздиша по нашето председателство. България се дава за пример със справяне с мигрантската вълна навсякъде. И сега понеже няма мигранти, бъдете внимателни по места да не разиграят пак етническата карта с някоя и друга провокация“, заяви Борисов. „Защото те нямат какво да кажат, нямат един успех, който да покажат. Разбирам да се закичиш със знамето на разследващ журналист – много готино звучи. Много готино е да биеш по човека, арестувал \"Наглите\", спрял отвличанията и т.н. Въпросът е, като си бил разследващ журналисти и четири години си бил в сянката на премиера – какво разследване си направил тогава. Или си разследващ журналист само когато си в опозиция. Ами, и ние като станем опозиция някой ден, ще станем разследващи журналисти“, коментира Борисов.", "date": "2019.04.14", "title": "Премиерът пита Йончева: Какво разследване направи, когато беше в сянката на Станишев?"}
{"url": "https://www.faktor.bg/bg/articles/novini/balgariya/plenumat-na-bsp-glasuva-prezidentskiya-chovek-ivo-hristov-za-kandidat-evrodeputat", "text": "Пленумът утвърди категорично Иво Христов на четвъртото място, както го предложи соцлидерката на ИБ на БСП, а след това и на членовете на Националния съвет. От залата предложиха на тази позиция да бъде подреден евродепутата Петър Курумбашев, който беше планиран за деветото място и обяви, че това е подигравка за него. Гласуването обаче беше в полза на президентския началник на кабинета, а Курумбашев не бе подложен на вот. За това Иво Христов да отиде в Брюксел са гласували 90 социалисти, 20 са се обявили против, а 22 са се въздържали, научи Канал 3. Самият Курумбашев пък настоял да бъде подложена кандидатурата му на гласуване, след като от негова позиция по-рано днес стана ясно, че е на девето място и че е обиден от този факт. Пред пленума Курумбашев заявил, че не е поставял никакви условия на Корнелия Нинова. Това провокирало лидерката на БСП да скочи и да го опровергае. Нинова разкрила, че Курумбашев, досегашен евродепутат, й е поставил две условия - да бъде на второ или трето място в листата на партията и да оглави групата на левицата в ЕП. След дълги спорове социалистите утвърдиха само местата на гражданската квота и коалиционните партньори. Така на десето беше одобрен Велизар Енчев със 119 гласа за\", а на 17-о - лидера на \"Екогласност\" Емил Георгиев, който е събрал подкрепата на 117 социалисти. За последното място пак от залата предложиха и Славчо Велков. Попълването на коалиционните квоти бе предшествано с дълга увертюра на вътрешните опоненти на Корнелия Нинова на тема - листата без Сергей Станишев. Най-рязко на предрешения списък на соцлидерката скочили Велислава Дърева и Антон Кутев. \"Имат ли смисъл номинациите в партията - това, което се върши, е скандално. Ако Курумбашев е тежко обиден, какво да кажем за Станишев, който има най-много номинации?\", попитала журналистката от \"Дума\" и член на Националния съвет. Двамата с Кутев се поинтересували дали бъдещите евродепутати на левицата ще са част от групата на ПЕС в Европарламента, по повод отстраняването на президента му. От вътрешната опозиция се готвят да контраатакуват място по място в листата, за да я пренаредят, а ако не успеят, ще опитат да я бламират анблок.", "date": "2019.04.14", "title": "Пленумът на БСП гласува \"президентския човек\" Иво Христов за кандидат-евродепутат"}
{"url": "https://www.faktor.bg/bg/articles/nidal-algafari-bsp-goni-stanishev-po-talibanskiya-nachin-s-koyto-byaha-otstraneni-zhan-videnov-i-krasimir-premyanov", "text": "\"От БСП постъпват като талибани, изключвайки Сергей Станишев от листата за евродепутати. В историята по такъв начин се постъпи с Жан Виденов и Красимир Премянов. Няма значение какъв е като политик Станишев и какви са неговите грешки. Той на първо място е лидер на всички социалисти в Европа. Утре като евродепутат Елена Йончева ще почука на вратата на президента на ПЕС, на която пише Сергей Станиешев и тогава няма да ѝ бъде отворена. Когато се види, че определени хора имат качества и се развиват, се отстраняват от \"столетницата\". Гласуването на граждански квоти в листата като Иво Христов и Елена Йончева говори за това, че в партията има криза на кадри\". Това заяви пред Faktor.bg политическият пиар Нидал Алгафари.  Той допълни, че участието на Иво Христов в надпреварата за евровота е поредното доказателство за мостовете между Корнелия Нинова и президента Румен Радев. Името на Велизар Енчев в листата на кандидатите за евродепутати едновременно шокира и разсмя писателя. Нидал Алгафари \"упрекна\" Корнелия Нинова и хората около нея, че на негово място е било по-добре да включат Волен Сидеров като успешен ход за новото амплоа на национал-социалистическа партия.", "date": "2019.04.14", "title": "Нидал Алгафари: Нинова гони Станишев от партията по талибанския начин, с който махнаха Жан Виденов и Премянов"}
{"url": "https://www.faktor.bg/bg/articles/erdogan-obeshta-korenni-reformi-v-upravlyavashtata-psr-i-zavrashtane-kam-politikite-ot-2002-g", "text": "Турският президент Реджеп Тайип Ердоган, чиято Партия на справедливостта и развитието (ПСР) претърпя сериозни загуби на местния вот на 31 март т.г. (според все още необявените окончателно резултати), даде сигнал, че ще предприеме коренни реформи в ръководената от него партия, както и че ще предприеме мащабни смени на хора в централните органи и по места. \"Няма да се съобразявам нито с предишните заслуги на когото и да било, нито с личността, нито с възрастта. Ще направим промяна от главата до петите\", заявил Ердоган на заседание на Централния комитет на ПСР, на което са били обсъдени резултатите от вота, според близки до президента източници.  Изявлението на Ердоган се възприема като критика към вътрешната опозиция в ПСР, каквото се твърди, че има в редиците на партията, и заявка, че той ще бъде безпощаден към нея. Евентуалната загуба на кметския пост в 15-милионния Истанбул ще бъде най-голямото и неочаквано поражение за ПСР от 2002 г. насам, което фактически означава загуба на контрола върху голяма част от Турция. ПСР все още може да поиска от Висшата избирателна комисия (ВИК) анулиране на вота от 31 март и насрочване на нови избори след два месеца, в началото на юни т.г. ВИК все още не се е произнесла официално за изборните резултати, след искането на ПСР за повторно преброяване на подадените бюлетини в Истанбул, според които кандидатът за кмет на Истанбул на опозицията Екрем Имамоглу има преднина от около 14 хиляди гласа пред кандидата на управляващата ПСР Бинали Йълдъръм. Само в една истанбулска община - Малтепе, продължава повторното преброяване на бюлетините. Междувременно в останалите общини кметовете получиха назначенията си и започнаха работа. Вниманието на обществеността е насочено изцяло към решението на ВИК, което се очаква след приключване на преброяването в Малтепе. Решението се очаква с нетърпение и тревога, поради съществуващите в обществото твърдения, че управляващата ПСР ще окаже натиск върху ВИК за евентуално касиране на вота от 31 март.  Пред Централния комитет на ПСР Ердоган е насочил вниманието към парламентарния /и президентски/ вот през 2023 г. По думите му Републиканският алианс /на ПСР и националистическата ПНД/, спечелвайки 52 на сто на местния вот, е дал силна заявка за това, че ако успее да запази този резултат, ще спечели и вота след четири години.  Ердоган е отбелязал, че ПСР е спечелила мнозинство при съветниците в общинските парламенти в редица общини, спечелени от опозицията на местните избори, и е посочил: \"Ще следваме конструктивна политика, политика на съзиданието, а не на разрушението. Ще подкрепяме инициативите в полза на обществото, в интерес на гражданите, независимо от коя партия са, без конфронтиране и противопоставяне едни на други\". По повод критиките, че ПСР не е успяла да привлече към каузата си младите хора и интелектуалците, Ердоган посочва: \"Необходимо е да отделим повече внимание на работата с младите хора, да предприемем стъпки и инициативи спрямо гражданите, да направим коренни промени и реформи. Но това ще го направим не заради изказванията на някои тролове, не заради писанията на някои анализатори, а ще го направим в интерес на посланията, които турският избирател направи на 31 март\". Близки до президента анализатори посочват, че Ердоган фактически се връща към визията и политиките на ПСР от 2002 г., от началото на нейното основаване. Във връзка с обявяването на резултатите от вота от 31 март, които се очакват с нетърпение, Ердоган заявил: \"Какъвто и да е резултатът, ще го приемем, трябва да бъдем готови за всякаква вероятност\". Тази вечер в Истанбул предстои дербито на годината между двата футболни аса на Турция - Фенербахче и Галатасарай, което ще се играе пред близо 50 хиляди души. Кандидатът на опозицията за кмет на Истанбул Екрем Имамоглу обяви, че ще бъде на стадиона заедно със своя екип. На мача се очаква да присъстват и водещи политици от управляващата ПСР. Анализаторката от близкия до правителството вестник \"Хабертюрк\" Нагехян Алчъ призова Екремоглу да не отива на мача, за да \"не се провокират изстъпления на политическа основа сред феновете\". В статията си тя отбелязва, че \"по всяка вероятност една част от феновете ще приветстват Екрем Имамоглу с възгласи като кмет на Истанбул, на което други ще се противопоставят /понеже официално още не му е връчен кметски мандат/ и така може да се стигне до сблъсъци\". Мачът ще се играе на стадиона на Фенербахче \"Шюкрю Сарачоглу\" в квартала Кадъкьой, който е крепост на опозицията на азиатския бряг на мегаполиса Истанбул.  Турската полиция подсили мерките за охрана - около 7 000 полицаи и частни охранители са мобилизирани за сигурността на мача. Отменено бе движението на масовия транспорт в района на стадиона.", "date": "2019.04.14", "title": "Ердоган прави промяна \"от главата до петите\" в партията си"}
{"url": "https://www.faktor.bg/bg/articles/novini/balgariya/krasimir-karakachanov-skandalite-s-imotite-sa-svarzani-s-izbora-na-nov-glaven-prokuror", "text": "„Шефът на полицията на Габрово е допуснал грешка. Тримата арестувани цигани в Габрово трябваше да бъдат задържани за 72 часа, тъй като имат условни присъди, а на единия още не е написана. Разбирам протестите на гражданите. И аз съм организирал такива, но не приемам пияни младежи с боксове през нощта да нападат полиция“. Това каза пред БТВ вицепремиерът Красимир Каракачанов.  „Не приемам да пиеш 5 ракии, да сложиш качулката и да биеш. Затова, когато замествах премиера, наредих полицията да действа безкомпромисно. Подобни проблеми с ромските малцинства не могат да се решат само от МВР, а и от общинската власт“, каза още Каракачанов.  „Според мен целта на скандала с апартаментите не са местните избори, а битката за нов главен прокурор. Виждате, че бяха ударени и хора от съдебната система, които са потенциални кандидати за нов главен прокурор. Цветан Цветанов беше косвена жертва в този сценарий. Имам право да получавам информация. Темата с апартаментите тръгна от Цветанов, за да стане известна“, каза още Каракачанов. „Враждата между Валери Симеонов и Николина Ангелкова е отдавна и ми е неудобно да коментирам коалиционните си партньори“, каза още вицепремиерът.", "date": "2019.04.14", "title": "Красимир Каракачанов: Скандалите с имотите са свързани с избора на нов главен прокурор"}
{"url": "https://www.faktor.bg/bg/articles/novini/svyat/samolet-se-zabi-v-dva-helikoptera-nad-nepal", "text": "Най-малко трима души загинаха при тежка катастрофа на летище в Непал. Инцидентът стана на аеропорта в Лукла, което е изходна точка за желаещите да посетят Хималаите и за алпинистите, опитващи да достигнат Еверест. Инцидентът стана на пистата, като малък самолет се заби в два хеликоптера. Машината на \"Съмит Ер\" тъкмо се подготвяла за редовен полет за Катманду, когато се ударила в двата хеликоптера, които били разположени на площадка на около 50 метра от пистата. Обстоятелства около инцидента се изясняват, но според свидетели пилотът на малкия пътнически самолет загубил контрол над машината при захода за излитане от пистата. Съобщава се, че двама от загиналите са помощник-пилот и летище инспектор, които са били в единия от хеликоптерите. Още трима души са ранени, като един от тях е в тежко състояние - двама от тях са били в самолета, а третият е първият пилот на единия от хеликоптерите.", "date": "2019.04.14", "title": "Самолет се заби в два хеликоптера над Непал"}
{"url": "https://www.faktor.bg/bg/articles/novini/balgariya/chervenata-lista-podredena-po-shemata-nomnklaturi-desari-detsa-na-ruski-drugari-mladi-komunisti", "text": "Тежък пленум очаква днес БСП. Лидерът Корнелия Нинова трябва да обяви имената на останалите 16 претенденти за Европейския парламент. Политолози предричат, че след този пленум единството в БСП може да бъде поставено на тежко изпитание. Листата на БСП за предстоящите евроизбори вече е сглобена почти на 100%. Единствените колебания все още били около името на Сергей Станишев. В най-добрия случай Нинова възнамерява да му предложи унизителното пето място, но не било изключено да бъде и след шеста позиция или изобщо да отпадне. Това съобщиха пред Faktor.bg източници от червената централа. Второто място след Елена Йончева е твърде обещано на Деница Златева, новата любимка на червената шефка. Съпротивата в партията срещу нея е голяма, активистите питали – какъв е приносът й за БСП? Трето място изненадващо ще бъде отредено на бившия ексдепутат Янаки Стоилов, който отпадна от настоящия парламент след реформите на Нинова. Тя обаче се реванширала по този начин към него, защото бил единственият, който не я атакувал с компромати. Няколко имена се спрягат за четвърта, пета и шеста позиция. Един от най-често спряганите претенденти е ексминистърът от проваления кабинет на Жан Виденов – проф. Румен Гечев. На „Позитано” 20 нямат яснота как се е промушил. Другите имена в партийната мелница са на Петър Корумбашев, вечно тичащия след победителите  млад кариерист Александър Симов или на второ лице от гражданската квота –  Иво Христов. През последната седмица в оборот се вкара и името на социалиста от Стара Загора Иван Кръстев.  Според социалисти от обкръжението на лидера, с големи шансове за избираемо място бил и скандалният Момчил Неков. Младият социалист и сега е евродепутат, но спечели мандат с преференцията 15:15, измествайки стари кримки. Преди месец пък Неков се изцепи, че комунизмът и отминалото време на Живков и БКП били хубаво нещо. Вероятно заради това изказване, клонящата към националсоциализъм Корнелия Нинова му дава отново шанс. Старият ветеран Пирински отпада категорично.  В партийните структури усилено се говори, че \"Позитано\" ще подмени избраните от партийните членове водачи. Станишев е сред любимците на социалистите, за разлика от напористия Симов, който обаче се радва на любовта на лидера. Така, най-общо казано, в евролистата на БСП ще бъдат пак деца на номенклатури, руски граждани, десари и млади комунисти. В нея обаче отново няма да има място за работническата класа и нейните деца, за редовите социалисти, които винаги са призвани да бъдат само крепостни селяни на червените барони от „Позитано”.", "date": "2019.04.14", "title": "Червената листа подредена по схемата: Номенклатури, десари, деца на руски другари, млади комунисти"}
{"url": "https://www.faktor.bg/bg/articles/novini/balgariya/stanishev-otpada-ot-listata-na-bsp-vliza-chovekat-na-prezidenta-ivo-hristov", "text": "Президентът на ПЕС Сергей Станишев не е в листата за евродепутати, която днес предлага Изпълнителното бюро БСП на своя пленум. За сметка на това от гражданската квота на четвърто място е сложен шефът на президентския кабинет Иво Христов, който има стабилни позиции на \"Позитано\" 20 и здрави връзки с Русия. Новината съобщи депутатът от БСП Драмир Стойнев. Сред отсъстващите кандидатите е и името на настоящия евродепутат Петър Курумбашев, както и на младия кариерист Александър Симов.   Националният съвет на БСП ще проведе редовно заседание от 11 часа днес в зала „Александър Лилов“ в централата на партията и ще бъде закрито за медиите. Пленумът трябва да подреди и утвърди листата на коалиция „БСП за България“ за членове на Европейския парламент. На предходното заседание на 17 март Пленумът избра Елена Йончева за водач на листата.", "date": "2019.04.14", "title": "Край на интригата в БСП: Станишев вън от листата, избираемо място за човека на президента Иво Христов"}
{"url": "https://www.faktor.bg/bg/articles/novini/balgariya/anketa-za-kakav-profil-evrodeputati-bihte-glasuvali", "text": "За какъв профил евродепутати бихте гласували? евроатлантици евразийци националисти либерали ", "date": "2019.04.14", "title": "Анкета: За какъв профил евродепутати бихте гласували?"}
{"url": "https://www.faktor.bg/bg/articles/novini/balgariya/andrey-pantev-nyama-da-komentiram-zadkulisnite-raboti-v-bsp", "text": "Faktor.bg потърси за коментар бившите депутати от БСП Андрей Пантев и Любен Корнезов за коментар по повод елиминирането от листата за евродепутати на БСП на Сергей Станишев. И двамата доайени на Народното събрание от старото поколение не пожелаха да се бъркат в работата на Корнелия Нинова. \"Това са вътрешни кулоарини, задкулисни работи. Нищо не мога да ви кажа. Не следя партийните дела на БСП, за да мога да ви кажа какво точно се случва\", коментира Пантев, който не е член на \"столетницата\", но е бивш депутат в редиците на левицата.  Любен Корнезов, който реши да се оттегли от активния политически живот, видимо ядосан и озадачен, също не пожела да коментира ситуацията, в която президентът на ПЕС не е включен в предложенията за евродепутати от Изпълнителното бюро на партията. Припомняме, че социалистите влязоха в пленума си с готов списък, в който е включено името на шефа на президентския кабинет Иво Христов, който е на избираемото четвърто място.", "date": "2019.04.14", "title": "Андрей Пантев: Няма да коментирам задкулисните работи в БСП"}
{"url": "https://www.faktor.bg/bg/articles/stanishev-s-parvi-komentar-za-listata-na-bsp-ninova-izbra-konfrontatsiyata", "text": "Листата на БСП, която е предложена от Изпълнителното бюро, ще бъде голям подарък за ГЕРБ. Това заяви президентът на ПЕС Сергей Станишев преди Пленума на БСП. “Този Пленум ще бъде важен, защото дава шанс БСП да се яви на поправителен, но лидерът на партията Корнелия Нинова избра не диалога, а конфронтация. Месец и половина се провеждаха събрания, конференции. Партията се произнесе категорично за своите предпочитания и за вижданията на листата. Дали Националният съвет ще каже, че се вслушва в гласа на партията или че всичко това е било един фарс? Вторият въпрос е какво е посланието на БСП и Националния съвет към българското общество, т.е. начинът, по който се управлява БСП, ще бъде транспориран по начин, по който се управлява България, ако спечелим управлението“, добави Станишев. \"Всички виждат тенденцията в превръщането на БСП в партия на вожда – в ГЕРБ номер 2. Третият въпрос е какво е отношението към Европа и ЕС. Дали БСП запазва своята ясна проевропейска идентичност или тръгва в посока евроскептицизъм. Четвъртият въпрос е посланието към политическото семейство в Европа. Близо една година се води доста яростна и последователна кампания, която изтъква различията между БСП и ПЕС. Това неизбежно поражда въпроса „А що дирите там“. Ще се боря да има листа, която има ясен социалистически и проевропейски опит. Всеки член на Националния съвет трябва да поеме своята отговорност чрез гласуването, което предстои\", каза още Станишев.", "date": "2019.04.14", "title": "Сергей Станишев: Корнелия Нинова избра конфронтацията"}
{"url": "https://www.faktor.bg/bg/articles/petar-kurumbashev-podigravat-mi-se-iskaha-da-sam-9-i-v-listata-za-evrodeputati", "text": "\"В разговор през седмицата Корнелия Нинова ми предложи 9-о място в листата на БСП за изборите за Европейски парламент, като ми каза, че това е най-високото възможно място за гражданската квота след Елена Йончева\". Това заяви евродепутатът Петър Курумбашев в позиция, изпратена до медиите.  \"Понеже това предложение ми се стори като подигравка - за всичко, което съм направил досега, отказах. И така се разделихме. Благодаря на всички членове и организации на БСП, както и на Съюза на тракийските дружества, за доверието и получените номинации. До нови срещи!\", се казва още в съобщението.", "date": "2019.04.14", "title": "Петър Курумбашев: Подиграват ми се, искаха да съм 9-и в евролистата на левицата"}
{"url": "https://www.faktor.bg/bg/articles/novini/svyat/bashtata-na-asandzh-na-74-izglezhdam-po-dobre-ot-nego-na-47", "text": "Бащата на Джулиан Асандж – Джон Шиптън, коментира ареста на своя син във Великобритания пред местното издание The Herald Sun, предава руската агенция REGNUM. Шиптън заяви, че е видял видеоклипа, на който се вижда как лондонската полиция извлича неговия син от посолството на Еквадор в британската столица. Той обърна внимание на външния вид на Асандж. „Аз съм на 74 години, но изглеждам по-добре, отколкото той на 47. Това е просто шокиращо!“ – каза Шиптън. Агенцията припомня, че Асанж наистина изглеждаше като много стар човек, когато го влачеха полицаите - сивата му коса, съчетана с гъста сива брада, създаваше подобно впечатление. Освен това Шиптън заяви, че вече се е обърнал към премиера на Австралия Скот Морисън с молба да предприеме мерки във връзка с ареста на Асандж. Но Морисън заявил, че Асандж, като гражданин на Австралия, разбира се, че получи стандартна консулска подкрепа, но за някакви „специални мерки“ за този случай едва ли може да става въпрос.", "date": "2019.04.14", "title": "Бащата на Асандж: На 74 изглеждам по-добре от него на 47"}
{"url": "https://www.faktor.bg/bg/articles/novini/balgariya/yoncheva-se-razmekna-sergey-vinagi-e-bil-dobriyat-ritsar-i-ima-myasto-v-evrolistata-na-bsp", "text": "Елена Йончева се размекна в последния момент преди обявяването на листите за Европарламент на БСП. Тя не спести суперлативи по адрес на бившата си половинка Сергей Станишев и се размина с Корнелия Нинова, която не иска президента на ПЕС сред кандидатите левицата.   „Аз смятам, че Сергей Станишев ще бъде част от листата за евродепутати, защото той е капитал не само за българската левица, а и за България. Сергей Станишев е и най-успешният български политик в Европа. Няма как да сме конкуренция с него, защото ние сме в една група в ПЕС. Всеки със своята експертиза и познания трябва да помага. Смятам, че в левицата не се спускат списъци и трябва да се получи дебат по време на днешния пленум на БСП. Синът ми получи подаръка на Сергей Станишев. Той винаги е бил добрият рицар“, заяви Елена Йончева пред БТВ.  „Не съм унищожила оригиналния запис по случая с Боил Банов. Притежавала съм само копие, което съм занесла в прокуратурата. На това копие също може да се направи анализ и проверка. Българската прокуратура по същия начин отказа да разследва „Ало, Ваньо съм“. Прокуратурата се интересува кой е направил записа, а не какво съдържа\", каза още Йончева. По повод обвинението за пране на пари от КТБ, в което е обвинена, Йончева се оправда, че медии и магистрати я атакуват.", "date": "2019.04.14", "title": "Йончева се размекна: Сергей винаги е бил добрият рицар и има място в евролистата на БСП"}
{"url": "https://www.faktor.bg/bg/articles/novini/balgariya/bez-intsidenti-premina-poredniyat-protest-v-gabrovo", "text": "В Габрово се проведе четвъртият протест срещу агресията. Недоволството беше най-масовото досега. Около 1000 души се събраха на центъра на града. Протестите са породени от побоя, който трима цигани нанесоха на продавач в магазин в Габрово. Най-многобройният протест досега премина при засилено полицейско присъствие и без инциденти. От МВР увериха, че са взели всички необходими мерки, за да не се стига до ескалация на напрежението. Жандармеристите отново свалиха шлемовете си като жест към демонстрантите, че не искат насилие. Те ги аплодираха, а млади момичета ги закичиха с цветя.  На шествието в петък също не бяха регистрирани инциденти или хулигански прояви, но полицията задържа 7 души без документи. На първия протест в Габрово ситуацията ескалира, след като протестиращи се опитаха да нахлуят в следствието и да опожарят две къщи. На следващия ден вицепремиерът и министър на отбраната Красимир Каракачанов свика извънредно заседание на службите в Министерски съвет.  За да потуши напрежението в Габрово пристигна вицепремиерът Томислав Дончев, който е бивш кмет на града. Недоволството на жителите на Габрово доведе и до оставката на директора на ОДМВР старши комисар Борислав Бончев. Той депозира оставката си минути след като премиерът Бойко Борисов настоя от Дубровник, директорът да освободи поста. Кметът на общината Таня Христова също обяви готовност да подаде оставка. Тя отново призова за спокойствие и спазване на обществения ред в града. По думите й проблемът с ромите в Габрово е индикация за сериозните въпроси, които държавата трябва да разреши незабавно. Таня Христова призова институциите към предприемане на адекватни и навременни действия, а гражданите към здрав разум. Районната прокуратура образува едно наказателно и три бързи производства след втория ден на протести. Бързите производства са срещу трима мъже, попречили на полицията да си свърши работата по време на протеста. Наказателното производство е за запалването на две къщи.", "date": "2019.04.14", "title": "Без инциденти премина поредният протест в Габрово"}
{"url": "https://www.faktor.bg/bg/articles/novini/balgariya/shte-se-zadarzhi-predimno-oblachno-s-prevalyavaniya", "text": "И днес ще се задържи предимно облачно. През деня с временни прекъсвания валежите в източните райони ще продължат, а след обяд и в Западна България ще превалява, като на места в планините ще са интензивни. Ще духа слаб до умерен север-североизточен вятър. Максималните температури ще са между 11° и 16°. Атмосферното налягане е по-ниско от средното за месеца, на към края на деня ще започне да се повишава. По Черноморието ще бъде облачно и дъждовно. Ще духа слаб до умерен север-североизточен вятър. Максимални температури между 10° и 13°. Температурата на морската вода е 11-12°. Вълнението на морето ще е 2-3 бала. Над планините ще бъде облачно, на много места и мъгливо. Ще има валежи от дъжд, по-значителни след обяд над масивите от Югозападна България, където е възможно и да прегърми. Над 1800 метра дъждът ще преминава в сняг. Ще духа умерен вятър от североизток. Максимална температура на 1200 метра около 7°, на 2000 метра – около 1°.", "date": "2019.04.14", "title": "Ще се задържи предимно облачно с превалявания"}
{"url": "https://www.faktor.bg/bg/articles/novini/svyat/mazh-zagina-a-trima-sa-raneni-sled-karvav-kupon-v-melbarn", "text": "Почина една от жертвите на стрелбата в нощен клуб в покрайнините на австралийския Мелбърн, съобщи полицията. Полицията съобщава, че 37-годишен мъж е починал в болница от нараняванията си. Трима други пострадали остават в болницата, един от тях, 28-годишен мъж, е в критично състояние. Правоохранителните органи продължават да разследват инцидента. Полицията проверява показанията на очевидци по отношение на черно Porsche SUV, което е било видяно в клуба, и връзката му с инцидента. Отбелязано е, че по-късно този автомобил е намерен изгорен в предградието. Четиримата пострадали бяха хоспитализирани с наранявания след стрелба в клуба. Според полицията инцидентът се е случил в нощен клуб в предградието на Мелбърн Праран около 3:20 местно време. Двама от пострадалите - на 50 и 29 години, са без опасност за живота. В ход е разследване, полицията установява обстоятелствата около инцидента.", "date": "2019.04.14", "title": "Мъж загина, а трима са ранени след кървав купон в Мелбърн"}
{"url": "https://www.faktor.bg/bg/articles/novini/svyat/aktsioneri-vav-feysbuk-iskat-ostavkata-na-mark-zukarbarg", "text": "Шест акционери на Фейсбук, които владеят акции от компанията за почти 3 милиарда долара, настояват нейният създател и основен собственик Марк Зукърбърг да напусне поста председател на съвета на директорите. В интервю за Business Insider Скот Стрингер, притежаващ акции от Фейсбук за $895 милиона заявява: \"Имаме опасения по отношение структура на управлението. Изглежда, че то не е готова на промени.Това може да доведе до рискове - репутационни, нормативни и всякакви други.\" Акционерите, които открито искат Зукърбърг да напусне управленския си пост, предлагат вместо него да се наеме независим външен директор. Така също недоволните от управлението на Фейсбук настояват да се промени двукласовата структура на акционерния капитал. Защото смятат, че сегашната концентрира прекалено много власт в ръцете на Зукърбърг и неговия приближен екип. Акциите на Фейсбук се делят на два вида: клас А и клас да В. Вторият вид дава на притежателите си 10 пъти повече гласове. А самият Марк Зукърбърг притежава 75% от ценните книжа клас В. \"Той не е подотчетен никому, нито на съвета на директорите, нито на акционерите, което е лоша практика за корпоративно управление. Той си е шеф сам на себе си и това явно не работи\", обяснява в интервюто за бизнес изданието инвеститорът от Илинойс Майкъл Фрерихс. От Фейсбук на този етап отказват да коментират тези намерения на част от инвеститорите. Предложението за отстраняването на Марк Зукърбърг вече бе издигнато на предишното събрание на акционерите , но бе отклонено.", "date": "2019.04.14", "title": "Акционери във Фейсбук искат оставката на Марк Зукърбърг"}
{"url": "https://www.faktor.bg/bg/articles/novini/balgariya/georg-georgiev-opozitsiyata-opitva-da-srine-doverieto-v-institutsiite-s-predvaritelno-razdadeni-prisadi", "text": "„Динамиката в отношенията между България и Северна Македония се промени след подписването на договора. Наивно е да си мислим, че пропаганда, която е работила десетилетия, толкова бързо може да бъде заличена. По 4 въпроса страната ни има пробив – разбрахме се за св. Наум, св. Климент Охридски, св. св. Кирил и Методий и за цар Самуил. Българският парламент беше един от първите, които подкрепи кандидатстването на Северна Македония в НАТО“. Това заяви зам.-министърът на външните работи Георг Георгиев пред ТВ Европа.   „Клаузите в договора за добросъседство са много ясно. Нашата страна ще преследва своите интереси. Има моменти в историята, които могат да бъдат използвани за уязвяване, но това не трябва да се случва“, каза още дипломатът. Георгиев коментира и обвиненията от страна на ЧЕЗ, че се е месила в сделката с „Инерком“. Той призова чешката компания да обясни по-конкретно, а не да хвърля подобни обвинения в пространството.  „Нашите козове пред Турция за завод на „Фолксваген“ са ниските данъци, ръстът на икономиката, както и фактът, че сме членове на европейския съюз. България е много добро място за построяването на такъв завод“, каза още Георгиев.  „Ако слушаме какво казват от БСП, те водят от 12 г., откакто ГЕРБ е на политическата сцена. Днес партията ни ще направи предизборните си послания. Тиражират се фалшиви новини, които очевидно целят да объркат хората. В нашата листа няма хора със свален имунитет, които са обвинени за пране на пари. Говори за това, каква кампания трябва да очакваме от БСП. Темата с апартаментите беше изкуствено генерирана. Целта беше да се създаде представата, че в партията има проблеми. Хората, които работят за държавата, са същите, които излизат с лицата си и работят за държавата и днес. Опозицията опитва да срине доверието в институциите и предварително да съди кой е виновен и кой не. Ако някой ден тя е на власт, не си дава сметка, че може да се обърне срещу нея. Няма нито една причина ГЕРБ да не спечели тези избори. Ако това не се случи, за оставка на правителството може да реши само Бойко Борисов“, коментира Георг Георгиев.", "date": "2019.04.14", "title": "Георг Георгиев: Опозицията опитва да срине доверието в институциите с предварително раздадени присъди"}
