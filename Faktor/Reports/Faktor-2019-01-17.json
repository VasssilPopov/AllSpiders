{"url": "https://www.faktor.bg/bg/articles/putin-nie-sme-gotovi-balgariya-da-se-svarzhe-s-turski-potok-no-ot-nas-zavisi-malko", "text": "По време на двустранните разговори между президентите на Русия Владимир Путин и на Сърбия Александър Вучич основните теми са били косовският въпрос и енергетиката, по-специално газовата връзка между Сърбия и „Турски поток“, пише македонското електронно издание “Вечер“. Руският президент заяви, че Русия е готова да инвестира необходимите ресурси в развитието на газовата инфраструктура на Сърбия – един милиард и 400 милиона долара, но връзката на Сърбия с „Турски поток“, както каза Путин, \"ще зависи главно от решението на ЕС\". „Южен поток“ се провали не по наша вина. България изразява интерес да се свърже с „Турски поток“, който ще се насочи към Сърбия ... Ние сме готови за това, за инвестиции и вече сме започнали подготвителни дейности. От нас обаче зависи малко - каза руският президент Владимир Путин и добави, че Турция е заинтересована от този въпрос. Що се отнася до възможното посредничество на Русия в диалога с Косово, Путин заяви, че Русия винаги е участвала активно в решаването на този въпрос. Той посочи, че Косово нарушава международното право, като споменава например формирането на косовска армия, акт, който е опасен и незаконен, според руския президент. \"Ще работим с нашите партньори, международното право трябва да се спазва и да се постигне справедливо решение за Косово. Ние следим отблизо всичко, което се случва в Косово, \"каза Путин. Той отбеляза, че Москва не е посредник в диалога в Косово, а Брюксел и ЕС, \"но за съжаление малко неща са изпълнени от договореното досега, като създаването на Асоциацията на сръбските общини например.\" „Аз информирах Путин за формирането на косовската армия в противоречие с резолюция 1224 и получихме подкрепа от руския президент по този въпрос. Казах му, че Сърбия е готова за преговори, за компромиси, но Сърбия не може да се съгласи на унижение. Страхувам се, че някои хора не са готови за компромис, но ще продължим да се стремим към компромис ”, каза Вучич. На срещата в Белград Русия и Сърбия подписаха 21 споразумения, от които единственото търговско споразумение е за Сръбските железници, за проекти на стойност 230 милиона евро за изграждане на диспечерски център, електрификация на участъка Стара Пазова-Нови Сад и проектиране на участъка от Валево до черногорската граница. Руският президент завърши еднодневното си посещение в Белград в храма \"Свети Сава\", пред който според сръбските медии са се събрали около 80 хиляди негови поддръжници , пише изданието.", "date": "2019.01.17", "title": "Путин: Ние сме готови  България да се свърже с „Турски поток“, но от нас зависи малко"}
{"url": "https://www.faktor.bg/bg/articles/moskva-otnovo-pripali-iska-da-koy-e-sobstvenikat-na-bi-bi-si", "text": "Руският телекомуникационен регулатор \"Роскомнадзор\" съобщи, че е изпратил на британския радио- и телевизионен обществен оператор Би Би Си искане да предостави документи, които да изясняват собствеността му, предаде \"Интерфакс\", цитирана от \"Дневник\". Данните, предоставени от медията, не са били достатъчно \"изчерпателни\", смята регулаторът според агенцията. Миналата седмица \"Роскомнадзор\" обяви, че проверява за случаи на \"терористична пропаганда\", след като преди месец започна проверка на Би Би Си (включително онлайн изданието му). В съобщението се уточняваше, че проверката е \"свързана с решенията на британския регулатор \"Офком\" за нарушения на правилата на излъчване\" от страна на канала RT (допреди няколко години познат под името Russia Today). Сведенията, които търси \"Роскомнадзор\" в момента, трябва да помогнат да се отговори и на въпроса дали Би Би Си спазва закона, ограничаващ участието на чуждестранен капитал в руски медии.", "date": "2019.01.17", "title": "Москва отново припали - иска да знае чия собственост е Би Би Си"}
{"url": "https://www.faktor.bg/bg/articles/putin-nyama-da-izostavi-balkanite-shte-se-bori-dokray-za-svoite-interesi", "text": "„Посещението на Владимир Путин в Сърбия е тест за готовността на Белград да остане изцяло верен на руската кауза на Балканите. Това е последният руски бастион и според мен няма как да има да преодолеят тази зависимост. Това е тест и на белградските проевропейски и прозападни отношения“, добави той.\" Това коментира президентът на „Фокус“ Красимир Узунов в интервю за предаването „Нещо повече“ по БНР във връзка с посещението на руския президент Владимир Путин в Сърбия.  „Но това не е само тест за Белград, това е тест за Балканите... Путин демонстрира, че не е изоставил Балканите и ще се бори докрай за своите интереси и за своя съюзник, защото е останал само един класически съюзник – Сърбия,“ добави Узунов.  Узунов заяви, че не е сигурен, че Русия ще признае новото име на Македония. „Може да изпаднем в казус, в който да имаме двама полулегитимни съседи – Косово и Македония, които едни ги признават, други не“, коментира той.  Александър Вучич се мъчи да балансира между интересите на Европа, САЩ и Русия вече от доста време, но полето за реакция започва все повече да се стеснява, затова и посещението е много знаково, добави Красимир Узунов.  „Много е интересна програмата на Путин - за тези 6-7 часа има емблематични неща, с които се търси свързването на Сърбия с Русия през всички тези векове т.е. отсреща е работено по програмата. Екипът, който е работил по програмата, се е постарал да бъде максимално обвързана, заедно с това да се показва старата славянска ос. Все пак става въпрос за игра на бастиони“, коментира Узунов.  Той отбеляза, че Русия пристига с един десант от бизнес предложения. В този сложен контекст трябва да разглеждаме както тези транспортни коридори, за които се подписват договори, така и развитието на ядрената енергетиката, сътрудничеството в оръжейната промишленост. От тук идва и посрещането на Путин като бог или като суперзвезда, каза още Узунов, като добави, че това не трябва да ни учудва, защото русофилството е традиционно заложено.  Той коментира и казуса с Хуманитарния център в Ниш, като отбеляза, че центърът е направен преди на власт да дойде Вучич и сигурно ще го има и след като Вучич вече не е на власт.  „Въпросът е дали този център ще бъде равностоен на американската база. По-интересно за мен е географията на приветствието и на заклеймяването на Путин“, коментира Узунов и отбеляза, че в Северно Косово са поставени билборди с надписи „Добре дошъл“, а Войводина казва „Ние не искаме Путин да идва“, докато на градския площад в Белград вървят протести.  „Протестите обикновено минават за опозиционни действия на една прозападна опозиция, която обаче не се явява с конкретни искания. Това обяснява до голяма степен различния по характер състав, който се включва от многото партии. Сърбия, както и България, страда от износени политици. Т.е. нови лица не се допускат, които да могат да оглавят един протест. Тук въпросът е доколко хората около Вучич ще го обясняват като външна намеса или ще се приема като еквивалент на това,което започна във Франция и неминуемо ще мине през всички европейски държави - жълтите жилетки, или наистина трябва да търсим някакво съживяване на демократичната опозиция в Сърбия“, каза още Узунов.", "date": "2019.01.17", "title": "Путин няма да изостави Балканите, ще се бори докрай за своите интереси"}
{"url": "https://www.faktor.bg/bg/articles/nad-46-kg-heroin-i-13-kg-amfetamini-sa-izzeti-pri-spetsializirana-operatsiya", "text": "Над 46 кг хероин и 13 кг амфетамини са иззети при специализирана операция, проведена на териториите на  Хасково и Благоевград, под ръководството на прокуратурата. Подробности за проведеното разследване съобщиха днес на брифинг  окръжният прокурор Иван Стоянов и директорите на двете областни дирекции – ст. комисар Ангел Цанков и ст.комисар Николай Хаджиев. Спеакцията е осъществена вчера по обяд на територията на Хасково след оперативна информация, подадена от криминалисти на ОДМВР-Благоевград - след няколко месечно разследване, те стигнали до данни за наличието на наркотика в Хасково.  В хода на предприетите под ръководството на прокуратурата действия е проверена  гаражна клетка в жилищния квартал „Орфей“. На място са установени двама мъже -  на 46г. и 47г., както и  пакети с кафяво прахообразно вещество с тегло 46,520 кг. В рамките на разследването е установено, че високорисковата дрога е била пренесена от Турция през ГКПП „Капитан Андреево“ с карго камион на фирма, укрита в 10 топа плат. Стойността му по цени на съдебната система е за над 5,5 млн.лева, съобщават от МВР. По думите на ст. Комисар Цанков,  двамата задържани са създали условия за придобиване и пренасяне на хероина до България и до последващото му разпространение.", "date": "2019.01.17", "title": "Над 46 кг хероин и 13 кг амфетамини са иззети при специализирана операция"}
{"url": "https://www.faktor.bg/bg/articles/neno-dimov-1-2", "text": "\"Унищожаването на дюните в Созопол е безобразие. Човекът, който го направи , ще трябва да ги възтановии, но докато тече наказателно произовосство срещу него, не може да има административни мерки. В момента, в който това свърши по един или друг начин, да го направи. Има специален закон, по който това може да се случи. Тук си даваме ясна сметка, че дюните се формират за изключително дълъг период от време и възстановяването няма да бъде такова, каквото природата го е създала.ова заяви министърът на околната среда и водите Нено Димов.   \"Радвам се че прокуратурата веднага направи проверка. Държавата бързо взе марки. Такъв тип вандалщина не трябва да бъде толерирана\", каза  Нено Димов.  \"Решението на съда трябва да бъде прието задължително. Това е последната инстанция, каза той по повод решението на ВАС да отмени окончателно промените в Плана за управление на национален парк \"Пирин\".  \"Няма как да спрем поминъкът в местността Миджур, който е един от най-бедните региони в страната. Въпросът е да се вземе стратегическо решение дали този вид ски туризъм ще се проведе. Хората в планинските райони печелят много добре, и то не само през зимата\", каза още министърът.  \"България има възможности за развитието на туризма, но вече е въпрос на решение какво и какво не може да се прави в националните паркове. С това решение на съда, за сега не може\", допълни Димов.  \"Поискал съм информация за замърсяването на водите от граничната река Драговищица. За сега нямаме замърсяване от българска страна. Следващата седмица предстои среща с министъра на околната среда на Сърбия\", разкри той.", "date": "2019.01.17", "title": "Нено Димов: Унищожаването на дюните в Созопол е безобразие, вандалът ще ги възстанови"}
{"url": "https://www.faktor.bg/bg/articles/novini/balgariya/gerb-nominira-do-20-fevruari-evrokandidati-si", "text": "До 20 февруари номинират еврокандидати на ГЕРБ. Това стана ясно на днешното заседание на Националния предизборен щаб на партията. Предизборният щаб разгледа утвърдените от Избирателната комисия на ПП ГЕРБ процедури за стартиране на общински номинационни събрания в цялата страна. На тях ще бъдат номинирани кандидати за членове на Европейския парламент от ПП ГЕРБ. В рамките на заседанието се реши общинските събрания за номиниране на кандидати за европейски депутати да приключат до 20 февруари 2019 г. Националният предизборен щаб на ГЕРБ обсъди и актуални организационни въпроси във връзка с Националната работна среща на ПП ГЕРБ, която ще се проведе тази неделя в НДК. В нея ще вземат участие близо 2000 души, които са народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ.", "date": "2019.01.17", "title": "ГЕРБ номинира до 20 февруари еврокандидати си"}
{"url": "https://www.faktor.bg/bg/articles/tramp-gotvi-nova-strategiya-kam-kremal-sasht-shte-svalya-ruskite-raketi-ot-kosmosa", "text": "Администрацията на президента Доналд Тръмп разработи нова стратегия за по-агресивна космическа система за противоракетна отбрана, за да защити страната от нарастващите заплахи, предаде AP. САЩ искат да имат способността да следят движението на ракетите, благодарение на специални сензори в космоса и посредством модернизиране на оборудването, което вече е разгърнато в космоса. Държавният глава на Съединените американски щати ще представи в Пентагона дългоочакваната стратегия на неговата администрация за развитието на американската система за противоракетна отбрана. Вашингтон иска да елиминира заплахата от Северна Корея и Иран, както и да противодейства на модерните оръжейни системи, разработвани от Китай и Русия. В стратегията е отбелязано, че за да може САЩ да се противопостави адекватно, Пентагонът трябва да разшири отбранителните технологии в космоса и да използва тези технологии за по-бързо засичане, проследяване и в крайна сметна елиминиране на изстреляните ракети. По-конкретно, Тръмп иска създаването на слой от сензори в открития космос, чрез който вражеските ракети да бъдат засечени още след изстрелването. САЩ гледат на космоса като критично важно пространство за напредналите способности на въоръжените сили, за да отговорят на нарастващите заплахи. Администрацията на Тръмп разглежда и идеята за базиране в космоса на прехващачи, които да свалят вражеската ракета в първите минути на полета. Новата стратегия е насочена към укрепване защитата на САЩ срещу потенциални противници като Русия и Китай, които развиват широка гама от съвременни ракети. Руският президент Владимир Путин заяви, че руската армия разполага с ракети, които на практика са неуязвими.", "date": "2019.01.17", "title": "Тръмп готви нова стратегия: САЩ ще сваля руски ракети от Космоса"}
{"url": "https://www.faktor.bg/bg/articles/otkriha-martav-otvlecheniya-kanadets-v-razbirniya-rayon-na-burkina-faso", "text": "Канадец, отвлечен тази седмица в размирен район на Буркина Фасо, беше открит мъртъв, заяви днес говорител на министерството на сигурността, цитиран от Ройтерс. Новината бе потвърдена от канадската министърка на външните работи Кристия Фрийланд. Мъжът беше отвлечен във вторник вечерта от десетина въоръжени нападатели в минен обект, собственост на компания от Ванкувър. Нападението беше извършено в район в североизточната част на Буркина Фасо, където според правителството има нарастваща заплаха от въоръжени джихадисти. Говорителят каза, че канадецът е бил намерен снощи в провинция Удалан. През последните месеци в Буркина Фасо се увеличават нападенията, извършвани от ислямистки бойци. От 31 декември е в сила извънредно положение в няколко провинции. Канадски медии идентифицираха отвлечения като Кърк Удман. Вчера канадската външна министърка каза, че правителството знае за изчезването на гражданин на Канада в Буркина Фасо и работи с местните власти. По-рано този месец беше съобщено, че друг канадец и италианка са изчезнали в западноафриканската страна. Оттогава няма информация за тяхната съдба.", "date": "2019.01.17", "title": "Откриха мъртъв отвлечения канадец в размирния район на Буркина Фасо"}
{"url": "https://www.faktor.bg/bg/articles/tramp-naznachava-amatyori-i-moshenitsi-pishe-v-memoarite-si-negov-goresht-poddrazhnik", "text": "Президентът Доналд Тръмп взима на работа \"дълбоко порочни индивиди – аматьори, мошеници, слабаци, осъдени и неосъдени престъпници – пробутани на постове, за които са неквалифицирани, понякога без дори да им пуснат имената в \"Гугъл\" или \"Уикипедия\". Това пише бившият губернатор на Ню Джърси Крис Кристи в мемоари, откъси от които бяха публикувани от сайта Axios. Книгата е озаглавена Let Me Finish (\"Нека довърша\") и излиза на пазара на 29 януари. Кристи бе кандидат за републиканската номинация за президент, преди да се превърне в горещ поддръжник на Тръмп. Той беше част от преходния екип, преди да бъде изместен от Майк Пенс, не влезе в администрацията на Белия дом, но президентът го назначи да ръководи комисията за борба с наркотиците. \"Направих всичко възможно да си осигуря, че моят приятел Доналд ще стигне до Белия дом напълно подготвен\", пише Кристи. \"Но неколцина егоисти попречиха на усилията ни. Те пуснаха на свобода отровни сили, които направиха президентството на Тръмп много по-неефективно, отколкото би било иначе.\" Кристи засяга и въпроса за враждата си със зетя на Тръмп – Джаред Къшнър. Бащата на Джаред, Чарлс Къшнър, е бил осъден за избягване на данъци и други престъпления, от Кристи по времето, когато вторият е бил главен прокурор на щата Ню Джърси. (източник: Дневник)", "date": "2019.01.17", "title": "Горещ поддръжник на US-президент: Тръмп пробутва аматьори и мошеници на важни постове"}
{"url": "https://www.faktor.bg/bg/articles/bivsh-advokat-na-tramp-sas-skandalni-razkritiya-za-prezidentskite-izbori-v-sasht", "text": "Майкъл Коен, бившият адвокат на президента на САЩ Доналд Тръмп, призна, че е платил на фирма да манипулира данни от онлайн анкети \"в интерес и в полза\" на Тръмп, предаде Ройтерс, цитирана от БТА. В. \"Уолстрийт джърнъл\" съобщи, че Коен е платил на фирмата \"РедФинч солушънс\" да манипулира две изследвания на общественото мнение в полза на Тръмп преди президентската кампания през 2016 г. След това Коен написа в Туитър, че всичко, което направил, е било в интерес на Тръмп и искрено съжалява \"за сляпата си преданост към човек, който не я заслужава\". Опитите да се повлияе на социологическите проучвания се оказват неуспешни, но хвърлят светлина върху тактиката на кампанията на Тръмп и ролята на Коен в нея. По време на кампанията Тръмп често се позоваваше на данните от анкетитке, за да даде тласък на кандидатурата си, отбелязва агенцията. \"Уолстрийт джърнъл\" писа, че Коен възложил на Гогър, който управлява \"РедФинч солушънс\", да направи през февруари 2015 г. компютърно извлечение, според което мнозинството от респондентите в анкетата \"Дръдж рипорт\" за потенциални кандидати на републиканците, биха гласували за Тръмп. Това е било направено, докато Тръмп се готви да влезе през 2016 г. в кандидатпрезидентската надпревара, посочва \"Уолстрийт джърнъл\". В анкетата \"Дръдж рипорт\" Тръмп е класиран пети с около 24 000 гласа или 5 процента от общия сбор, според вестника.Коен възложил на Гогър да направи същото през 2014 г. в онлайн анкета на телевизия Си Ен Би Си за определяне на водещите бизнес лидери, но тогава Тръмп не успява да се нареди сред първите 100. \"Президентът нямаше представа, че анкетите бяха манипулирани\", каза адвокатът на Тръмп Руди Джулиани в интервю за Ройтерс.", "date": "2019.01.17", "title": "Бивш адвокат на Тръмп с нови скандални разкрития за президентските избори в САЩ"}
{"url": "https://www.faktor.bg/bg/articles/balgarin-zagina-v-padua", "text": "56-годишен българин е починал в болницата в Падуа след като е бил прегазен от камион, съобщава БТВ. Тежкотоварен камион е прегазил нашия сънародник, докато е бил на работното си място в двора на компанията „Ферау”, където е трябвало да разтовари материал от превозно средство. Откаран е в критично състояние в болницата. По първоначална информация става въпрос за невнимание от страна на 29-годишния шофьор на камиона. Компанията работодател на българина, където работят също съпругата му и двете им деца, се занимава с производство и търговия на железни профили. Уточняват се причините за инцидента. Смъртните случаи на работното място в Италия са 21 от началото на новата година, показват данни.", "date": "2019.01.17", "title": "Тежкотоварен камион прегази наш сънародник в Падуа"}
{"url": "https://www.faktor.bg/bg/articles/ikonomika/zatvoriha-tsigarenata-fabrika-v-blagoevgrad-200-dushi-ostavat-bez-rabota", "text": "Фабриката на \"Булгартабак\" в Благоевград спира работа, но все още няма ясна позиция дали е временно. От над 2 000 служители преди години, в момента в предприятието са останали около 200 души. Преди няколко дни на тях им е било съобщено, че трябва да подадат предизвестия за напускане, с мотива, че няма достатъчно работа. Очаква се съкратените служители да получат между 4 и 5 брутни работни заплати в зависимост от трудовия стаж, както и право да бъдат на борсата за четири месеца срещу минималното обезщетение. Към момента няма официално становище от \"Булгартабак\" дали заводът в Благоевград прекратява дейност. Централните синдикални организации не са получили официално уведомление за намеренията на работодателя, сигналите са подадени от хората, работещи в цигарената фабрика. Според председателя на Тютюневата федерация към КТ \"Подкрепа\" - Юли Манойлов, закриването на най-голямото предприятие ще се отрази сериозно на икономиката в града. Според председателя на Тютюневата федерация към КТ \"Подкрепа\" лош мениджмънт е довел до съкращенията на служителите в завода. Според приватизационния договор Булгартабак има ангажимент да запази предмета на производство до 2021 година в България, но не е уточнено къде.", "date": "2019.01.17", "title": "Затвориха цигарената фабрика в Благоевград, 200 души остават без работа"}
{"url": "https://www.faktor.bg/bg/articles/balgariya-shte-uchastva-vav-venetsianskoto-bienale-s-instalatsiyata-kak-zhiveem", "text": "Победител в конкурса на Министерството на културата за българско участие в 58-ото издание на Международната изложба за изкуство - Венецианско биенале, е инсталацията \"Как живеем\" с куратор Вера Млечевска и автори Рада Букова и Лазар Лютаков. Това беше съобщено днес на пресконференция в Националната художествена галерия, а вчера в сайта на Министерството на културата беше публикувана информация за журито и за конкурса. В конкурса на Министерството на културата са взели участие 24 проекта, а от тях на финала са останали 3. Едно от основните качества, с които е изпъкнала инсталацията \"Как живеем\", е съобразяването със спецификите на изложбеното пространство във Венеция. На пресконференцията Вера Млечевска каза, че проектът влиза в диалог с това, което е Венеция. Тя обясни, че едно заглавие не може да изчерпа целия проект, който се занимава не само с въпроса как живеем, а и с това как сме живели преди. Според нея работата е много концептуална и е свързана със специфичното пространство и неговите възможности. Млечевска допълни, че инсталацията не се отнася единствено за България, а има по-широк контекст. На пресконференцията художникът и професор в Националната художествена академия Станислав Памукчиев призова всичките 24 проекта да бъдат публикувани на сайта на Министерството на културата, за да се види по какъв начин различните автори мислят съвременното изкуство, но представител на министерството му отговори, че въпросът с авторските права е сложен и това е трудно за осъществяване. Всички проекти ще могат да бъдат видени на 23 януари от 11.00 до 13.00 и от 14.00 до 16.00 часа в галерия \"Средец\" на бул. \"Александър Стамболийски\" №17. Така България ще присъства на Венецианското биенале за пръв път от 2011 г., когато национално участие на страната стана повод за скандал заради неясната процедура на избор на участниците в него. Тогава в сайта на събитието се появи информация, че България ще бъде представена от художниците Павел Койчев, Греди Асса, Хубен Черкелов и куратора Джордж Лукас, без да е ясно как, кога, от кого и по каква процедура е бил избран този куратор. В състава на журито, избрало печелившия проект, влизат проф. д-р Галина Лардева, декан на факултет \"Изобразителни изкуства\" в Академията за музикално, танцово и изобразително изкуство – Пловдив, д-р Мария Василева, изкуствовед, проф. д-р Орлин Дворянов, преподавател в СУ \"Св. Климент Охридски\", проф. д-р Чавдар Попов, преподавател в Националната художествена академия, д-р Кирил Василев, културолог, преподавател в СУ \"Св. Климент Охридски\", и Лора Атанасова, главен експерт в дирекция \"Културно наследство, музеи и изобразителни изкуства\" в Министерството на културата.", "date": "2019.01.17", "title": "България ще участва във Венецианското биенале с инсталацията \"Как живеем\""}
{"url": "https://www.faktor.bg/bg/articles/globiha-diema-sport-zaradi-intervyu-s-trenyora-na-levski", "text": "\"Нова броудгкастинг груп\" е била глобена от регулатора СЕМ с 3000 лева, а причината за санкцията е породена от интервю с треньора на Левски Славиша Стоянович, информира \"Дневник\". То е взето след мача със Септември, спечелин от \"сините\" с 2:0 на \"Георги Аспарухов\" през есента, когато в разговор с колега от \"Диема спорт\" на пистата, на наставника не е бил осигурен преводач. Глобата от 3000 лева е наложена в края на октомври, показва наказателно постановление, публикувано преди дни в сайта на медийния регулатор. В постановлението на СЕМ е представен диалогът от интервюто. След всеки въпрос на репортера Мирослав Арабаджиев е посочен отговор: \"Славиша Стоянович: отговаря на език, различен от български език. Отговорът е неразбираем\".", "date": "2019.01.17", "title": "СЕМ глоби телевизия заради интервю с треньора на \"Левски\""}
{"url": "https://www.faktor.bg/bg/articles/stanimir-stoilov-se-razdeli-s-kazahstan", "text": "Станимир Стоилов официално вече не е селекционер на Казахстан, за което се говореше в последните дни. Мъри приключи с националния отбор на страната, извеждайки го до по-горна урна в квалификациите за Евро 2020. Това стана благодарение на 2-то място в Лигата на нациите, където отборът завърши след Груция в класирането. Най-успешният треньор на Левски в съвременната история на клуба пое отбора в началото на 2018 година, след като изкара 4 сезона в Астана, гарнирани с 4 поредни шампионски титли и европейски пробив в групите на Шампионска лига и Лига Европа. Наскоро се заговори, че специалистът може да се завърне начело на Левски от лятото, а новината излезе в авторитетното португалско издание \"А'Бола\".", "date": "2019.01.17", "title": "Станимир Стоилов се раздели с националния отбор на Казахстан"}
{"url": "https://www.faktor.bg/bg/articles/novini/balgariya/emil-karanikolov", "text": "\"След решението на Върховния административен съд, което отмени промените в плана за управление на Национален парк \"Пирин\" ще има недоволни, най-вече от страна на бизнеса, но много неправителствени организации наобратно - ще са доволни\". Това каза пред БТВ министърът на икономиката Емил Караниколов.  Според него оттук нататък трябва да има широк диалог по отношение на \"Пирин\" и да се намери най-доброто решение. \"Трудно беше досега да има диалог, при положение, че се чакаше решение на съда, при положение че концесията за \"Пирин\" е сключена преди около 20 години, при съвсем друг закон за концесиите\", допълни още икономическият министър. Караниколов засегна и темата за бойните ни самолети. Според икономическия министър, ако се договорим със САЩ за F-16, той ще лети. \"Условията не са само за пари, а става въпрос за срок за доставка на самите самолети. Тепърва ще има преговори. Ще преговаряме за доставка на самите самолети, за резервни части, за ремонта, както и за други, мисля, че е правилно решение, НС е органът, който ще одобри този договор\", бе категоричен Караниколов. \"Парламентът имаше две възможности – или да даде мандат, за да се водят преговори, или да прекрати процедурата и след година и половина пак да сме на това, което е било вчера\", добави икономическият министър. Той каза още, че преговорите ще са публични и отбеляза, че трябва да имаме вяра на експертите. Министър Емил Караниколов коментира и темата за оръжейния бранш и бизнес и отношенията на министерството със собственика на фирма „Емко” и „Дунарит” Емилиян Гебрев. „Емко” каквито и заявки да е пуснала, ако той има твърдения, че сме го забавили и с един ден, ако не сме му пуснали документи, ако не сме му пуснали сделка – добре. Но е факт, че „Дунарит” работи и даже има договори с „Кинтекс”, каза икономическият министър. Той коментира, че е слушал интервю на Емилиян Гебрев, в което е казал, че за фирмата му няма договори.  \"Това, че досега някой е взимал договори от държавната фирма „Кинтекс” за сметка на други частни компании и държавни, това не е проблем на министерството. Преди няколко месеца „Кинтекс” праща писмо до всички  фирми в България, тъй като предстоеше сделка, които произвеждат определена продукция. На този въпрос от дружеството „Емко” са отговорили, че те няма да дадат оферта, защото не знаят принципала какво ще направи\", коментира още Емил Караниколов. \"Имахме един ангажимент към \"Дунанарит\" - да не спира, и той работи, даже има договори с \"Кинтекс\" към трети страни, но собствеността не е ясна и този проблем трябва да се решава напред в годините. В търговския регистър има вписвания, изчаквания на дела, пак вписвания\", отбеляза Караниколов.", "date": "2019.01.17", "title": "Емил Караниколов: Заради решението на съда за \"Пирин\", бизнесът ще страда"}
{"url": "https://www.faktor.bg/bg/articles/initsiirat-referendum-za-vtoriya-lift-na-bansko", "text": "Върховният административен съд окончателно отхвърли промените в Плана за управление на Национален парк Пирин. Съдебното решение беше приветствано от екокоалицията „За да остане природа в България.“ Димитър Русков – общински съветник в Банско и председател на сдружение Бъдеще за община Банско, каза пред БНР, че случилото се показва разделението в обществото „Това решение, разбира се, че не ни удовлетворява. Ние смятаме, че това решение е взето под натиск от т.нар. зелени. Това, което снощи стана – зелените празнуват, показва колко е разделено нашето общество. Значи, нашият отбор победи вашия, вместо да търсим консенсус и да търсим неща, които ни събират, ние се радваме, че една групичка е победила друга групичка, много важно.“ Русков каза, че има идея за иницииране на местен референдум за ски-зоната в района. \"Ние, местните хора, се смятаме за природозащитници и сме го показали много пъти на практика. Ние не искаме да унищожим природата, напротив, ние осъзнаваме колко е ценна нашата природа и че това ни е най-голямото богатство, ние други богатства нямаме. В тази връзка искам да кажа, че нашите намерения са да инициираме един местен референдум за това дали да се развива ски-зона Банско, дали да се изгражда втора кабина и на базата на този референдум да поставим и да искаме от Народното събрание законови промени, за да стане възможно да се прави зимен туризъм в планините на България.\" Димитър Русков подчерта, чер референдумът ще бъде иницииран в най-скоро време. Той коментира и защо не е била възприета идеята на покойния алпинист Боян Петров да се направи втори лифт, но само това. „Обсъждано е, но нали все пак трябва да има някаква законова форма, трябва да има някакъв акт на държавен орган, ние все пак сме само представители на гражданите, ние нямаме тази власт и тази сила да кажем: Това така ще стане, иначе ще стане. Трябва някакви дискусии да се правят, при което държавата да застане зад това и да каже: „Добре, щом така искате и зелените, и местните, и бизнесът, така го правим. Намираме законовата форма и така.“", "date": "2019.01.17", "title": "Инициират референдум за втория лифт на Банско"}
{"url": "https://www.faktor.bg/bg/articles/bulgartransgaz-registrira-dashterna-kompaniya-gazov-hab-balkan-ead", "text": "В изпълнение на приетото от Министерския съвет и Народното събрание решение за изменение и допълнение на Енергийната стратегия на Република България до 2020 г. и във връзка с реализация на концепцията за изграждане на газоразпределителен център на територията на България, „Булгартрансгаз“ ЕАД регистрира дъщерна компания „Газов хъб Балкан“ ЕАД. Това съобщиха от „Булгартрансгаз“.  Към настоящия момент 100% от акциите принадлежат на „Булгартрансгаз“ ЕАД, като на по-късен етап не повече от 49% от акциите биха могли да се предоставят на други физически и юридически лица. Това би допринесло за реализация на концепцията за газоразпределителен център „Балкан“ и за увеличаване ликвидността на пазара на природен газ в България и региона на Югоизточна Европа.  Компанията ще оперира платформи за търговия за нуждите на пазарите на природен газ в рамките на газов хъб „Балкан“. В синергия с физическата инфраструктура на газоразпределителния център ще се осигурят необходимите предпоставки за изграждане на първия ликвиден физически и търговски газов хъб в региона на Югоизточна Европа, базиран в България.  В изпълнение на своите цели, „Газов хъб Балкан“ ЕАД ще изгради ликвидна газова борса на територията на България, със сегмент и за двустранна търговия, предлагайки съвременни продукти и финансови услуги.  Като първи етап от изграждането на борсата, „Газов хъб Балкан“ ЕАД ще предостави на участниците на пазара на природен газ в България и региона възможност да използват търговска платформа с всички необходими функционалности, съгласно изискванията на чл. 10 от Регламент (ЕС) № 312/2014 за установяване на Мрежов кодекс за балансиране на газопреносните мрежи.  Новоучредената компания ще има едностепенна форма на управление чрез Съвет на директорите с Председател - Изпълнителният директор на „Булгартрансгаз“ ЕАД, Владимир Малинов, и членове Захари Дечев и Кирил Равначки - Изпълнителен член на Съвета на директорите.  „Булгартрансгаз“ ЕАД реализира концепцията за газов хъб „Балкан“ в пълно съответствие с плановете за развитие на газовата инфраструктура в Европа. С изграждането на газоразпределителен център на територията на България ще се подобри енергийната сигурност, ще се осигури диверсификация на източниците и маршрутите за доставка на природен газ и ще се гарантират конкурентни цени за потребителите.  Проектът е в унисон с нуждите, идентифицирани от Групата на високо равнище за газова свързаност на Централна и Югоизточна Европа (CESEC), с развитието на Европейския енергиен съюз и се подкрепя ативно от Министерски съвет на Република България и Европейската комисия.", "date": "2019.01.17", "title": "„Булгартрансгаз“ регистрира дъщерна компания „Газов хъб Балкан“ ЕАД"}
{"url": "https://www.faktor.bg/bg/articles/ikonomika/biznes/davat-6-mesetsa-otsrochka-na-zakonat-za-gorivata-po-predlozhenie-na-kabineta", "text": "С гласовете на народни представители от ГЕРБ и „Обединени патриоти“ парламентарната Комисия за наблюдение на приходните агенции и борба със сивата икономика и контрабандата взе решение да отложи със 6 месеца влизането в сила на Закона за административно регулиране на икономическите дейности, свързани с петрол и продукти от петролен произход. Това заяви народният представител от ГЕРБ и зам.-председател на Комисията за борба със сивата икономика Владислав Николов.  Миналата седмица Министерски съвет предложи на Народното събрание да отложи срока за влизане в сила на Закона за горивата и той да започне да действа от 1 юли. С подкрепата на парламентарното мнозинство предложението на правителството днес бе прието.", "date": "2019.01.17", "title": "Дават 6 месеца отсрочка на Закона за горивата по предложение на кабинета"}
{"url": "https://www.faktor.bg/bg/articles/valentin-zlatev", "text": "Генералният директор на „Лукойл-България” Валентин Златев предупреди, че държавата може да изгони големите все още останали у нас инвеститори в сферата на горивата. Той се яви пред т. нар. парламентарна комисия „Ревизоро”, която днес трябваше да разгледа предложението на правителството за отлагане с шест месеца на новия закон за горивата, информира Флагман.бг. Законът цели борба със сивия сектор, но среща отпор от различни страни. Той трябва да влезе в сила в края на януари, но правителството предлага да се отложи с шест месеца. Според Валентин Златев обаче това на практика означава, че нормите ще бъдат отменени.  „След като прекарахме почти година и половина в залите на парламента и обсъждахме един закон, който впоследствие Народното събрание гласува и прие, по никакъв начин, никога не бих могъл да си представя, че след три месеца ще седим пак в залите и ще се чудим какъв повод да намерим не да отложим, а да отменим този закон, защото, надявам се, никой няма илюзии, че отлагането с шест месеца на закона и след това още три месеца за наредбата – отиваме в септември месец, тази година започват избори и едва ли някога повече ще се върнем към този закон, или – в този вид, в който поне е гласуван от Народното събрание. Това, че ще се стигне дотук, беше ясно още в края на декември, защото нито структурата, нито бюджетът на Министерството на икономиката с новата структура беше утвърдена и приет от министъра на финансите; нито министърът на икономиката беше предприел необходимите мерки, за да се формират органите, които да осъществяват контрола по изпълнението на закона”, коментира Златев.  Въпросът бил каква ще бъде формата и как ще се стигне до отлагането.  Шефът на „Лукойл-България” припомни, че сивата икономика в сектора е между 800 милиона и 1 милиард годишно.  Последните останали големи инвеститори в България били членове на Българската петролна и газова асоциация (БПГА), от името на която Златев се яви днес в парламента.  Валентин Златев отново каза, че три неща водят до сивия сектор в сферата на горивата. Това били проблемите с входа в държавата, със системата БАЦИС към Агенция „Митници” и т. нар. ведомствени бензиностанции – феномен, какъвто нямало никъде в Европа. В тези бензиностанции се продавало само в кеш.  „Няма никакви апарати, които да осъществяват връзката с НАП. Тези кеш пари са същите тези пари, които се раздават обратно по веригата и пораждат корупцията. Но когато двата лева (условно казано), колкото струва литър гориво и един лев и пет стотинки, колкото са данъците, изчезнат, то ние не можеме да се конкурираме с подобни участници на пазара. Това е нашата болка, за която говорим. И ако става въпрос за 100-150-200 хиляди тона годишно, което са 120-200 милиона, примерно, лева, защото това са толкова милиони литри – о’кей. Всяка една страна има някакъв процент контрабанда. Когато става въпрос за 500-600-700 хиляди тона от 2 милиона тона пазар в България, това значи, че трябва да затваря рафинерията в Бургас; това значи, че всички ние трябва да затваряме бензиностанциите и да напускаме страната. Това беше мотивът, поради който ние винаги сме се борили и сме считали, че в България все пак ще бъдат приети необходимите нормативни мерки и това нещо ще бъде поне официално прекратено”, каза още Валентин Златев.  Той разказа как на 7 януари една от работодателските организации внесла предложение законът да бъде отменен и бързо – още на другия ден, правителството решило той да бъде отложен с шест месеца.  Златев нападна шефа на Конфедерацията на работодателите и индустриалците в България (КРИБ) Кирил Домусчиев, напомняйки за конфликта между двамата, разразил се публично през последните дни. Шефът на „Лукойл-България” обаче каза, че няма да му пада на нивото и да отговаря на думите му.  Златев призова  Домусчиев да декларира конфликт на интереси, когато е изключително активен по темата с горивата - моралът го изисква.  „През неговото пристанище една фирма – нарича се „Инса ойл”, е внесла 2016 г. 54 танкера с горива и само до октомври месец 2017 г. – още 24 танкера. Аз не знам какви са финансовите отчети на въпросната фирма и колко данъци е платила. Дълбоко се съмнявам, че това отговаря на обема танкери, които са влезли през Пристанище Бургас, в случая. Така че най-малкото е неетично, когато имаш конфликт на интереси в ситуацията, да заемаш такава ясна позиция и да въвеждаш българското общество в заблуждение”, каза още Валентин Златев.  Златев препоръча бързо да се коригират несъвършенствата в закона, но да не се отлага влизането му в сила с шест месеца.  Днес парламентарната комисия „Ревизоро” пък реши да отложи разглеждането на щекотливия казус. Формален повод за това стана отсъствие на представител на вносителя. Трябвало да се яви икономическият министър Емил Караниколов, но той претърпял инцидент, обясни председателят на комисията Емил Димитров-Ревизоро.  Дебат обаче имаше, като в него участваха и представители на КРИБ, както и част от засегнатите страни от минодобивния сектор и др. Емил Димитров предложи да се създаде работна група, която да изчисти проблемите със закона. Според него отлагането с шест месеца не е добър вариант. От БСП изразиха подобно мнение.  Любопитен момент е, че на заседанието присъства и лидерът на НФСБ Валери Симеонов – бивш вицепремиер и сега депутат от „Обединени патриоти”. Симеонов критикува „Лукойл” от много години.  Днес той взе думата за кратко, като изрази неудовлетворение, че не са били поканени представители на малкия бизнес в сферата на горивата.  До директен спор между Златев и Валери Симеонов обаче не се стигна.", "date": "2019.01.17", "title": "Валентин Златев: При тази контрабанда, ако не влезе новият закон за горивата, трябва да напуснем страната"}
{"url": "https://www.faktor.bg/bg/articles/detsa-ot-stolichno-uchilishte-se-natroviha-ot-hranata-v-stola", "text": "Ученици от 1 до 4-ти клас на Националното средно училище „София” в кв. „Овча купел 1” са с диария и оплаквания от болки в корема, след като вчера са яли боб в стола на училището. Храната се доставя от кетъринг фирма, а не се готви на място. Зам.-директорът на училището Теодора Апостолова каза, че кетъринговата фирма е дала от вчерашната храна за проба, която ще бъде изследвана в лаборатория. „Вчера в стола са се хранили 335 деца, от които едва около 20 деца са се оплакали от болка в корема. Родителите на 3-4 деца вече са направили бактериологични изследвания, от които става ясно, че не става дума за натравяне, а за вируса, който в момента е в страната ни. 8 са децата, които са имали диария през нощта, а 4 са с главоболие”, уточни Апостолова. От Министерството на образованието казаха, че вече е сезирана Столичната регионална здравна инспекция. Също така ще бъде сигнализирана и Българската агенция по безопасност на храните. Двете институции трябва да установят дали неразположението на децата е в резултат на консумираната храна или вирус.", "date": "2019.01.17", "title": "Деца от столично училище се натровиха от храната в стола"}
{"url": "https://www.faktor.bg/bg/articles/ninova-styaga-reditsite", "text": "Корнелия Нинова събра всички областни председатели на БСП за старта на новата политическа година, съобщиха от пресцентъра на партията. С представителите на структурите от цялата страна се обсъждат задачите пред партията за 2019 г, предстоящите европейски, местни избори, както и възможни предсрочни парламентарни избори. \"Ние сме първата партия в България, която излиза с платформа за Европейските избори. Веднага след като Конгресът я приеме, тя трябва да се представя и обяснява на хората. Тези избори са важни, не само защото ще предопределят промяната в Европа, но и защото при наша победа, ще сложат край на статуквото в България, на правителството на Борисов и ще дадат възможност за промяна и тук\", заяви Нинова. Във връзка с предстоящите местни избори беше обсъдено - как Визия за България да бъде разработена във визия за всеки регион и община. Да се представят начините за решаване на наболели местни проблеми - изиска ръководството от областните структури. Корнелия Нинова представи готовността за старта на Българска свободна телевизия. Тя започва излъчване преди Конгреса, който ще се проведе на 26.01.2019 г.", "date": "2019.01.17", "title": "Нинова стяга редиците - обсъжда с областните на БСП опорните точки за новия политически сезон"}
{"url": "https://www.faktor.bg/bg/articles/germaniya-proyavi-interes-kam-programata-novakov-sreshtu-falshiviya-kilometrazh", "text": "Германия и още 8 държави-членки на ЕС - България, Белгия, Чехия, Гърция, Словакия, Холандия, Финландия и Ирландия, са заявили интерес да се включат в програмата O.R.E.L., предложена от евродепутата от ГЕРБ/ЕНП Андрей Новаков, одобрена и финансирана от Европейската комисия. Тя предвижда създаване на единна платформа, в която всички пунктове за годишни технически прегледи на общността ще подават информация за реалния километраж на всяка кола. Информацията ще е достъпна в интернет, за да може всеки, тръгнал да купува автомобил, да го провери преди сделката през компютъра или телефона си. Мярката е заради масовата практика внасящите коли да \"пренавиват\" километража им, за да ги изкарват по-запазени. По непотвърдени сведения интерес към програмата са проявили вече дори половината държави-членки на ЕС. В момента главна дирекция \"Транспорт\" на Европейската комисия работи по IT частта, за да може обменът на данни от показателите на километражите да стартира още през 2020 г.", "date": "2019.01.17", "title": "Германия прояви интерес към програмата \"Новаков\" срещу фалшивия километраж"}
{"url": "https://www.faktor.bg/bg/articles/ungariya-podkrepya-balgariya-v-protesta-sreshtu-paketa-makron", "text": "Унгария изрази готовност да подкрепи България в по-нататъшните й усилия против приемането на пакета „Мобилност – 1“ (т.нар. пакет „Макрон“). Въпросът беше обсъден на работна среща между вицепремиера и министър на външните работи Екатерина Захариева и министъра на външните работи и търговията на Унгария Петер Сиярто в рамките на посещението му в България, съобщиха от пресцентъра на Министерството на външните работи.  И двамата министри бяха единодушни, че в този си вид пакетът „Мобилност“ нарушава правилата на европейския пазар като за предлог се използва въпросът със защитата социалните права на шофьорите.  „Ако един бизнес е по-конкурентоспособен от друг, ако българските и унгарските превозвачи, например, са по-конкурентноспособни, защо те да не бъдат наемани в Европа“, заяви Екатерина Захариева.  „Ние смятаме, че предложенията по пакета „Мобилност“ са срещу европейските ценности и договори. Това, което ни тревожи, е че западноевропейците не приемат, че има икономически сфери, където централноевропейците са по-конкурентноспособни“, отбеляза Петер Сиярто.  На срещата беше засегната и темата за Глобалния пакт на ООН за миграцията, като Петер Сиярто отбеляза със задоволство решението България засега да се въздържи от присъединяване към документа и подчерта, че въпросът с миграцията продължава да бъде от първостепенна важност за Унгария. В този контекст външният министър на Унгария даде висока оценка на ефективните действия на страната ни за опазване на външната граница на ЕС срещу нелегалната миграция и трафика на хора.  Петер Сиярто отбеляза интереса на Унгария да използва природен газ от продължението на газопровода „Турски поток“ през България и Сърбия, ако то бъде реализирано. Министър Захариева подчерта, че България проучва тази възможност, инвестирала е много в своята газопреносна мрежа и се стреми към диверсификация на източниците на газ.  Двамата министри обсъдиха и несигурността с въпроса по излизането на Великобритания от Европейския съюз, както и други въпроси от регионалния, европейския и международен дневен ред.", "date": "2019.01.17", "title": "Унгария подкрепя България в протеста срещу пакета \"Макрон\""}
{"url": "https://www.faktor.bg/bg/articles/novini/balgariya/prodalzhavat-slovesnite-prestrelki-mezhdu-ban-i-instituta-po-meteorologiya", "text": "Продължават словесните престрелки между БАН и Института по метеорология, който от 1 януари премина към просветното министерство. Одит на МОН  показа, че през 2018 г. управата на института  е прехвърляла средства от издръжка към заплати. Това  даде основания на БАН да определи като „безпочвени“ твърденията на тогавашния директор на синоптичната служба- Христомир Брънзов, че пари за издръжката й по това време не е имало, предаде БНР .  На свой ред метеоролозите заявиха, че още през лятото са останали без средства. Ръководството на института нееднократно рекетира обществото с твърдения, че ще спре прогнозата за времето по финансови причини, посочиха вчера от управата на БАН, давайки за пример одит на просветното министерство. Той показва, че от август до края на миналата година институтът е разполагал с над милион лева за оперативни разходи.  Синоптиците обаче твърдят, че още в края на юли недостигът от бюджетната субсидия е надхвърлял 73 000 лева. Това предварително беше ясно и затова председателят на БАН и просветният министър се ангажираха да предоставят допълнителни средства за издръжка на института, но председателят на БАН не изпълни поетия ангажимент, заявяват метеоролозите.  Те изтъкват, че прехвърлянето на средства от издръжка към заплати е станало съгласно Устава на БАН и че е спасило синоптичната служба от катастрофална загуба на специалисти.", "date": "2019.01.17", "title": "Продължават словесните престрелки между БАН и Института по метеорология"}
{"url": "https://www.faktor.bg/bg/articles/deportiraha-belaruskata-manekenka-znaeshta-tayni-za-tramp", "text": "Беларуската манекенка Анастасия Вашукевич, известна още като Настя Рибка, задържана преди почти година в Тайланд за организиране на семинар \"по сексуално обучение\", беше депортирана днес в родината си. Това съобщиха тайландските имиграционни власти, цитирани от ДПА, предаде БТА. Днес по обед местно време 27-годишната Вашукевич се качи на самолет за Беларус от летище Суварнабхуми в Банкок заедно с още един беларуски и петима руски граждани, задържани по същото дело, каза шефът на тайландската имиграционна полиция. През февруари миналата година Вашукевич, известна още като Настя Рибка, беше задържана при полицейска операция в хотел в популярния тайландски курорт Патая (на 150 км югоизточно от Банкок) заедно с един беларуски и няколко руски граждани. Арестът беше извършен по сигнал за незаконна дейност. Участниците в семинара заявиха пред полицията, че били платили по 640 долара на човек за курс по сексуално обучение, съорганизиран от Вашукевич, както и че им били обещани сертификати, гарантиращи сексуалните им умения, след като завършат курса. Очевидно опитвайки се да избегне затвор в Тайланд и депортация в Русия, Вашукевич каза в Инстаграм малко след като беше задържана, че разполагала с доказателство за руски действия, помогнали за изборната победа на президента на САЩ Доналд Тръмп. Тя твърдеше, че е имала връзка с руския олигарх Олег Дерипаска, някогашен бизнес партньор на бившия шеф на кампанията на Тръмп Пол Манафорт. Но докато бе под стража в Тайланд, не каза нищо по тази тема. Вашукевич бе депортирана в Беларус два дни след като тя и останалите обвиняеми се признаха за виновни, в това число по обвинения в склоняване към извършване на престъпление. Окръжният съд в Патая наложи на всички присъда от по една година и шест месеца условно. Патая е популярен курорт сред руснаците, отбелязва ДПА. Много магазини дори са поставили надписи на руски, за да привличат над стоте хиляди руснаци, живеещи в курортния град.", "date": "2019.01.17", "title": "Депортираха беларуската манекенка, посветена в тайни за Тръмп"}
{"url": "https://www.faktor.bg/bg/articles/berluskoni-shte-atakuva-evroparlamenta-iskam-da-se-chuva-moya-glas-v-evropa", "text": "Искам моят глас да се чува в Европа, каза Силвио Берлускони, предаде ТАСС. Италианският политик заяви, че ще участва в изборите за Европейски парламент през май тази година. \"Реших да се издигна своята кандидатура за депутат, защото искам гласът ми да се чува в Европа, и защото смятам, че Старият континент трябва да се промени\", каза още той на събрание на партията си \"Напред, Италия!\" в Сардиния.", "date": "2019.01.17", "title": "Берлускони ще атакува Европарламента: Искам да се чува моят глас в Европа"}
{"url": "https://www.faktor.bg/bg/articles/dimitar-ganev-eventualna-pobeda-na-gerb-na-evropeyskite-izbori-bi-dala-silen-tlasak-na-upravlyavashtite", "text": "Разликата между ГЕРБ и БСП към момента е между 1 и 2,5%, каза пред БНР Димитър Ганев от социологическа агенция „Тренд“. По думите му между 50 и 60% от българските граждани заявяват, че ще гласуват на следващите избори. Той подчерта обаче, че винаги декларираната активност е много по-висока от реалната. В този смисъл резултатите от вота са неясни, каза Ганев и прогнозира изненади. Той не очаква нови партии за предстоящия през май вот от Слави Трифонов, Мая Манолова и Румен Радев.        „Европейските избори ще бъдат първите избори, на които българските граждани ще гласуват и те няма да бъдат заедно с предсрочни парламентарни избори. От резултатите от европейските избори обаче до голяма степен зависи и хоризонта на този кабинет\", коментира социологът в интервю за предаването \"Нещо повече\" на БНР. По думите му евентуална победа на ГЕРБ на европейските избори би дала силен тласък на управляващите и кредит на доверие поне за няколко месеца, когато ще са местните избори.  За него не е изненада позицията на ДПС при вчерашното гласуване за преговори със САЩ за закупуване на изтребители Ф-16: „Това е партия, която неведнъж и последователно е отстоявала своята евроатлантическа позиция. Гласуването за това решение ми се струва напълно логично. То не трябва да се бърка по някакъв начин с подкрепата за това управляващо мнозинство. ДПС очевидно заема все по-критични позиции по повод управляващото мнозинство“. Според него дори ДПС да беше на друга позиция в това гласуване, управляващите щяха да търсят други варианти за подкрепа. По думите му в това Народно събрание няма твърдо управляващо мнозинство и твърда ясна опозиция. Доста често се сформират адхок мнозинства, добави Димитър Ганев. Той припомни, че почти година и половина, в рамките на този мандат, ДПС не е критикувало ГЕРБ, а е насочвало критиките си към патриотите. От есента на 2018 г. ДПС си промени позиция и се обяви за предсрочни избори. По думите му се наблюдава втвърдяване на опозиционната линия на партията. Дори да има нова управленска конфигурация в този парламент, тя няма да включва „Обединени патриоти“ и ДПС заедно, категоричен е Димитър Ганев. ДОСТ изглежда като все по-малко жизнен партиен организъм, каза още той. Според него ДПС категорично надделява над ДОСТ. В този смисъл, по думите му, Движението няма защо да се страхува от премахване на уседналостта на изборите. Той изказа мнение обаче, че тази инициатива на ДПС няма да бъде прокарана в рамките на това НС: „За да бъде такава промяна факт – трябва да получи пълна подкрепа на ГЕРБ, а такава подкрепа би нанесла имиджова щета на партията“.", "date": "2019.01.17", "title": "Димитър Ганев: Евентуална победа на ГЕРБ на европейските избори би дала силен тласък на управляващите"}
{"url": "https://www.faktor.bg/bg/articles/vvs-putin-preduprezhdava-zapada-za-loyalnostta-na-sarbiya", "text": "Руският президент Владимир Путин предупреждава Запада за Балканите по време на днешното посещение на руския президент в Сърбия, пише BBC.  Путин предвожда голяма делегация, за да засили сътрудничеството със Сърбия, която иска да се присъедини към Европейския съюз. В статията се задава въпросът защо Сърбия продължава да демонстрира приятелство с Русия, ако наистина желае да се присъедини към ЕС. Според ВВС идването на Путин в Сърбия е предупреждение към Европейския съюз, че не трябва да има безспорна увереност, когато става въпрос за лоялността на Сърбия. От друга страна, заключи ВВС, Владимир Путин без съмнение ще се радва на неприятното усещане, което западните дипломати ще имат, като виждат червения килим, който водещия кандидат за членство в ЕС, Сърбия, разстила пред руския лидер.", "date": "2019.01.17", "title": "ВВС: Путин предупреждава Запада за лоялността на Сърбия към него"}
{"url": "https://www.faktor.bg/bg/articles/vuchich-nyama-da-se-otkazhem-ot-ruskiya-gaz-za-da-ugodim-na-zapada", "text": "Русия е готова да увеличи обемите на доставките на газ за Сърбия, съобщи днес пред журналисти руският министър на енергетиката Александър Новак, цитиран от ТАСС. Сърбия е наш партньор отдавна, който не само получава газ, но през територията на страната също така се транспортира газ. Сега се доставят около 350 милиона куб. м газ., каза Новак. В бъдеще се разглежда възможността за увеличаване на обема на доставките, добави министърът на енергетиката. От своя страна сръбският министър на минната промишленост и енергетиката Александър Антич заяви, че Сърбия има нужда от увеличаване на доставките на газ и е заинтересована от преминаване на част от газопровода \"Турски поток\" през нейната територия. \"Разговорите по темата за строежа на част от газопровода към Сърбия са в дневния ред и, без съмнение, те са едни от най-важните. Сърбия е изключително заинтересована от строежа на тази част от газопровода. Аз мисля, че ние сме много близо до това\", посочи Антич пред журналисти днес. Той подчерта, че \"Сърбия, съседните страни, страните от Европа, изпитват огромна нужда от нов газ\". По-рано сръбският президент Александър Вучич заяви, че страната му няма намерение да се отказва от руския газ в полза на по-скъпия втечнен газ, за да угоди на Запада. Руският президент Владимир Путин е на еднодневно посещение в Сърбия днес.", "date": "2019.01.17", "title": "Вучич: Няма да се откажем от руския газ, за да угодим на Запада"}
{"url": "https://www.faktor.bg/bg/articles/na-tsiganskite-baroni-li-da-se-izvinya", "text": "Другите двама лидери в „Обединени патриоти“ Валери Симеонов и Волен Сидеров да си дадат този въпрос на себе си- защо не подкрепиха една силна армия като български патриоти. Това заяви вицепремиерът Красимир Каракачанов в „Лице в лице на Би Ти Ви. „Събраха момчетата от „Чистотата“ от циганската махала и ги заведоха на митинг да ми искат оставката.  На кого трябва да се извиня, на тези цигански барони, които ги събраха и точат бюджета от 20 години ли“, каза той. И опита да обясни, че почти се е извинил за репликите си: \"циганите са станали много нагли.\" \"Първият път бях в афект. Бях полудял като видях пребитото от цигани момче. Още на другия ден коригирах думите си. Казах, че не всички пора от този етнос са такива, че има много хора между тях, които работят съвестно, живеят по нормален начин, уважават съседите си, плащат си осигуровките, тока и са нормални граждави.  „Марешки лъже като представител на малцинството. Не е вярно, че сме заселвали хора в с. Войводино, за да гласуват за нас“, заяви вицепремиерът. \"Не сме решили изведнъж, че ще купуваме нови самолети. Тези разговори се водят от 2004 година. Тогава България става член на НАТО и всички са категорични, че трябва да се закупят нови изтребители от натовска държава. Аз не съм решил нищо. Ние сме натовска държава и трябва да купим такива самолети. Сърбия купува изтребители и бомбардировачи от Русия. Убеден съм, че на Балканите трябва да има баланс\", каза  министърът на отбраната Красимир Каракачанов, който коментира решението на парламента правителството да започне преговори със САЩ за закупуването на нови самолети за Военновъздушните сили. \"Винаги съм заявявал, че аз като министър няма да участвам в закупуването на изтребители втора ръка. Винаги съм настоявал за нови самолети. Офертите за нови самолети бяха две - F-16 и \"Грипен\". От \"Грипен\" бяха честни и почтенни, че те ни предлагат само платформата на самолета. Въроръжението и обурудването трябваше да бъде закупено от трета страна. Това надхвърляше нашите предвидени средства и е изчислено. И двете оферти надхвърлят средствата, но това се нарича отклонение. Вчера ние получихме разрешение да водим преговори за закупуване на самолети. Не сме получили да разрешение да купуваме изтребители. Имаме мандат да водим преговори. Всички видяхме изявленията на Белия дом, че ще се съобразят с българските възможности. Тяхната позиция е гъвкава. Ако разговорите и преговорите са успешни, едва тогава ще поискаме от парламента да разреши закупуването на самолетите. Вчера се получи един махленски спор, на който се търсеше политически пиар. Явно в парламента има хора, които не познават законите и Конституцията. Пак ще повторя, че след като приключат преговорите и ако те са успешни, Народното събрание ще реши дали да купуваме самолети. Ако преговорите не са успешни. НС може да реши да преговаряме с някой друг. Искам дебело да подчертая, че ние не преговаряме с фирми. Ние разговаряме с държави. Не преговаряме с Локхийд Мартин, а със САЩ. Не преговаряме с \"Грипен\", а с Швеция\", обясни Каракачанов. \"Не отиваме на пазар да купуваме чушки или домати, а купуваме въоръжение. Това въоръжение трябва да е най-доброто. Не разбирам защо колегите от ОП реагираха така. Аз им обясних как стоят нещата и те не коментираха почти нищо. Волен Сидеров сподели някои тези, които ще бъдат подходящи при преговорите. Това е резонно. Няма коалиция ГЕРБ-ВМРО-ДПС. Има коалиция F-16. Аз искам да благодаря на ДПС, защото те взеха правилното решение за Българската армия. Лошото е, че моите колеги не ме подкрепиха. Апропо, те не ме подкрепиха и за Войводиново. Когато видях пребития рейнджър, полудях. Няамаше здраво място по себе си. Бяха го ритали, главно в главата и са викали: Дайте да го убием. Не се сдържах и казах, че циганите са станали нагли. Аз съм и човек преди всичко, а не само политик. Не искам да говоря за всички цигански набези. В моя избирателен район те са ежедневие. Не искам да коментирам и думите на Марешки. Той откровенно лъже. Трябва да направим ясна програма за интеграцията на циганите. Първо е образованието, трудовите навици и ражданията. Аз не отговарямза за тази тема. По неволя се захванах с нея. Трябва да спрем да се плашим, че сме политически некоректни. Не може, когато един българин си остъкли балкона, да го погват всички институции, а тези хора да си вдигат нелегални постройки без проблем. На кого трябва да се извиня? Думите за наглите цигани бяха за престъпниците. Тези, които не извършват престъпления, не виждам за какво трябва да се обиждат\", категоричен беше военният министър.", "date": "2019.01.17", "title": "Каракачанов: На циганските барони ли да се извиня?"}
{"url": "https://www.faktor.bg/bg/articles/advokatat-na-romite-prebili-komandosa-obshtestvoto-ni-e-zhadno-za-krav-i-zrelishta", "text": "Стотици смъртни заплахи е получил адвокат Красимир Баков, защото се е ангажирал със защитата на братята роми Асен и Борис Пакетови, пребили командоса Валентин Димов във Войводиново. Заканите за смърт са получени на личния профил на адвокат Баков във Фейсбук и под журналистически материали в различни информационни сайтове. В тях възмутени граждани изсипват грозни обиди и пожелания, заканват се със саморазправа, директно заявяват, че ще го убият. Някои стигат дотам да \"пожелаят\" на адвокат Баков дъщерите му \"да бъдат изнасилени от цигани\" \"Децата ми са много разстроени, закани има и срещу жената, с която живея\", коментира защитникът пред пловдивския в. \"Марица\". Той е разговарял с районния прокурор Чавдар Грошев и го е информирал за ставащото. Обмисля какви официални действия да предприеме, тъй като някои заплахи създават усещане, че наистина ще бъдат осъществени. \"Обществото ни е жадно за кръв и зрелища и се опитва само да раздава правосъдие - казва адвокат Баков. - Радвам се, че колегите ме подкрепиха и застанаха до мен.\" Пловдивската адвокатска колегия излезе с официално становище, с което осъжда всички прояви на анонимни заплахи и агресия. \"Защитата на гражданите се осъществява от адвокати, които упражняват свободно тази професия... Адвокатът е длъжен да осъществява необходимата защита по възможно най-добрия начин. Ето защо, когато адвокатът осъществява своята дейност, следва да се ръководи само от закона и всякакви упреци и нападки спрямо неговата личност и професионални качества са недопустими, още повече срещу членове на неговото семейство. Тези, които отправят заплахи, също извършват престъпление и може да се окажат обвинени в престъпление, при което им е необходима адвокатска защита.\" Припомняме, че на Богоявление 21-годишният Асен и 17-годишният Борис нападнаха и пребиха жестоко 33-годишния снайперист от Специалните части Валентин Димов след направена забележка да не се движат по пътното платно. Братята бяха задържани и обвинени за нанасяне на средна телесна повреда по хулигански подбуди. Съдът ги остави за постоянно в ареста. Предвиденото в закона наказание е от 2 до 10 години затвор. По последна информация на директора на МБАЛ \"Свети Пантелеймон\" в Пловдив д-р Петко Недев Валентин Димов е изписан от болницата, където бе опериран. Той поясни, че пациентът е чувства добре след извършената му хирургическа интервенция и ще продължи възстановяването си в домашна обстановка. Операцията на Валентин Димов бе извършена от доц. д-р Славчо Димитров и неговия екип. Той бе със счупени костици в дясната скула, които успешно са били закрепени с метална синтеза.", "date": "2019.01.17", "title": "Адвокатът на ромите, пребили командоса: Обществото ни е жадно за кръв и зрелища"}
{"url": "https://www.faktor.bg/bg/articles/volya-sezira-prokuraturata-za-reket-sreshtu-darzhaven-sluzhitel-ot-deputat-na-vmro", "text": "Представители на \"Воля\" подадоха сигнал в прокуратурата за рекет срещу държавен служител от депутата на \"Обединени патриоти\" Александър Сиди (ВМРО), съобщава пресцентърът на партията. Случаят е от 2017 г., като в него е замесен директорът на басейнова дирекция \"Източнобеломорски район\" - Пловдив инж. Георги Семерджиев. По-рано през деня в парламента председателят на \"Воля\" Веселин Марешки повтори обвиненията и добави, че от Семерджиев са искани по 10 хил. лв. на месец. Александър Сиди каза от своя страна, че ще го съди за клевета. \"Когато спечеля делото, ще даря парите за изграждане на паметник на Тодор Александров в Пловдив\", каза той, цитиран от \"Нова телевизия\". По думите му, ако това стане, дори ще напише, че Марешки и Семерджиев са дарители на този паметник. \"Очевидно човекът има сериозни психиатрични проблеми. Единственото, което можех да направя, е да поискам от МВР информация дали някога срещу мен е пускан сигнал от лицето Георги Семерджиев. От МВР ми отговориха, че такова животно няма\", каза още Александър Сиди. В писмото до главния прокурор Сотир Цацаров партия \"Воля\" пита и дали прокуратурата се е самосезирала, и ако да, какви са резултатите от проверката на изказванията на бившия зам.-председател на ВМРО Костадин Костадинов, който публично обвини вицепремиера Красимир Каракачанов през октомври 2018 г., че е \"архитект на престъпна схема\", свързана с даването на българско гражданство.", "date": "2019.01.17", "title": "\"Воля\" сезира прокуратурата за рекет срещу държавен служител от депутат на ОП"}
{"url": "https://www.faktor.bg/bg/articles/solomon-pasi-az-ne-znaya-za-veliki-shvedski-generali-i-kolko-pati-samoletite-im-sa-uchastvali-v-bitka", "text": "\"На британците беше продаден един много тежък наркотик, който предизвиква халюцинации. И в момента британската нация халюцинира. Те имат представа, че ако скочат от небостъргач, ще могат да полетят. Но това няма как да се случи. Има и трезви, които искат да извадят британското общество от тази наркоза, но и те вече са потънали в плен на референдума Брекзит.\"   Това заяви пред БНТ бившият външен министър Соломон Паси.  Брекзит и събитията във Великобритания от последните дни Паси определи като политически и икономически хаос, шекспирова трагикомедия.  \"Това ще бъде една политическа трагедия, един икономически хаос, - каза Паси за предстоящия Брекзит. - Ще има и териториални измерения, защото големият спор между Великобритания и Испания за Гибралтар вече ще бъде предрешен в ЕС в полза на Испания. Нищо чудно британците да загубят политически позиции и за Фолклендските острови\", прогнозира бившият външен министър.   \"Хората, които продадоха този наркотик на Великобритания, ще трябва да понесат своята политическа отговорност, но за съжаление в живота не става така - плащат следващите поколения\", анализира Паси.  Според него Брекзит е дете на популизма.   Паси припомни, че хората вече не помнят причините, довели до Втората световна война. Средната продължителност на живота в Европа в днешни дни е около 70 години, а точно толкова са минали от войната. \"В момента няма активно поколение, което помни ужасите на Втората световна война и причините, които доведоха до нея. А причините, които доведоха до нея, бяха популизъм. Заради това, че популизмът е добре забравен в Европа, започва да се завръща и това е нещо, на което всички ние ще плащаме цената”, бяха точните думи на Соломон Паси. Няма хора, които помнят какво стана тогава, причината и тогава беше популизъм, обърна внимание Соломон Паси и допълни, че \"всички ще плащаме цената, ако не се осъзнаем навреме\".  Паси каза и че България трябва да започне да се готви за Брекзит без сделка, така че да се гарантират правата на гражданите ни на Острова, както и правата на бизнеса. В Белгия вече се предприемали такива мерки. Според него е наложително да се направи информационна кампания.  Бившият външен министър започна участието си в сутрешния блок на БНТ с кратка анимация, пресъздаваща легендата за Хан Кубрат и неговите синове - \"Съединението прави силата\".  Този завет бил актуален днес не само за България, но и за НАТО, изтъкна той. Според Соломон Паси извеждането на САЩ от евроатлантическия съюз не е проста работа. \"Не е като да излезеш от ЮНЕСКО или от Парижкото споразумение. САЩ са основатели на НАТО\", посочи Паси.   Именно на популизъм Паси отдава и публикациите в американски медии за слухове в американската администрация, че президентът Доналд Тръмп планира да оттегли САЩ от НАТО. Той добави и друга причина в подкрепа на тезата си - \"НАТО е огромен бизнес за всички\".   „САЩ са основатели на НАТО, а освен това Алиансът е един огромен бизнес – както за страни като България, така и за Вашингтон, където този бизнес е в пъти по-важен. Страната ни нямаше да може да преговаря за изтребители F-16, ако не беше съюзник на САЩ в НАТО. Много се съмнявам, че компании като Lockheed Martin или Boeing ще бъдат много щастливи, като чуят САЩ ще излизат от НАТО, защото техният бизнес ще пострада“, каза Соломон Паси.  Бившият министър на външните работи в кабинета \"Сакскобургготски\" коментира и избора на изтребител за Българската армия. Паси беше категоричен, че новите ни самолети трябва да са Ф-16. Въпросът не бил какви самолети да купи България, а със коя страна иска да е партньор и да прави дългосрочна политика.  Паси не знаел за велики шведски генерали. Попита иронично и колко пъти самолетите им са участвали в битка.  Коментарът си той завърши с цветна аналогия за разликата между Ф-16 и \"Грипен\".  Представете си, че служба 112 обяви търг за многоцелева машина - хем линейка, хем пожарна, хем полицейски автомобил. Идват американците с предложение - дават всичко, 3 в 1 - и патрулка, и пожарна, и линейка. Това струва 100 единици.  Идват и шведите и предлагат цена от 70 единици, но казват: предлагаме ви автомобил, който е само линейка, но няма дефибрилатор, ще трябва да си го закупите от американците.", "date": "2019.01.17", "title": "Соломон Паси: Аз не зная за велики шведски генерали и колко пъти самолетите им са участвали в битка"}
{"url": "https://www.faktor.bg/bg/articles/ivan-garelov-s-gorchivo-razkayanie-ofitsializirah-edna-lazha-za-vodeshtiya-na-120-minuti", "text": "Журналистът Иван Гарелов се извини на водещия на \"120 минути\" Светослав Иванов, за когото заяви в \"Шоуто на Слави\" във вторник, че е от ромски произход. Днес Иванов публикува гневен коментар във фейсбук профила си, в който се закани, че няма да остави нещата така.  Вижте цялото извинение на Иван Гарелов: КАК “ОФИЦИАЛИЗИРАХ” ЕДНА ЛЪЖА При участието ми в “ШОУТО НА СЛАВИ” във вторник дадох като пример как един “надарен млад човек, умен, образован, независимо от ромския си произход си върши достойно работата”. Бях прочел това твърдение за произхода на Светльо Иванов във вестник “Уикенд” и непростимо за човек с опит като мен го повярвах. Затова, с най-добри намерения го посочих като светъл пример. На другия ден разбрах, че съм направил грешка. Светльо не е от ромски произход и написаното е било лъжа. Отгоре на всичко, тази сутрин същият вестник мултиплицира лъжата, като я помести на първа страница с твърдението, че аз съм разкрил “голямата тайна” на колегата си. Няма да коментирам поведението на авторите на лъжата, но дължа едно огромно извинение на Светльо, когото искрено уважавам, на семейството му и на колегите му, както и на зрителите и читателите. Чувствам се безсилен да изчистя тази мръсотия. Още веднъж моля за извинение.", "date": "2019.01.17", "title": "Иван Гарелов с горчиво разкаяние: Официализирах една лъжа за водещия на \"120 минути\""}
{"url": "https://www.faktor.bg/bg/articles/obshtestvo/emigranti/valna-ot-balgarski-migranti-se-vrashtat-v-rodinata-sled-brekzit", "text": "Най-често задаваният въпрос ще бъдат ли гарантирани правата на българските и на другите граждани на ЕС при Брекзит, остава висящ. Дискусиите и споровете не успяха да разсеят неяснотата около бъдещия им статут. ЕС и Великобритания се договориха при Брекзит правата на европейските граждани да бъдат запазени. Но тези предварителни договорки, оказа се, не струват много. Преди няколко месеца гръмна голям политически скандал с имигрантите, граждани на страни от Карибския басейн, дошли във Великобритания по покана на самата нея преди няколко десетилетия. Част от тях не можаха да получат постоянно местожителство, от други поискаха документи, които не притежават. Но да се върнем на Брекзит. Ако се стигне до Брекзит без споразумение, гражданите на ЕС във Великобритания ще станат граждани на трети страни, непритежаващи специалните права и привилегии, които имат сега, като по-високи пенсии, помощи за безработни при връщане в родината, облекчения при търсене на работа. Гражданите на ЕС ще бъдат третирани наравно с гражданите от която и да е друга страна по света. При Брекзит със споразумение жителите на ЕС, установили се в Обединеното кралство преди повече от 5 години, ще могат да получават постоянни и временни разрешителни за пребиваване. Но наблюдателите са категорични: при всеки вариант емиграцията ще е далеч по-трудна. При напускане на ЕС без споразумение се губи т.нар. \"преходен период\" (21 месеца след реалното напускане), през който гражданите на Общността ще могат да идват във Великобритания, да работят, да учат, да развиват бизнес. Ако няма преходен период, ще се стигне до имиграционен проблем за българската общност и за всички граждани на ЕС във Великобритания, каза за Dir.bg Нишан Джингозян, инициатор и съосновател на Българския център за социална интеграция и култура в Лондон. В кампанията за Брекзит провеждащите декларираха, че ако се стигне до напускане на ЕС, гражданите на Общността, които живеят във Великобритания, автоматично ще получат статут. Оказа се, че това не е вярно. Вместо автоматично получаване на статут, това пред което ние сме изправени в момента, е да кандидатстваме за този статут, изтъкна Джингозян. Лондон декларира, че иска европейските граждани да останат, но процедурата, пред която са изправени, за да получат статут, дори (според властите) максимално опростена, ще предизвика огромни затруднения за българите. Със сделка или без - през март 2019 г. започва процедура, през която трябва да преминат всички граждани на ЕС във Великобритания, за да получат нов имиграционен статут след Брекзит. Такава процедура вече мина пилотно с 1000 граждани на ЕС. Голяма част от българските граждани ще изпитат огромни затруднения да приложат изискваните документи: нямат договори за наем, сезонните работници нямат договори за работа, нямат социален номер, какъвто всеки, който работи във Великобритания трябва да притежава, нямат банкови сметки. Все документи, без които не може. Една част от тях няма да могат да предоставят документите и заради езиковата бариера, заради ниска дигитална грамотност. Процедурата ще бъде онлайн, на английски език, а това са предимно хора с ниска квалификация, отбеляза Джингозян. Не на последно място - процедурата струва пари: 65 лири за възрастен и 35 лири за дете. По време на кампанията за референдум бе обещано, че процедурата ще е безплатна. В дългосрочна перспектива - да, но ако говорим за тези 4-5 млн. граждани на ЕС, които в момента живеят във Великобритания - не, категоричен е Джингозян. Трябва да е ясно, Великобритания иска да задържи тези граждани, защото ако те напуснат, това ще се отрази на икономиката. Има цели сектори, в които мнозинството работещи са от държави от Източна Европа, включително България: строителство, хотелиерство, националната здравна система (медицински сестри, болногледачи, хигиенисти). Ако част от българите не могат да останат и се завърнат в България, това ще натовари нейната социална система. Можем да си представим вълна от завръщащи се българи, които кандидатстват за социални помощи, за личен лекар, които си търсят работа. Тези 250 000 българи (по неофициални данни) издържат финансово своите семейства. Няма българин във Великобритания, който да не подпомага всеки месец роднините си в България (да приемем по 2-3 души), отбеляза Джингозян, който от 22 г. живее там. Можем да пресметнем колко хора в България се издържат от българите, работещи във Великобритания. Вече 4-5 години, според официалната българска статистика, сумата, която постъпва от българите в чужбина, е по-голяма от общата сума на чуждите инвестиции в България. Голяма част от тези пари са от българи във Великобритания. Няколко са държавите донори: САЩ, Великобритания, Испания, Германия, Гърция. Ако тази общност изпитва определени трудности във Великобритания и една част се върне в България, автоматично сумата, която постъпва от тях в България, ще намалее. Това неминуемо ще окаже влияние върху покупателната способност на техните роднини. България е длъжна да предприеме масирана информационна кампания, насочена към своите граждани във Великобритания. Да им обясни, че те трябва да кандидатстват за този имиграционен статут. Един от проблемите, с които основаната Благотворителна организация в подкрепа на българската общност във Великобритания се сблъсква всекидневно, е, че българите дори не знаят, че трябва да кандидатстват за новия статут. Българските институции, на първо място МВнР, са длъжни да инициират и финансират информационна кампания. Българското посолство в Лондон се задъхва, то няма капацитета да обслужва четвърт милион българи. В началото на седмицата МВР на Великобритания събра представители на по-големите чуждестранни общности в страната, техни активни членове, съобщи Джингозян. Намерението е съвместно да се изработи стратегия за работа с тези общности. Както вече стана дума, те са съставени от 4-5 млн. души (по официални данни, които не ловят всички). Да припомним в заключение: една от главните причини за Брекзит, е че Великобритания не можа да поеме големия брой имигранти и не успя да влезе в работен ритъм с тях.", "date": "2019.01.17", "title": "Вълна от български мигранти се връщат в родината след Брекзит?"}
{"url": "https://www.faktor.bg/bg/articles/obshtestvo/ulitsata/prebitiyat-ot-romi-reyndzhar-dimov-veche-si-e-vkashti", "text": "Рейнджърът Валентин Димов е изписан от МБАЛ \"Свети Пантелеймон\", където бе опериран. Това съобщи директорът на пловдивската болница доц. д-р Петко Недев. Той поясни, че пациентът се чувства добре след извършената му хирургическа интервенция и ще продължи възстановяването си в домашна обстановка, пише \"Марица\". Операцията на Валентин Димов бе извършена от доц. д-р Славчо Димитров и неговия екип. Той бе със счупени костици в дясната скула, които успешно са били закрепени с метална синтеза. Военнослужещият пострада от нанесен му побой от двама братя цигани на Йордановден в село Войводиново. Насилниците са в ареста.", "date": "2019.01.17", "title": "Пребитият от роми рейнджър Димов вече си е вкъщи"}
{"url": "https://www.faktor.bg/bg/articles/obshtestvo/zakon-i-red/protsesualni-narusheniya-spana-deloto-za-tsarskite-konyushni", "text": "Спецсъдът върна делото за продажбата на \"Царските конюшни” на прокуратурата. Причината – процесуални нарушения в обвинителния акт. Обвиняеми по делото са бившият областен управител Веселин Пенев и лицензирания оценител  Юлия Димитрова – Цекова. Обвинението срещу Пенев е за умишлена безстопанственост. По данни на прокуратурата бившият областен управител е продал имота на частна фирма за малко над 658 000 лева без ДДС, а реалната ми стойност е за близо 11 милиона.  Юлия Димитрова-Цекова е обвинена, че като лицензиран оценител е дала невярна оценка и заключение за определяне пазарна стойност. От това са произтекли значителни щети за българската държава. Определението може да бъде обжалвано в 7 дневен срок пред по-горната инстанция.", "date": "2019.01.17", "title": "Процесуални нарушения спънаха делото за \"Царските конюшни\""}
{"url": "https://www.faktor.bg/bg/articles/apelativniyat-spetssad-ostavi-v-aresta-5-imata-zadarzhani-svideteli-po-deloto-ktb", "text": "Апелативният специализиран наказателен съд потвърди решението на Специализирания наказателен съд от събота да остави в ареста петимата задържани свидетели по мегаделото за източването на Корпоративна търговска банка (КТБ), съобщи Нова телевизия. Решението беше взето след близо 4-часово заседание. То е окончателно и не подлежи на обжалване, освен в случай, че настъпят промени в обстоятелствата. На петимата задържани – Красимир Зарев, Венцислав Тодоров, Иван Стойков, Васил Шуманов и Никола Киров, са повдигнати обвинения за участие в организирана престъпна група с цел пране на пари. Според обвинението арестуваните са действали по поръчка на организирана престъпна група, отговорна за източването на КТБ. Сумата, за която са обвинени, е 2,5 млн. лева.", "date": "2019.01.17", "title": "Апелативният спецсъд остави в ареста 5-имата задържани свидетели по мегаделото \"КТБ\""}
{"url": "https://www.faktor.bg/bg/articles/politika/hlyab-i-pasti/de-profundis-plovdiv-2019-i-kulturata-che-to-bilo-mnogo-lesno-vseki-go-mozhe", "text": "След дълго археологическо ровене, най-после открихме насред Пловдив някаква си европейска столица на културата. Като гледам така обаче, май по-добре да я бяхме закрили, вместо да я открием, по-разумно и честно щеше да бъде.  Най-малкото, нямаше още цяла година да тормозим себе си и околните с претенции, че правим нещо, което всъщност не правим – например истинска култура. Още по-малко пък - европейска.  И щяхме да сложим край на болезнените, но напълно безсмислени напъни да усвояваме едни пари в полза на цялото общество. Казвам „безсмислени”, защото съм забелязал, че парите от подобни масови мероприятия имат интересната склонност да отиват главно в джобовете на онези, които ги харчат, а не на онези, за които се харчат. Това е природен закон, нещо като идеята за всемирната гадост, която ти се случва, независимо искаш или не искаш.  В този финансов аспект на разговора, свързан с европейската столица, вече започна да се отваря все по-широка пробойна. Общинският съветник Дани Каназирева с право попита защо общинският съвет не е информиран и не е гласувал за изграждането на великата кметска сцена, позната като „вавилонската кула”, ползвана за откриване на мероприятието. И колко струва на бедната пловдивска култура това еднократно удоволствие.   Както стана ясно, цената за цялата работа е твърде скромна - някакви си 2 милиона лева.  Слави Трифонов веднага разрови градската тайна, като припозна кулата - каза, че е наемал същата такава от същата немска фирма и тя му е струвала само 681 хиляди. Но Светлана Куюмджиева, артистичен директор на Фондация „Пловдив 2019”, реши да опровергава. Или да замазва.  Тя уточни, че работата всъщност е доста по-различна. В смисъл – по-различна от всичко, което даден нормален човек може да си представи. Според нея самата сцена струва някакъв си мизерен „над 1 милион, а останалите пари до 2 милиона, са допълнителни разходи за транспорт и логистика”.  Това е умно – като банковите кредити, дето почти не плащаш лихва, но плащаш такси като за световно. Твърде обтекаемо, бе, Светлана. Колко над милион за сцената и колко до два милиона за логистика и каква е разликата от общата цена 2 милиона, пак не става ясно. Ама то това вероятно е и целта на изказването, де. За да не вземе да се запита някой наивник – колко реални проблеми на пловдивската култура можеха да се решат с въпросните 2 милиона лева, ако беше избран доста  Според мен обаче в случая  е по-важно да се уточни друго – тази сцена наша ли си е вече завинаги или не си е наша. Защото Куюмджиева хем твърди, че тя е уникална, което значи - приготвена е специално, конкретно и единствено за нас, хем – че само е наета от Фондацията за събитието. Нали сме сигурни, че няма идиот на света, който да ти сътвори нещо наистина уникално по твоя поръчка и да не ти го продаде цялото, а да те остави да минеш тънко с някакъв си наем.    Айде поне съвсем откровени глупости да не си говорим, а?  На всичкото отгоре, дори за конструктивен лаик като мен е напълно ясно, че във въпросната сцена няма как да има каквото и да било уникално, тя е просто метална конструкция от тръби, които могат да се монтират във всякакви възможни форми, все едно си играете с „Лего”. Аз Слави Трифонов не гледам и не знам той какво и къде е монтирал, ама на концерти на „Ролинг Стоунс” съм виждал как се правят такива кули. Или ония, техните, не са толкова уникални като нашата….. Така, де, важното е, че дебатът за парите вероятно тепърва ще се разгаря, особено като се види на живо, а не само на хартия, целият набор от велики глупости, финансирани за през годината, когато Пловдив е европейска столица, глупости, призвани да играят ролята на високо културен български и европейски пълнеж в театъра на привидностите, който се разиграва пред очите ни.   Жалко е, но, както винаги, ние, българите, демонстрираме пълна липса на въображение и ще разберем чак накрая, когато всичко свърши, че цялата ни културна пара всъщност и този път е отишла право в свирката. Или че чрез нея е направена дълга и блага свирка на някого - зависи от гледната точка.  Но има твърди оптимисти, които твърдят - майната им на парите, важното е работа да се свърши и да се представим добре пред чужденците.  Точно това казвам, де - няма как да стане.  Цялата работа с качеството на културата, която ще ни се демонстрира през 2019, е изначално пробита, защото е  Няма как да се очаква друго, след като официалните лица сами си го казват: „През следващата година хората на Пловдив сами ще правят култура и сами ще я потребяват”.  Ами такъв филм в истинската култура по принцип няма, бе, граждани. То ако имаше, навремето в Рим прочутият  Меценат нямаше да подкрепя Вергилий, Хораций или Овидий, за да създават прекрасните си творби и да развиват великата римска култура, а щеше да заложи на обожанието на тълпата, като спонсорира гладиатори.  Или във Флоренция Медичите нямаше да дават щедри поръчки на Верокио, Микеланджело, Ботичели, Челини, Рафаело, Тициан и останалите, за да се роди Ренесансът, а щяха да си пръскат парите или по курви, или като финансират любители на градския фолклор.  Но нашите гении в управата на „Пловдив 2019” се не сещат за това. Те, може би искрено - с онази искреност, която обаче само влошава нещата – вярват, че всеки идиот може да твори култура, че за културата е важно да искаш, а не да можеш и че ако докараш на площада няколко хиляди души да гледат елементарно светлинно шоу, то си преобърнал културното съзнание на масите към нещо по-художествено.    И това съвсем ясно се видя по време на откриването миналата събота. Видя се, че то е пълна бутафория и съзнателно е направено като такова. Видя се, че да качиш на един вавилонски зикурат масовка от 1 500 души пълни лаици, които да подвикват отгоре лозунги, да потропват фолклорно или да се напъват да музицират по всевъзможни начини, е изключителна нелепост. И не само защото всичко е на плейбек, а защото точно плейбекът е в основата на всичко.   По време на откриването лъсна също пълната   доколкото идеята да смесваш култура с етнически проблеми чисто декларативно, без да има реални действия отзад, никога не е работила и никога няма да проработи. Никакви крясъци на думата „заедно” на различни езици не могат да прикрият факта, че ромите от Войводиново и българите от Войводиново онзи ден изобщо не дойдоха заедно на събитието.  Да, Европа се блазни от идеята, че някъде из нейните недра все пак съществува място като Пловдив, където хората от различни култури и религии съжителстват мирно, смесват се и си помагат, харесват се и предпочитат да се черпят в кръчмата, вместо да се стрелят и пребиват.  Само че това и в нашия случай са само вълшебни приказки. Ако кажеш на някой редови пловдивчанин да мине през „Столипиново”, за да се запознае с детайлите на истинската ромска култура, той най-вероятно ще те сметне за луд. А ако му кажеш да позволи на сина си да вземе ромско момиче за жена, сигурно ще ти обърше един през устата.  Е, иначе гледа и слуша Азис въпросният редови пловдивчанин, но дълбоко в себе си знае, че прави това не, за да консумира истинска култура, а само за забавление. За истинска култура той ще заведе фамилията на театър, най-добре кафе-театър, че да не се обезбири.   А истината е, че от векове ние тук живеем един до друг, но не и един с друг – и всички го знаят. Някои обаче знаят и повече – знаят, че от разказването на подобни вълшебни приказки се вадят пари, защото наивните европейци плащат да ги слушат и да им вярват.  Колкото до наивните европейци, забъркани с тазгодишната европейска столица на културата, тяхната работа също изобщо не ми изглежда читава.  То отдавна и принципно се знае, че в сферата на културата Европа финансира предимно глупости, особено ако са щедро обвити в обещания за привличане на някакви си „публики”, особено - на „младите хора”, ако са свързани с масовост, с показност и дрънкане на глупости, които звучат възвишено. А ако към всички тези неща има притурена и някоя хубава софра под формата на „обучение”, „конференция” или „уърк шоп”, изпадат направо в щастлив гърч.  Обаче в случая с „Пловдив 2019” дори наивните европейците би трябвало да разберат, че работата не просто намирисва, а вони – и заради общата концепция на проявата, и заради качеството на проектите, които се финансират, и заради постоянните скандали, които съпътстват досегашната работа на фондацията.  Но нищо, де, може пък европейците да се сетят накрая, когато дойде време за финансов отчет – макар да се съмнявам. А дотогава пък ние, българите, ще си прекараме весело, като се наслаждаваме на жалките тъпотии, които някакви умници се опитват да ни пробутат за велика култура.", "date": "2019.01.17", "title": "De Profundis: Пловдив 2019 и културата – че то било много лесно, всеки го може"}
{"url": "https://www.faktor.bg/bg/articles/leybaristkata-partiya-mozhe-da-podkrepi-vtori-referendum-za-chlenstvoto-na-velikobritaniya-v-es", "text": "Главната опозиционна сила във Великобритания - Лейбъристката партия, може да подкрепи втори референдум за членството на страната в ЕС, ако предложенията й за напускане на общността не бъдат взети под внимание от правителството и сценарият за излизане без сделка изглежда по-вероятен. Това каза партийният лидер Джереми Корбин, цитиран от Ройтерс и БТА. \"Ако правителството остане непримиримо, ако подкрепата за алтернативата на лейбъристите бъде блокирана в партийна изгода и страната се изправи пред потенциалната катастрофа на излизане без сделка, тогава наш дълг ще е да помислим за други възможности, включително тази за всенародно допитване\", каза Корбин в реч в южния крайбрежен английски град Хейстингс. Той каза още, че предложението на министър-председателя Тереза Мей за междупартийни преговори за ново споразумение за Брекзит е \"сензационна новина\", защото тя няма да изключва напускане на общността без споразумение. Лейбъристкият лидер отказва да се срещне с Мей, докато тя не изключи варианта с напускане без сделка.", "date": "2019.01.17", "title": "Лейбъристката партия може да подкрепи втори референдум за членството на Великобритания в ЕС"}
{"url": "https://www.faktor.bg/bg/articles/es-shte-sanktsionira-4-ma-ruski-grazhdani-satrudnitsi-na-bivshoto-gru", "text": "Посланиците на страните от Европейския съюз са договорили вчера санкции за четирима руски граждани, наричани в Брюксел сътрудници на известното със съкращението ГРУ руско военно разузнаване, и други заради химически атаки. Това съобщават американското радио \"Свобода\" и руските агенции \"Новости\" и ТАСС, като цитират неназовани европейски дипломати. Сред попадналите под санкциите са обвинените от Великобритания за атаката с вещество от групата \"Новичок\" срещу бившия руски разузнавач Сергей Скрипал. Двамата, представени в първите часове след съобщаване на имената им като \"Александър Петров\" и \"Руслан Баширов\" (и обявили се за туристи), според руски и британски разследващи медии работят за ГРУ, а са пътували под тези имена до Обединеното кралство, отбелязва \"Свобода\". Източниците на РИА \"Новости\" не споменават имена, но според тях двама са свързани със \"събитията в Солсбъри\". Още двама руски граждани, чиито имена не се споменават, са в списъка, в който попадат и петима сирийци - вероятно заради химическите атаки от последните години, за които Западът обвинява режима на президента Башар ал Асад.", "date": "2019.01.17", "title": "ЕС санкционира 4-ма руски граждани, сътрудници на ГРУ, заради химически атаки"}
{"url": "https://www.faktor.bg/bg/articles/ivitsa-dachich-putin-ne-nosi-reshenie-za-kosovo-pita-ni-kakvo-e-to", "text": "Министърът на външните работи на западната ни съседка Ивица Дачич увери, че Сърбия има пълна подкрепа от Русия за постигане на компромисно решение за Косово, но лидерът на Кремъл Владимир Путин не носи на Белград за решение на Косово, съобщава електронното издание на сръбския вестник Kurir, цитиран от \"Фокус\". „Той не взема решение, пита ни какво е то. Редовно обменяме информация с тях през последните пет-шест години, откакто бях министър-председател\", заяви Дачич в Двореца на Сърбия, където беше организиран празничен прием. Дачич поясни, че графикът за посещението е малко променен заради закъснение на Путин, но протоколът остава същият. Ръководителят на сръбската дипломация заяви, че визитата на Владимир Путин представлява изрази и „континуитет“ на добрите отношения между Белград и Москва. Съгласно думите му, политическите отношения между двете страни са отлични.", "date": "2019.01.17", "title": "Ивица Дачич: Путин не носи решение за Косово, пита ни какво е то"}
{"url": "https://www.faktor.bg/bg/articles/s-f-16-balgariya-vliza-v-biznes-klasata-na-nato", "text": "Атлантическият клуб в България излезе с декларация по повод избора на нов боен самолет Ф-16, за който НС събрание вчера даде мандат на правителството да преговоря със Съединените американски щати. В нея атлантиците подчертават, че в последните 15 години, след присъединяването ни към НАТО през 2004 г., модернизацията на българските ВВС е сред парещите стратегически приоритети в отбранителната ни политика. В тази връзка те считат, че решението на парламента за придобиване на Ф-16 блок 70 — което виждаме като прелюдия към Ф-35 — има значимостта на решенията за присъединяване към НАТО или към антитерористичната коалиция след 9/11. Декларация на Атлантическия Клуб в България В близо 30-годишната си история Атлантическият клуб в България винаги е бил водещ в трудното българско завръщане към естествената ни геополитическа среда.   В последните 15 години, след присъединяването ни към НАТО през 2004 г., модернизацията на българските ВВС е сред парещите стратегически приоритети в отбранителната ни политика. Множеството тактико-технически детайли на българското решение по новия изтребител, обаче, често замъгляваха фундаменталния политически аспект на дискусията.  А той е: “Назад към близкото минало или напред, на Запад!”. Решението на парламента за придобиване на Ф-16 блок 70 — което виждаме като прелюдия към Ф-35 — има значимостта на решенията за присъединяване към НАТО или към антитерористичната коалиция след 9/11.   То има ключова роля не само за националната, а и за регионалната сигурност. Отваря възможности — в най-високи технологични орбити — на българската военна промишленост и авио-космическа наука с водещи партньори от САЩ и страните от НАТО. Днес България влиза в ексклузивния световен клуб на операторите на Ф-16. Поредна тежка битка с про-руската пропаганда у нас е спечелена в името на националната сигурност. Обективността изисква да поздравим правителството и парламентарното мнозинство, приели решението, което прави България независима, Западна и глобална.  Очакваме бързото формиране на квалифициран преговорен екип и незабавно начало на преговорите, с цел придобиване, при оптимални условия, на доказано най-добрия многоцелеви изтребител. 16 януари 2019  Управителен съвет Атлантическият Клуб в България", "date": "2019.01.17", "title": "С F-16 България влиза в бизнес класата на НАТО"}
{"url": "https://www.faktor.bg/bg/articles/makedoniya-proyavyava-interes-kam-aets-belene-i-gazoviya-hab-balkan", "text": "Македония е заинтересована от участие в АЕЦ „Белене“ и газовия хъб „Балкан“, стана ясно след най-големият Българо-македонски бизнес форум в Скопие. Страната би могла да участва като съдружник, обяви вицепремиерът Томислав Дончев, който води правителствената делегация от наша страна. Двете държави се договориха да работят за съвместен граничен контрол, доизграждане на коридор номер 8, жп линията Скопие-София.", "date": "2019.01.17", "title": "Македония проявява интерес към  АЕЦ „Белене“ и газовия хъб „Балкан“"}
{"url": "https://www.faktor.bg/bg/articles/v-nedelya-pp-gerb-shte-provede-natsionalna-predizborna-sreshta-v-ndk", "text": "На 20 януари 2019 г. (неделя) ПП ГЕРБ ще проведе Национална предизборна среща. Форумът ще се проведе от 12:00 ч. в зала 3 на НДК в София. Това съобщиха от пресцентъра на ПП ГЕРБ. В срещата ще вземат участие близо 2000 души, които са народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ. На Националната предизборна среща ще бъде обявена пълната хронограма на всички събития на ПП ГЕРБ до края на 2019 година. На форума ще бъде представена официално и инициативата за провеждане на серия от граждански диалози в цялата страна под мотото „Европа в нашия дом“.", "date": "2019.01.17", "title": "В неделя ПП ГЕРБ ще проведе Национална предизборна среща в НДК"}
{"url": "https://www.faktor.bg/bg/articles/putin-katsna-v-belgrad-vuchich-go-posreshtna-s-gvardeyski-chasti-i-cherven-kilim", "text": "Президентът на Русия Владимир Путин пристигна в Белград за еднодневното си официално посещение, в хода на което ще подпише 21 споразумения, съобщават сръбската държавна агенция ТАНЮГ и \"Фокус\".  Както се съобщава, придружаваният от МиГ-29 на сръбските Военновъздушни сили (ВВС) самолет на руския държавен глава се е приземил на летище „Никола Тесла“ в сръбската столица, където с червен килим и части на гвардията го е посрещнал президентът на Сърбия Александър Вучич.  Преди това на летището в Белград кацна самолетът с руската делегация с бизнесмени.  След тържественото посрещане на международното летище в Белград „Никола Тесла\", двамата президенти проведоха церемония по полагане на венци на Мемориала на освободителите на Белград и на паметника на Червената армия.  След официалното посрещане двамата президенти ще проведат среща. След нея ще се състои и планирана среща на делегациите на Сърбия и Русия, последвана от подписването на двустранни документи в присъствието на двамата президенти.  Следобед се предвижда церемонията по връчването на Ордена на Александър Невски на президента на Сърбия Александър Вучич. След това двамата лидери ще се обърнат към медиите. Последно в графика на визитата на Путин е посещение в храма „Свети Сава“.", "date": "2019.01.17", "title": "Путин кацна в Белград, сръбски МиГ-29 ескортира самолета му"}
{"url": "https://www.faktor.bg/bg/articles/facebook-eliminira-porednata-portsiya-ruski-trolove", "text": "Социалната мрежа Facebook съобщи за поредна доза премахнати страници и акаунти на руската пропаганда.  Поне 289 страници и 75 потребителски профила са изтрити за \"координирано неавтентично поведение\". Те са свързани с мрежата на руски тролове, активна в Европа и централна Азия. Основните теми, обсъждани от тях, са били свързани с протестни движения, борба с корупцията и анти-НАТОвски послания. Страниците и акаунтите са свързани с лица, работещи в \"Спутник\", информационен сайт, издържан от Кремъл.  Освен това над 135 000 долара са вложени в реклама през системата на Facebook за популяризиране на пропагандните страници. В последните 2 години Facebook работи усилено за ограничаване на руските тролове. Според някои анализатори обаче, ловците на фалшиви новини и модераторите на социалната мрежа са твърде малко, за да се справят дори с частица от потока дезинформация, който \"тролските фабрики\" в Русия и другаде произвеждат.", "date": "2019.01.17", "title": "Facebook елиминира поредната порция руски тролове"}
{"url": "https://www.faktor.bg/bg/articles/kitayc-ata-ompaniya-ppeppodava-pyc-i-vtechnen-ppipoden-gaz", "text": "Kитaйcĸaтa ĸoмпaния Реtrосhіnа, дъщepнa  нa дъpжaвния пeтpoлeн гинaт СNРС, пpeпpoдaвa pycĸи втeчнeн пpиpoдeн гaз oт пpoeĸтa \"Ямaл CΠГ\" в Eвpoпa. Toвa cтaвa нa фoнa нa пoнижeнoтo тъpceнe нa aзиaтcĸия пaзap, cъoбщaвa Rеutеrѕ, пoзoвaвaйĸи ce нa cвoи изтoчници в тъpгoвcĸитe ĸpъгoвe. Taзи зимa Реtrосhіnа e пpeдлaгaлa тoвapи cъc cиньo гopивo ocнoвнo в ceвepнo-зaпaднa Eвpoпa. Kyпyвaчи ca Vіtоl и Тrаfіgurа, a тaĸa cъщo бpитaнcĸaтa eнepгийнa ĸoмпaния ВР, пocoчвaт изтoчницитe нa aгeнциятa, цитирани от money.bg. Πpeдcpoчнoтo пycĸaнe в eĸcплoaтaция нa втopaтa и тpeтaтa пpoизвoдcтвeни линии H \"Ямaл CΠГ\" пpeз 2018 г. дoвeдe дo yвeличaвaнe нa cпoтoвитe дocтaвĸи нa втeчнeн гaз oт Pycия. Toвa пoзвoли нa Реtrосhіnа дa paзшиpи пpиcъcтвиeтo cи нa eвpoпeйcĸия пaзap, пишe Rеutеrѕ. \"Ямaл CΠГ\" e peaлизиpaн пpoeĸт зa изгpaждaнeтo нa зaвoд зa пpoизвoдcтвo нa втeчнeн пpиpoдeн гaз c мoщнocт 16,5 милиoнa тoнa гoдишнo oт oбщo oт тpитe пpoизвoдcтвeни линии. Πpeдвиждa ce и чeтвъpтa c ĸaпaцитeт 1 млн. тoнa гoдишнo, ĸoятo тpябвa дa влeзe в дeйcтвиe дo ĸpaя нa тaзи гoдинa. Aĸциoнepи в пpoeĸтa ca pycĸaтa ĸoмпaния \"Hoвaтeĸ\" (50,1%), фpeнcĸaтa Тоtаl (20%), ĸитaйcĸaтa СNРС (20%) и Фoнд \"Πътят нa ĸoпpинaтa\" (9,9%). \"Hoвaтeĸ\", нaй-гoлeмият yчacтниĸ в пpoeĸтa пpeдлaгa нa eвpoпeйcĸитe пoтpeбитeли пo двa тaнĸepa ceдмичнo, cъoбщaвa изтoчниĸът нa aгeнциятa. Фpeнcĸaтa Тоtаl нe тъpгyвa пpиpoдeн гaз oт тoзи зaвoд. Реtrосhіnа e cĸлючилa 20-гoдишeн ĸoнтpaĸт c пapтньopитe в \"Ямaл CΠГ\" зa дocтaвĸa нa 3 милиoнa тoнa втeчнeн гaз гoдишнo caмo зa ĸитaйcĸия пaзap. Πo дaнни oт caйтa нa Тоtаl, тaзи cдeлĸa e чacт oт oбщия oбeм oт 14,8 милиoнa тoнa гoдишнo, ĸoитo щe ce paзпpeдeлят мeждy Тоtаl, Реtrосhіnа, \"Гaзпpoм\", иcпaнcĸaтa Nаturgу и \"Hoвaтeĸ\".", "date": "2019.01.17", "title": "Kитaйcĸaтa ĸoмпaния пpeпpoдaвa pycĸи втeчнeн пpиpoдeн гaз в Европа"}
{"url": "https://www.faktor.bg/bg/articles/novini/balgariya/otlozhiha-10-te-varhu-magistratskite-zaplati-za-drug-pat", "text": "Висшият съдебен съвет не прие днес чаканото повишение с 10% на всички заплати в системата. Причините обаче са процедурни - предложението за актуализиране на таблицата с възнагражденията се озова в дневния ред, без да е доработено от ресорната бюджетна комисия. По предложение на представляващия съвета Боян Магдалинчев точката бе върната на комисията \"Бюджет и финанси\" за още едно работно заседание. Иначе за повишението пари има, след като този състав на ВСС се разбра с финансовия министър Владислав Горанов през есента. Сега обаче точката ще трябва да се \"извърти\" по каналния ред и вероятно ще важи със задна дата от 1 януари. Също днес четирима членове на ВСС - Даниела Марчева, Драгомир Кояджиков, Пламена Цветанова и Светла Бошнакова, внесоха в Пленума предложение за внедряване в цялата съдебна власт на т. нар. система voice-to-text.  Предложението е да се внедри използването на актуални софтуерни решения, а именно - софтуер за диктовка и автоматично конвертиране на гласовия запис в текст, известен още като „voice to text“, или още „speech-to-text“, съответно и за автоматична анотация на всяко становище, което да улесни работата на съдиите и прокурорите по въвеждане (и публикуване) на техните актове, както и да се позволи бързо възпроизвеждане на речите от съдебните заседания, което ще улесни работата на съдебните секретари, пишат вносителите.", "date": "2019.01.17", "title": "Отложиха 10-те % върху магистратските заплати ...за друг път"}
{"url": "https://www.faktor.bg/bg/articles/evakuiraha-tsyal-blok-v-pernik-zaradi-pozhar-ot-tsigara-mazh-izgorya-zhiv", "text": "Мъж на 48 г. е загинал тази нощ при пожар в апартамента му, съобщи ОД на МВР-Перник. В 4,27 ч. тази сутрин е подаден сигнал за горящ апартамент на ул. \"Радомир\" в областния град. Пристигналите на място два противопожарни екипа са установили, че гори жилище на втория етаж в блока и целият вход е задимен. Успоредно с гасенето на пожара са били евакуирани живеещите там, поради задимяване на стълбищната клетка. В изгорелия апартамент е намерен починал собственикът - 48-годишен мъж, който живеел заедно с брат си, но той в този момент не бил там. Пламъците са тръгнали от хола, където спял загиналият. По първоначални данни запалването е станало от цигара, но окончателната причина предстои да бъде установена. Образувано е досъдебно производство.", "date": "2019.01.17", "title": "Евакуираха блок в Перник заради пожар, мъж изгоря жив"}
{"url": "https://www.faktor.bg/bg/articles/obshtestvo/zakon-i-red/200-km-gonka-tazi-nosht-mezhdu-politsiyata-i-kola-zapochnala-e-ot-stara-zagora", "text": "Гонка е имало тази нощ между полицията и автомобил в продължение на 200 км, съобщи кореспондентът на bTV в Стара Загора.  Преследването е започнало към 2:40 ч. през нощта. Всичко започнало, след като пътуващите не се съобразили с указанията да спрат за рутинна проверка в Стара Загора. Шофьорът на колата подминал пътните полицаи с висока скорост и се отправил по магистрала „Тракия” в посока Пловдив. Край Чирпан последвал втори опит колата да бъде спряна, но и той бил неуспешен. На моменти автомобилът се е движел с повече от 200 км/час. Пътуващите се отправили към Карлово и Казанлък. И в Казанлък шофьорът успял да избяга от органите на реда. Автомобилът в крайна сметка бил спрян между Ягода и Ръжена. Двама от пътуващите в колата са задържани, третият се издирва в момента. Преследваната кола е ударила патрулка, няма пострадали, а само материални щети по колата. Не е имало стрелба, уточниха от МВР.", "date": "2019.01.17", "title": "200 км гонка тази нощ между полицията и кола, започнала е от Стара Загора"}
{"url": "https://www.faktor.bg/bg/articles/obshtestvo/zakon-i-red/spetssadat-zasedava-po-deloto-sreshtu-simeon-dyankov-traycho-traykov-i-ivo-prokopiev", "text": "Специализираният наказателен съд ще направи пореден опит за старт на делото срещу Симеон Дянков, Трайчо Трайков, Иво Прокопиев, изпълнителният директор на „Булброкерс\" Радослав Рачев и двама негови служители. Те са обвиняеми заради продажбата през 201 г. на 33% от електроразпределителното дружество ЕВН, което според прокуратурата е довело до загуби за държавата в размер на 20 млн. лв.  Разследването по случая започна през 2013 година след сигнал на тогавашния председател на Комисията за финансов надзор Стоян Мавродиев. От тогава делото беше връщано на държавното обвинение няколко пъти заради неясноти в обвинителния акт.", "date": "2019.01.17", "title": "Спецсъдът заседава по делото срещу Симеон Дянков, Трайчо Трайков и Иво Прокопиев"}
{"url": "https://www.faktor.bg/bg/articles/obshtestvo/zakon-i-red/izmamnitsi-lepyat-stikeri-za-nepravilno-parkirane-i-globyavat", "text": "Измамници се представят за служители на столичен инспекторат и пишат глоби за неправилно паркиране. Инспекторите- менте поставят фалшивите фишове върху предните стъкла на автомобилите и дори прибират пари от \"глобите\". От полицията призовават гражданите, станали жертви на измамата, незабавно да подават сигнали. От Столичния инспекторат обясниха, че техните служители задължително трябва да имат баджове и надписи върху якетата си. „Ние никога не поставяме фишове на предното стъкло. Ние поставяме констативни протоколи. Никога не се плащат наложените глоби със санкции на ръка на инспекторите”, обясни Полина Асенова, началник сектор „Контрол” към Столичен инспекторат. От инспектората ще подадат сигнал до прокуратурата.", "date": "2019.01.17", "title": "Измамници лепят стикери за неправилно паркиране и \"глобяват\""}
{"url": "https://www.faktor.bg/bg/articles/globiha-toplofikatsiya-sofiya-s-10-hil-lv-zaradi-greshna-smetka-za-parno", "text": "Глоба от 10 хил. лева е отнесла столичната „Топлофикация“ за начисляването на сметка за парно на Стефан Иванов от Смолян. Сюрреалистичният случай става скандален, след като топлинното дружество даже успя да осъди родопчанина да плати сметка 1300 лева на имот в столицата, без никога да е ползвал услугите ѝ, освен това е принуден да доказва самоличността си в съда. Правдата донякъде е възстановена от държавната Комисия за защита на личните данни (КЗЛД), която е наказала „Топлофикация“ заради грешка на бюрократ в държавното дружество с лични данни. Макар и глобата да е в размер на минимума, предвиден в закона за допуснатото нарушение. Такива грешки правят и други чиновници от държавни учреждения, става ясно от отчетите на регулатора. След като не успява да изтегли пенсията си от банката, Стефан Иванов от Смолян научава, че е длъжник на \"Топлофикация София“ и вече е осъден от нея. Тръгнал сам да разплита случая, мъжът стига до свой съименник, но с различно ЕГН. След проверка от КЗЛД не става ясна причината, поради която данните на родопчанина са съотнесени от „Топлофикация“ към топлоснабден имот с адрес в столичния „Люлин“. Според приложения нотариален акт имотът е прехвърлен от Стефан Иванов от „Люлин“ през далечната 1997 г., запазвайки си правото на ползване върху него до живот. Сметката му обаче не е платена, а новият собственик си открива нова сметка. Според \"Топлофикация София“ тези сметки не са платени и завеждат дело срещу него. А срещу неговото име в Имотния регистър за собственик на имота е посочен родопчанинът. Но според решението на КЗЛД топлинното дружество не си е свършило работата, за да докаже безспорно реалния длъжник на сметките и не е спазило буквата на закона. Освен това държавната компания е разполагала и с писмени доказателства, сочещи не Стефан Иванов от Смолян, а Стефан Иванов от „Люлин“ като длъжник. Отчетите за свършената работа от влизането в сила на европейския регламент за защита на личните данни на българския регулатор показва, че гражданите често се жалят от публикации и снимки в социалните мрежи, които смятат, че уронват престижа им. Но не рядко жалбите им остават без разглеждане, защото не са подадени правилно.", "date": "2019.01.17", "title": "Глобиха \"Топлофикация\" - София с 10 хил. лв. заради грешна сметка за парно"}
{"url": "https://www.faktor.bg/bg/articles/zadarzhaha-shofyora-spretnal-200-kilometrova-gonka-s-politsiyata-tazi-nosht", "text": "След издирване е задържан 29-годишният водач на автомобила, участвал в гонката тази нощ. Това съобщиха от пресцентъра на МВР. Полицаите са заловили престъпника в рамките на 3 часа. Kъм 2.35 часа, на улица в Стара Загора патрулен екип предприел проверка на автомобил, пътниците в който предизвикали съмнения у служителите на реда с поведението си.  Въпреки звуковите и светлинни сигнали към водача, той ускорил и направил опит да изблъска служебната кола от пътя, нанасяйки й материални щети. Последвало преследване на територията на областите Стара Загора и Пловдив, като през цялото време колата-беглец е била под полицейско наблюдение от екипи на двете областни дирекции. С цел принудителното спиране на автомобила била поставена лента с шипове на пътното платно в участъка между селата Ръжена и Ягода в Старозагорска област.  След като колата била спряна, водачът успял да избяга. Спътниците му - 23 и на 32 години са задържани. В хода на преследването не се е наложило използването на служебно оръжие, няма и пострадали. Работата по изясняването на случая, в това число и установяване на причините за бягството, продължава.", "date": "2019.01.17", "title": "Задържаха шофьора, който направи 200-километрова гонка с полицията"}
{"url": "https://www.faktor.bg/bg/articles/vuchich-podaryava-na-putin-sharplaninets", "text": "419 училища са в грипна ваканция. Oчаква се днес да бъде обявена такава и в още учебни заведения. Това съобщи пред журналисти министърът на образованието и науката Красимир Вълчев. От днес в област Перник за 40 училища е обявена грипна ваканция, а 36 училища в област Варна не учат по предписание на РИОКОЗ. Продължава ваканцията за 137 училища в Бургаска област до 18 януари. Заради грипна епидемия не учат 120 училища в област Стара Загора, 65 училища в област Шумен и 18 училища в община Силистра. В едно училище в област Кърджали - СУ „Н. Й. Вапцаров“ в с. Бенковски, и в едно в област Пловдив -  ОУ „Хр. Ботев“ в с. Поповица, също няма занятия. Продължават да не се провеждат занятия в ДГ \"Детелина\" в с. Черно поле, Видинска област.", "date": "2019.01.17", "title": "419 училища са в грипна ваканция, бройката расте"}
{"url": "https://www.faktor.bg/bg/articles/tova-e-zhestoko-ubitata-v-banishora-kalina", "text": "Най-вероятно е някакъв инцидент. По-късно през деня ще излязат резултатите от аутопсията и ще има повече подробности. Това каза пред Нова телевизия главният секретар на МВР Ивайло Иванов по повод снощното убийство на младата жена в столичния квартал \"Банишора\". При първоначалния оглед има следи от травматични увреждани, добави Иванов. Продължава разследването на жестокото убийство. Убитата жена се казва Калина, на 25 години. Спешните медици казват, че е убита по особено жесток начин. Насилвана е и вероятно е душена. Задържаният за убийството е нейният приятел Васил, 23-годишен. Двамата са живеели заедно от около четири месеца. Съседите обаче не са чували да се карали помежду си. Не е имало и предишни сигнали за домашно насилие. Задържаният твърдял пред полицията, че не помни нищо. Пил е успокоителни, след което направил опит да се самоубие с въздушна пушка, но има само драскотина. В момента той е в \"Пирогов\" в стабилно състояние. След като убил приятелката си, 23-годишният мъж написал съобщение на баща си, че се е скарал с нея, тя паднала и посиняла. Написал му и че възнамерява да се самоубие. Бащата подава сигнал на 112. Все още се изясняват мотивите за престъплението. Калина е била счетоводител, а Васил – готвач. Двамата са били сноубордисти.", "date": "2019.01.17", "title": "Това е жестоко убитата в \"Банишора\" Калина"}
{"url": "https://www.faktor.bg/bg/articles/vizhte-kak-nevzorov-se-gavri-s-roskosmos-medvedev-peskov-i-dr-ekzemplyari-video", "text": "„Иска ми се да нанеса накрая решаващ удар по цялата тази русофобия…. Руският Космос е отделна страница в историята на човечеството“, казва с нескрита ирония известният руски журналист Александър Невзоров при последното си участие в ефира на радио „Ехото на Москва“. Близо час той жестоко се гаври с Роскосмос и неговия откачен шеф Рогозин, с  Дмитрий Песков, по-известен като говорителя на Путин, и губернатора на Магадан, който заявил, че в СССР и Русия за инакомислие никой никога не е наказван. А стои върху планина от черепи, както отбелязва журналистът. Особено интересен е случаят с  „Роскосмос“,  руската космическа агенция, от която бандити откраднали парите за новия  супер телескоп, който щеше да смачка американския  телескоп \"Хъбъл\". Да, ама не. 20-те милиарда рубли вече ги няма.", "date": "2019.01.17", "title": "Вижте как Невзоров се гаври с „Роскосмос“, Медведев, Песков и др. (ВИДЕО)"}
{"url": "https://www.faktor.bg/bg/articles/velikobritaniya-glasuva-plan-b-za-brekzit-na-29-yanuari", "text": "Камарата на общините ще гласува план Б за Брекзит на 29 януари. Това съобщи пред британските депутати лидерът на мнозинството в долната камара Андреа Ледсъм, цитирана от Скай нюз и \"Гардиън\". Ледсъм поясни, че на 29 януари парламентът ще дебатира \"следващите стъпки\" на правителството. Тя потвърди, че премиерът Тереза Мей ще говори пред парламента и ще внесе предложение в понеделник. Целият дебат и гласуването ще се проведат във вторник, 29 януари.", "date": "2019.01.17", "title": "Великобритания гласува план Б за Брекзит на 29 януари"}
{"url": "https://www.faktor.bg/bg/articles/bsp-vnasya-signal-do-prokuraturata-zaradi-ohrana-na-voenni-podeleniya", "text": "БСП внася сигнал до прокуратура заради охрана на военни поделения от частна фирма. Това обяви народният представител от левицата и зам.-председател на Комисията по отбрана Николай Цонков. Става въпрос за охраната на 12 поделения, в които има взривоопасни вещества и боеприпаси. „От години насам практиката, установена от Министерство на отбраната, е частни фирми да охраняват военни поделения. Това за нас не е правилно. Вместо да повишаваме отбранителните способности на Българската армия, ние правим точно обратното. Съвместното командване на силите показва, че не може да организира дори една процедура по охрана“, заяви Цонков.  Според него така се ощетява ведомството и се поставя в опасност живота и здравето на всички граждани, живеещи в близост до поделенията. От БСП настояват държавното обвинение да извърши проверка. Според левицата законовото изискване е тази охрана да бъде въоръжена, но направената проверка показва, че тя се осъществява от невъоръжени охранители. Заедно със сигнала си от БСП внасят и гражданска подписка от хората, живеещи в районите на 12 поделения.", "date": "2019.01.17", "title": "БСП внася сигнал до прокуратурата заради охрана на военни поделения"}
{"url": "https://www.faktor.bg/bg/articles/frantsiya-zadeystva-plan-chrez-koyto-da-se-podgotvi-za-brekzit-bez-sporazumenie", "text": "Премиерът на Франция Едуар Филип съобщи днес, че кабинетът задейства план, чрез който страната да се подготви за \"Брекзит без споразумение\" - вариант, който изглежда \"все по-малко невероятен\", предадоха Франс прес и ТАСС.  Френското правителство е предвидило \"законодателни и юридически мерки, чрез които да се избегне прекъсването на права и ефективно защитаване на правата на нашите сънародници и на нашите предприятия\", посочи министър-председателят след среща с членове на кабинета. Планът предвижда по-специално 50 милиона евро инвестиции за подпомагане на френските летища и пристанища за справяне с последиците от евентуален твърд Брекзит, отбелязва Ройтерс. \"Правителството носи отговорност страната ни да е готова, интересите на гражданите ни да бъдат опазени и защитени\", заяви министър-председателят на Франция. След като планът бе одобрен вчера от Националното събрание, днес предстои окончателно да бъде приет и от Сената. Въз основа на закона, който ще бъде подписан тази седмица от президента, ще бъдат разработени \"пет наредби, които ще бъдат представени идната сряда на правителството и публикувани през следващите три седмици\", уточни Филип. Тези пет наредби ще осигурят юридическа рамка, за да може  Франция да реагира на евентуален Брекзит без споразумение, добави премиерът. Става дума по-специално да бъдат защитени интересите на французите, живеещи във Великобритания, да се гарантира определен статут на британските граждани във Франция и да се предвидят мерки за възстановяване на контрола върху стоките, превозвани през границите. Френските власти проучват и план за подпомагане на риболова - сектор, който може да се окаже твърде уязвим при Брекзит без споразумение.", "date": "2019.01.17", "title": "Франция задейства план, чрез който да се подготви за \"Брекзит без споразумение\""}
{"url": "https://www.faktor.bg/bg/articles/yotova-segashnoto-zakonodatelstvo-sazdava-vazmozhnost-za-zloupotrebi-s-balgarsko-grazhdanstvo", "text": "Вицепрезидентът Илияна Йотова заяви пред БНР, че сегашното законодателство залага възможности за злоупотреби с даването на българско гражданство. Тя посочи, че е необходимо законово да бъде уредена и дейността на институция като сегашната Държавна агенция за българите в чужбина: „Тя е създадена с решение на МС, но тя не е обвързана с конкретен запис в нито един закон. Там е предвидено създаването на друга институция, която трябва да изпълни тези функции. Ако правителството в момента реши, че трябва да има такава агенция, дори чувам предложение да има такова министерство – да бъде така добро, да си направи конкретните законодателни промени, за да знаем кой е субектът, който носи отговорността за всичко това“. \"Не съм позволила за секунда някой да ми диктува решенията\", категорична бе Илияна Йотова.  В интервю за радиото вицепрезидентът коментира и темата Брекзит. „Европа, която беше заинтересована повече да има споразумение с Великобритания, сега е втвърдила позицията си и като че ли е повече склонна да има Брекзит на всяка цена, т.е. и без споразумение. Това ще бъде катастрофално“. Тя обясни причините. „Великобритания ще загуби дори евентуалното си привилегировано отношение – така, както имат страни около ЕС, които не са членове, но в някои със споразумения, заедно с ЕС, упражняват определен вид политики и се ползват от привилегии. Един твърд Брекзит означава изключително висока и скъпа цена. Никой не може да изчисли какви ще бъдат загубите както за гражданите на страната, така и за европейските граждани. След гласуването в британския парламент е ясно едно – всички предварителни разговори с Великобритания от страна на европейските държави, всички предварителни договорки и уговорки – за спазване на права на работници, на учещи от едната или другата страна, отпаднаха само с едно гласуване. В момента, в който страната няма да бъде част от вътрешния пазар или в облекчен режим и излезе от митническия съюз, даваме си сметка какво ще се случи и по отношение на цени и търговски взаимоотношения“, коментира Йотова. Тя подчерта и въпроса за отговорността на политиците, визирайки бившия министър-председател Дейвид Камерън, който предложи провеждането на референдум. Според нея той не е поел политическа отговорност. Сега Великобритания е изправена пред много трудна задача – как да продължи оттук нататък, смята вицепрезидентът. „Тереза Мей носи много тежък политически багаж в момента. Тя направи няколко ключови грешки“, изказа мнение Илияна Йотова. Тя е разтревожена за правата на нашите сънародници на Острова. Според нея България, заедно с други страни, които имат сериозни диаспори във Великобритания, трябва да постави определени условия пред страната за спазването на правата. Тя подчерта, че твърд Брекзит ще постави в невъзможност голяма част от сънародниците ни да работят и учат. Европейските избори ще бъдат трудни, включително и във връзка с Брекзит, каза Йотова и добави: „Твърдата позиция на ЕС в момента формално качи много сериозно рейтинга на Европа. Парадоксално е – заради излизането на една страна, в което много анализатори виждаха разпада на ЕС, тенденцията е точно обратната. Проумя се, че усилията трябва да бъдат насочени към реформирането на европейските институции, а не излизането от него. Все по-трудно е една държава да се справя сама с всички предизвикателства пред нея“. Доверието в европейските институции е ниско, подчерта Илияна Йотова и изказа мнение: „Този мандат на ЕК с председател г-н Юнкер, както и вторият мандат на г-н Барозо преди това – това са 10 години безвремие, 10 години, в които не беше решен нито един сериозен политически въпрос, който да води до развитие и перспектива за европейските граждани“. По думите й най-слабата политика, която са демонстрирали европейските институции, е била по най-важната тема - за сигурността.  Според вицепрезидента евроизборите у нас ще са сякаш избори за национален парламент. Страстите между политическите сили ще бъдат у нас, без да се говори много за това какъв трябва да е ЕС, смята тя. Атаката срещу президентската институция е от много време, заяви Илияна Йотова. Вчерашният дебат в парламента по темата за изтребителите не е успял да я убеди кой е по-добрият избор. Дори управляващата коалиция не е на едно мнение за това какво решение трябва да се вземе, каза тя. „Няма как да ме убедят, преди аз да знам като български гражданин каква е националната ни концепция за българската армия“, сподели тя и попита дали след време няма да се наложи закупуване на кораби или машини за охрана на сухопътните ни граници например. „Не казвам, че е излишно, а питам – дали можем да го понесем като граждани“.", "date": "2019.01.17", "title": "Йотова: Не съм позволила за секунда някой да ми диктува решенията"}
{"url": "https://www.faktor.bg/bg/articles/andrey-kovachev-v-evropa-tryabva-da-ima-restart-na-debata-za-osazhdaneto-na-totalitarnite-rezhimi-na-hh-vek", "text": "Дебатът за приравняването на всички тоталитарни режими през ХХ век и осъждането на техните престъпления се нуждае от рестарт. Това заяви българския евродепутат Андрей Ковачев (ЕНП/ГЕРБ), който на 16 януари откри в пленарната зала на Европейския парламент в Страсбург дебат, свързан с образованието и паметта за тоталитарното минало на Европа. В инициатива на Ковачев участват всички евродепутати, а тя се случва десет години след приемането от Европейския парламент на резолюцията за европейската съвест и тоталитаризма през 2009 г., пише desebg.com. „Национализмът и популизмът се подсилват от липсата на памет и разбиране за нашата история за ролята на европейската интеграция, за преодоляването на дълбоките рани от тоталитарните режими в Европа”, посочи в своята реч българският евродепутат, е автор на редица инициативи от 2010 г. насам, свързани с преосмислянето на тоталитарния комунистически режим в България. По думите му Европа би се справила по-добре, ако беше извадила необходимите поуки от фашизма, националсоциализма, както и от комунизма. „Когато не запознаваме младите поколения с тоталитарното минало позволяваме те да бъдат подвеждани с пропаганда и дезинформационни кампании, както за националсоциализма, така и за комунистическите режими, които и до днес се радват на носталгия поради незнание за мащабите и продължителността на техните престъпления”, заяви още Андрей Ковачев Той посочи, че има различни политики, които в отделните страни на ЕС се прилагат за запознаване със същността и наследството на тоталитарните режими, но една от тях е универсална и може да бъде модел навсякъде – това е образованието. Андрей Ковачев е убеден, че младите европейски поколения е необходимо а знаят, че за свободата и човешките права, които имат днес са се жертвали милиони. Вижте цялата реч на Андрей Ковачев при откриването на дебата в Европейския парламент във видеото по-долу (забележка: видеото изисква приставката Flash Player).", "date": "2019.01.17", "title": "Андрей Ковачев: В Европа трябва да има рестарт на дебата за осъждането на тоталитарните режими на ХХ век"}
{"url": "https://www.faktor.bg/bg/articles/vmro-i-nfsb-iskat-simeonov-za-sapredsedatel-na-grupata-ataka-ne-dava", "text": "Валери Симеонов да стане съпредседател на парламентарната група, настояват от ВМРО и НФСБ, с което ообаче от \"Атака\" не са съгласни.  Идеята на двете партии в малката коалиция е, че се налагат промени в ръководството на ПГ, след като Симеонов вече не е вицепремиер. Точката е била в дневния ред на вчерашния коалиционен съвет и това е причината, поради Волен Сидеров и  \"Атака\" са отсвирили заседанието. Те са били официално уведомени, а заседанието дори трябвало да се състои в кабинета на Сидеров в Партийния дом. След като не се явил нито той, нито някой друг от \"Атака\", съветът се състоял в кабинета на Искрен Веселинов от ВМРО, разкри Канал 3. На изпратените есемеси Сидеров отвърнал, че му изникнал важен ангажимент и не може да присъства. От \"Атака\" не са съгласни Сидеров да дели председателството на ПГ, защото споразумението в ОП било той да е шеф на групата, а другите две партии да имат свои вицепремиери, което било факт и след оставката на Симеонов.  За отсъствието на \"Атака\" от заседанието потвърдиха и от НФСБ, и от ВМРО. \"Не бяхме в пълен състав, за трети път нямаше представители на \"Атака\", но ние си проведохме планираното заседание\", каза Валери Симеонов за състоялия се вчера коалиционен съвет. \"Представители на \"Атака\" не дойдоха за трети пореден път. Това си е тяхно решение, те са самостоятелна партия и могат да си вземат решение. Бяха потвърдили, че ще дойдат. Не мога да отговоря по какви причини не са дошли\", коментира секретарят на групата от ВМРО Юлиан Ангелов. Явяването на НФСБ, ВМРО и \"Атака\" на евроизборите - заедно или поотделно, е била основната точка в дневния ред на заседанието, а подялбата на шефското място в групата била предложение в точката \"организационни въпроси\". \"Коментирахме, че са нужни промени в ръководството на парламентарната група на Обединени патриоти с огледна това, че г-н Симеонов вече е народен представител. Не сме взели решение, но коментирахме, че е хубаво да има съпредседателство на парламентарната група, за да са представени всички партии в ръководството на ПГ\", обясни Ангелов. \"Няма как да вземем решение без тях на коалиционен съвет\", подчерта той за отсъствието на \"Атака\". Войводите обаче смятат, че нещата в ръководството и работата на групата куцат през последните месеци. Най-вероятно решението за промени в ръководството предстои да се вземе на заседание на ПГ, след като Сидеров и негови представители не идват вече на три заседания на коалиционния съвет. \"Разбрахме се, че пред двете партии няма пречки да се явим заедно\", коментира още, вече по темата за евровота, Юлиан Ангелов. Валери Симеонов обаче не беше словоохотлив по темата за общото явяване. \"Преговаряме, като приключим преговорите, ще ви информираме. След като преговаряме, означава, че търсим мнението на нашите партньори\", каза лидерът на НФСБ, като не пожела да издаде каква е позицията на неговата партия. В същото време самият Сидеров пръв заговори още през ноември ОП да започнат преговори за евроизборите и да се явят заедно. Тогава той отрече, че повод за първия голям скандал между тримата лидери в ОП е неговото желание да оглави листата за евровота. От ВМРО продължават да настояват водач да си остане сегашният евродепутат Ангел Джамбазки, срещу което засега от НФСБ нямали нищо против.", "date": "2019.01.17", "title": "\"Атака\" отсвири искането на ВМРО и НФСБ Симеонов да бъде съпредседател на групата"}
{"url": "https://www.faktor.bg/bg/articles/novini/balgariya/strahlivetsat-aleksandar-simov-se-opravda-s-faktor-bg-za-stanishev-i-evrolistata-na-bsp", "text": "Червеният депутат  Александър Симов забрави достойнството и морала, и предпочете да си измие ръцете с Faktor.bg, използвайки стария прийом на слабите политици – виновни са винаги медиите, които грешно са отразили думите им. В случая става въпрос за твърдението на Симов, че Сергей Станишев не трябва да бъде в листите на БСП за евровота. Тази позиция той изрази преди седмица по ТВ Европа, в предаването на Георги Коритаров. Пред зрителите на медията Симов се опита да го играе на мъж и герой, който казва истините, които електоратът говори. Но реакцията на непремерените му думи се оказа не по-малко силна. Водещи лица в партията предупредиха, че без Станишев БСП ще загуби 200 хил. гласа на вота през май. През уикендна пък самият Станишев намекна, че в случая става дума за  а Симов  следва смяната на ръководството. Това вероятно е накарало червеният депутат, който Георги Коритаров оприличава на младия Хрушчов, да вземе да се обяснява и оправдава публично, за да замаже скандала. За това депутатът избра неслучайно пропутинско издание, което насажда скептицизъм и несъгласие с евроатлантическия ни път - „Поглед инфо”. В кратко видео обръщение той обяснява на публиката, че е жертва на медийна манипулация, а инак е целият в бяло – чист и непорочен. Най го боляло, че и други издания забъркали името му в скандала със Станишев, но нито едно от тях не се потрудило да чуе автентичните му думи, а се задоволили с написаното във Faktor.bg. Симов изсипва един куп неоснователни обиди и квалификация срещу Faktor.bg, внушавайки, че сме забъркали интрига в БСП, а на него сме преписали неказани думи и помисли, които някак си били преиначени. В обръщението, в стила на мракобесната комунистическа пропаганда, Симов не дава на публиката информация – къде могат да чуят дословно какво е казал  в ТВ Европа, а и какво са отразили после във Faktor.bg.  В предаването от 8 януари Александър Симов казва: Моята лична позиция е, че Станишев не трябва да бъде в листата за евроизборите. Трябва  Дава пример с лидера Жозеф Дол, който е водач на ЕНП, но не е евродепутат, обяснявайки, че лидерството на трябва да се обвързва с депутатски пост. Затова въпрос на обмисляне е присъствието на Станишев в листата, казва Симов и разказва, че през последните месеци от БСП направили обиколки в страната, за да представя „Визия за България”. По време на тези срещи разбрал, че много хора подкрепят Станишев, защото е популярен, но усетил също така, че лидерът на ПЕС е успял да натрупа сериозна съпротива сред членската маса и много хора не приемат позициите му.  По определени въпроси не поставя ясни проблеми на масата. Много хора на много места, дискутирайки по „Визия за България” през цялото време изразяваха едно негодувание срещу Станишев. Страх ме, ако Станишев присъства в листите, дали това негодувание няма да се прояви като нежелание на наши членове да гласуват, защото той е там, внушава депутатът. Тези откровения на Симов можете да чуете  , след осмата минута на разговора. А   всеки може да види какво са отразили във Faktor.bg., подчертавайки изрично, че това не е позиция на БСП, а лична на депутата.  Във видео обръщението Симов сам признава, че вече го наричали „червената Беновска” и „котаракът на Корнелия”, без да казва кой го вижда в тези незавидни и гротесткни образи. Истината е, че нито едно от двете сравнения не е на  Faktor.bg, а срещу червения депутат няма и думичка обида или квалификация. Но когато си гузен и нямаш смелост да признаеш кашата, която си забъркал, най-лесно е да се оправдаеш с някой друг, като го заклеймиш и обявиш в непочтеност.  Всъщност колкото и да обяснява, че позицията му е лична, на „Позитано” добре знаят, че той говори това, което Нинова иска, но не може директно да каже. Знае го отлично и Станишев. С подобно поведение Симов се промъкна в българския парламент, това го разбраха и признаха дори бившите му колеги от „Дума”. А сега си точи зъбите за европейския парламент. Знае се, че Нинова му е обещала печелившата трета позиция. Човекът който говори за обновление на листите на БСП обаче забравя, че беше също част от предишната червена евролиста, но не получи дори и преференциален вот, за разлика от Момчил Неков, който от 15 позиция, се оказа сред настоящите евродепутати на левицата. Манипулативно е и обяснението на Симов, че личната му позиция няма значение – напротив, тя е изпусната неслучайно в публичното пространство като сигнална лампичка, която трябва да манипулира съзнанието на избирателите, да им внуши нагласи към един или друг лидер. А това, което Симов внушава е, че елоктаратът масово е настроен срещу Станишев. Няма значение до колко това е вярно. Важното е, че хибридката се разпространява сред червените привърженици и промива и настройва рефлексите им. Реално погледнато в интервюто с Коритаров Александър Симов изрече това, което от няколко месеца се е загнездило в задкулисните планове на ръководството на БСП. Самата Нинова обяви, че в евролистите няма място за хора, които подкрепят Истанбулската конвенция, а Станишев е един от най-ярките и застъпници, тоест трябва Точно тези тенденции в БСП през последните месеци дават основание на много анализатори да смятат, че партията тотално е загубила европейския си образ, отдалечила се е от ценностите на ПЕС и все повече се приближава до националсоциализма и националпопулизма. Симов е също част от тази нова визия на БСП, която под упойката на путинизма се сталинизира и реживковизира. Освен манипулациите, в арсенала от публичното говорене на Симов са тежки обиди, квалификации  и неистини, с които социалистът заклеймява всеки, който се опитва да има и изразява различно мнение от неговото и това на Нинова. Всъщност за клеветничество вече е осъден от български съд, но му предстоят и нови срещи с Темида.", "date": "2019.01.17", "title": "Страхливецът Александър Симов се оправда с Faktor.bg за Станишев и евролистата на БСП"}
{"url": "https://www.faktor.bg/bg/articles/es-prizova-za-nezabavno-ratifitsirane-na-istanbulskata-konventsiya", "text": "В незаконодателна резолюция, приета в сряда, 16 януари, с 390 гласа \"за\", 153 \"срещу\" и 63 \"въздържал се\", евродепутатите призовават институциите на ЕС да оценят ефективното спазване на върховенството на закона от държавите членки и осъждат ограниченията, наложени на свободата на словото, както и нарушенията на основните права на мигрантите и търсещите убежище, в някои страни от ЕС. С резолюцията Европейският парламент осъжда насилието и дискриминацията, основани на пола, нарушенията на върховенството на закона и езика на омразата в оценката си на основните права в ЕС през 2017 г., съобщи българският офис на институцията и изрежда нарушенията. Сред позициите, изразени с най-голяма категоричност, е тази за \"всички видове насилие срещу жените\". Резолюцията призовава държавите-членки, които все още не са ратифицирали Истанбулската конвенция, да направят това \"незабавно\". Към момента това са 9 от общо 28 членки на ЕС, включително и България. Останалите са Чехия, Унгария, Ирландия, Латвия, Литва, Люксембург, Словакия и Великобритания. Текстът осъжда всички видове насилие срещу жените и призовава държавите-членки, които все още не са ратифицирали Истанбулската конвенция, да направят това \"незабавно\". Той подкрепя демонстрациите от 2017 г. срещу отстъплението по отношение на сексуалното и репродуктивното здраве и правата на жените, както и широкото медийно отразяване на случаите на сексуален тормоз. Евродепутатите категорично осъждат действията, предприети в някои страни от ЕС, за отслабване на разделението на властите и независимостта на съдебната система, и осъждат институциите на ЕС за \"тяхната неефективност за прекратяването на сериозните и постоянни нарушения\" на ценностите на Европейския съюз. Върховенството на закона трябва да се оценява редовно и безпристрастно въз основа на обективни критерии във всички държави членки, подчертава резолюцията.", "date": "2019.01.17", "title": "ЕС призова за спешно ратифициране на \"Истанбулската конвенция\""}
{"url": "https://www.faktor.bg/bg/articles/balgariya-i-makedoniya-shte-rabotyat-za-obsht-granichen-kontrol-i-koridor-no8", "text": "За опростяване на пропускателния режим и общ граничен контрол между България и Република Северна Македония се договориха да работят със съвместни усилия заместник министър-председателят Томислав Дончев и македонският заместник министър-председател по икономическите въпроси Кочо Ангюшев. Двамата проведоха среща в рамките на официалното посещение на вицепремиера Дончев за Българо-македонския бизнес форум, който се провежда днес в Скопие. Общ приоритет за двете държави е изграждането на транспортен коридор № VІІІ и железопътната линия по направлението Скопие – София, като България ще направи всичко необходимо да бъде ускорено завършването, заяви вицепремиерът Дончев. Кочо Ангюшев подчерта, че страната му има интерес към засилване на сътрудничеството с България и в сектор енергетика. Вицепремиерите Дончев и Ангюшев се обединиха около необходимостта от преглед и облекчаване на всички правила и административни режими, които са в тежест за инвестициите и търговията между двете страни.", "date": "2019.01.17", "title": "България и Македония ще работят за общ граничен контрол и коридор № 8"}
{"url": "https://www.faktor.bg/bg/articles/ruskiyat-parlament-podstrekava-pravitelstvoto-da-ne-plashta-vnoskite-za-saveta-na-evropa", "text": "Държавната дума заяви днес, че \"не вижда основания\" руската делегация да се върне този месец в Парламентарната асамблея на Съвета на Европа (ПАСЕ). Парламентът предложи на правителството да не подновява тази година и плащането на вноски в бюджета на Съвета на Европа. Решението бе взето единодушно, съобщи ТАСС. \"Вземайки това решение, действаме в интерес на нашите граждани и на руската държава\", се подчертава в изявлението \"За ситуацията около руското участие в ПАСЕ\", предава БТА. След анексирането на Крим от Москва през 2014 г. ПАСЕ, в която влизат над 300 представители на 47 страни, санкционира Русия, като лиши нейните парламентаристи от право на глас. В отговор Москва спря да изпраща свои делегати в ПАСЕ, а от 2017 г. не плаща и годишната си вноска от 33 милиона евро в бюджета на Съвета. Държавната дума обвини днес ПАСЕ, че с тези санкции грубо е нарушила правата на Русия като членка на Съвета на Европа. \"Проточилата се антируска кампания фактически замрази взаимодействието на Русия със Съвета на Европа по парламентарна линия, а самата асамблея, нарушила основите на парламентаризма, се озова в дълбока системна криза\", твърдят руските депутати. Над половината съдии от Европейския съд по правата на човека например \"са избрани от ПАСЕ без участието на руски представители, което поставя под въпрос легитимността на решенията на ЕСПЧ спрямо Русия\", посочва Държавната дума. Подобна е и ситуацията с други институции на Съвета на Европа.", "date": "2019.01.17", "title": "Руският парламент подстрекава правителството да не плаща вноските за Съвета на Европа"}
{"url": "https://www.faktor.bg/bg/articles/sasht-se-otteglyat-ot-dogovora-za-raketite-sas-sreden-obseg-na-2-fevruari", "text": "Вашингтон потвърди, че от 2 февруари Съединените щати започват процедура за преустановяване на Договора за ликвидиране на ракетите със среден обсег (ДЛРСМО) с Русия, предаде БГНЕС. Информацията бе разпространена от руските медии и Ройтерс, позовавайки се на изявлението на заместник-държавния секретар на САЩ Андреа Томпсън, осъществяваща контрол върху въоръжаването и международната сигурност. Според американския представител Съединените щати не виждат Русия да изпълнява задълженията си по споразумението. По-рано руският външен министър Сергей Лавров заяви, че Москва е готова да работи за спасяването на сделката въпреки проблемите, и се надява, че Вашингтон ще действа отговорно при изпълняването на договореностите за контрол на оръжията. Томпсън проведе вчера двучасови разговори със заместник-външния министър на Русия Сергей Рибков в Женева. Тя каза, че САЩ са „разочаровани“ от преговорите с Русия. На 20 октомври американският лидер Доналд Тръмп обяви, че САЩ планират да се откажат от сделката. Той обвини Русия, че не е изпълнила условията по споразумението. От 2014 г. Съединените щати обвиняват Русия за нарушаване на Договора за новата ракета 9M729 (или SSC-8). Тестовете на ракетата 9M729, който може да носи ядрена и конвенционална бойна глава, завършиха през 2015 година. Тогава ракетата беше тествана с мобилни летателни устройства в рамките на 500 километра. Договорът за ликвидиране на ракети от среден обсег бе подписан през 1987 г. от президента на САЩ Роналд Рейгън и от последния съветски лидер Михаил Горбачов. Договорът от 1987 г. забранява производството, използването и съхранението на базирани на суша балистични ракети със среден (от 1000 до 5500 километра) и малък обсег (от 500 до 1000 километра).", "date": "2019.01.17", "title": "САЩ се оттеглят от договора с Русия за ракетите със среден обсег на 2 февруари"}
{"url": "https://www.faktor.bg/bg/articles/vapreki-protestite-na-ukrayna-ruskiyat-korab-ot-krim-pusna-kotva-v-burgas", "text": "\"Корабът „БЕСТ-1“ вече е в Бургаското пристанище\". Това заяви журналистката Катерина Яреско от сайта \"Миротворец\" в предаването \"Свободна зона\" по ТВ Европа. Както Faktor.bg първи писа, корабът е бил в Крим и е снабдявал с провизии руснаци, които са в черния списък на Украйна. Яреско заяви, че украинците са възмутени от българските власти, които според нея нарушават приетите санкции срещу Кремъл с действията си.  Припомняме, че посланик Виталий Москаленко изпрати нота до българското правителство, в която настоява да не бъдат допускани руски кораби от окупираните територии в нашето Черноморие. \"Съжаляваме, че правителството на България е приел \"БЕСТ-1\". Вчера приключи делото за моряците от Керченския проток, които бяха задържани. Те остават в ареста, но за нас са военнопленници. На 12-ти декември миналата година ЕС прие резолюция моряците да бъдат освободени, но за съжаление Русия не се съобрази с този призив. Можем само да се надяваме европейските страни да приемат по-сериозни действия за тяхното освобождаване\", коментира Яреско.", "date": "2019.01.17", "title": "Въпреки протестите на Украйна, руският кораб от Крим пусна котва в Бургас"}
{"url": "https://www.faktor.bg/bg/articles/firmata-proizvoditel-na-gripen-obyavi-gotovnostta-si-za-dopalnitelni-razgovori", "text": "Шведската фирма, производител на изтребителите „Грипен“, обяви готовността си за „допълнителни разговори в случай, че България би искала да проведе такива”. Позицията беше разпространена, след като в сряда парламентът разреши на правителството да преговаря със САЩ за купуване на изтребител Ф-16. В изявлението си фирмата посочва, че офертата е съобразена с предоставените по конкурса изисквания.", "date": "2019.01.17", "title": "След вчерашното гласуване в НС изненадващо производителят на „Грипен“ обяви готовност за \"допълнителни разговори\""}
{"url": "https://www.faktor.bg/bg/articles/natsionalnoto-ni-maltsinstvo-v-sarbiya-shte-mozhe-da-polzva-zhenski-familni-imena-spored-balgarskiya-pravopis", "text": "В резултат на целенасочената работа на българската държава в последните две години и след като въпросът бе поставен от вицепремиера и министър на външните работи Екатерина Захариева, принадлежащите на българското национално малцинство сръбски граждани вече ще могат да използват изписване на женските фамилни имена и съгласно правилата на българския език и азбука с окончания на „-ова“, „-ева“ и „-ска“. Това съобщиха от пресцентъра на Министерството на външните работи. Досегашната практика бе женските фамилни имена на хората с българско самосъзнание в Сърбия да завършват на „-ов“, „-ев“ и „-ски“.  Посолството на Република България в Белград бе официално уведомено за промяната, въведена с акт на сръбското Министерство на държавната администрация и местното самоуправление от 25 декември 2018 г. С него са дадени разпореждания на всички общински и градски администрации в Сърбия за практическото прилагане на възможността за изписване на женски фамилни съгласно правилата на българския език и азбука.  В допълнение, министър Бранко Ружич е приел предложението на българския посланик Радко Влайков Сърбия да проведе разяснителна кампания сред българското национално малцинство. Нейната цел е да популяризира възможността за именуване по правилата на българския език не само на новородени деца, но и за промени на настоящите женски фамилни имена.", "date": "2019.01.17", "title": "МВнР: Малцинството ни в Сърбия може да ползва женски фамилни имена според българския правопис"}
{"url": "https://www.faktor.bg/bg/articles/valeri-simeonov-1-21", "text": "Съпредседателят на \"Обединени патриоти\" Валери Симеонов обяви, че вчерашното решение на петчленен състав на Върховния административен съд да отмени окончателно промените в Плана за управление на Национален парк \"Пирин\", приети от Министерския съвет в края на 2017 г., ще засегне целия югозападен регион, който по думите му се изхранвал основно с туризъм. Пред БНТ той добави, че за този регион е важно да има \"втори, трети, пети лифт\" и изрази мнение, че трябва да се промени законът за горите, защото \"цяла България пъшка под игото му\". \"Тези, които мислят, че са постигнали великата победа, малко са подранили с еуфорията. Още няколко такива победи и България може да я няма\", беше коментарът на Симеонов след вчерашното събиране на природозащитници пред сградата на Министерския съвет, за да отпразнуват решението на съда за Пирин. Той обаче не уточни дали ще предприеме някакви мерки. Според лидера на НФСБ законът за горите е бил писан преди години от представители на \"зелени\" организации и заради нестабилната политическа обстановка в страната така и не е бил променен. \"Над 30% са защитените територии в България, а в други страни от Европейския съюз те са 10-15%\", добави той. Симеонов за пореден път се обяви против купуването на американските изтребители Ф-16. Вчера парламентът даде мандат на правителството да преговаря с правителството на САЩ за покупката на новите бойни машини. Според бившия вицепремиер офертата за Ф-16 не отговаряла на четири от седемте условия, които България е поставила в началото на конкурса. \"Нагаждаме се към един от кандидатите. Въздушното пространство може да се защитава с ракети, които са много по-евтини. Не мислете, че искам да купуваме руски изтребители. Не трябва абсолютно нищо да се купува от Русия, след като сме членове на НАТО\", каза още Симеонов.", "date": "2019.01.17", "title": "Симеонов за парк \"Пирин\": Тези, които мислят, че са победили, малко са подранили с еуфорията"}
{"url": "https://www.faktor.bg/bg/articles/toni-blear-otlaganeto-na-brekzit-e-neizbezhno", "text": "Неизбежно е да се промени датата на Брекзита, заяви бившият британски премиер Тони Блеър, предаде Ройтерс. \"Отлагането на датата, на която трябва да стане Брекзитът, на практика е неизбежно, каквото и да се прави. Ако сега бях на власт, вече щях да обсъждам с Европа условията за удължаването на срока за Брекзит\", каза Блеър пред радио Би Би Си, цитиран от БТА.", "date": "2019.01.17", "title": "Тони Блеър: Ако сега бях на власт, вече щях да обсъждам с ЕС отлагането на Брекзит"}
{"url": "https://www.faktor.bg/bg/articles/voyvodina-osamna-s-plakati-putin-idi-si-vkashti", "text": "Няколко града във Войводина осъмна с надписи \"Путин, иди си вкъщи\", написани на английски език, предава белградската електронна медия B92. Зад акцията стои организацията \"Млада Войводина\", поясняват от редакцията. Стикерите се появиха в Нови Сад, Зренянин, Кикинда, Бачки Петровац, Бечей, Нови Бечеж, Ковачица. Това не е първа подобна акция на организацията. В края на ноември \"Млада Войводина\" облепи Площада на Републиката в Нови Сад с плакати под името \"Площад на Република Войводина\", ден след като сръбският президент Александър Вучич откри паметника на цар Петър Караджоржевич на церемония по повод 100-годишнината от присъединяването на Войводина към Сърбия.Преди това се появиха плакати с надпис „След 100 години и Хонконг каза \"довиждане”.", "date": "2019.01.17", "title": "Сръбската Войводина осъмна с плакати \"Путин, иди си вкъщи\""}
{"url": "https://www.faktor.bg/bg/articles/vzriv-v-universiteta-na-lion", "text": "Три газови бутилки експлодираха днес на покрива на университетска сграда във Вилюрбан, Източна Франция, и предизвикаха краткотраен, но силен пожар, съобщиха източници на Франс прес. Полицията съобщи за един леко ранен при тазсутрешния инцидент в местния кампус Дуа, предава БТА. Университетът Лион 1, който е с фокус върху научната дейност, уточни в Туитър, че \"всичко е под контрол\" и пожарът е \"овладян\", но днес предстои да се вземат допълнителни мерки, за да не се появят нови огнища. Газовите бутилки били поставени на покрива от компанията, ремонтирала водоустойчивото покритие. Според служителка в университета хората от кампуса чули силен взрив, последван от два по-слаби.", "date": "2019.01.17", "title": "Взрив в университета на Лион (обновена)"}
{"url": "https://www.faktor.bg/bg/articles/svetoslav-ivanov-obiden-na-garelov-narekal-go-tsiganin", "text": "Водещият на \"120 минути\" Светослав Иванов се ядоса на Иван Гарелов, който в \"Шоуто на Слави\" предположи, че журналистът е от ромски произход. Иванов написа отговор на Гарелов във Фейсбука си.  \"Във вторник вечерта, в „Шоуто на Слави” гостува Иван Гарелов. Публично, той коментира как академик Георги Марков анализирал в „120 минути” ромите „без да предполага, че водещият”, тоест аз, съм „бил от ромски произход”. Така ли? И аз не предполагах... Благодаря Ви, господин Гарелов, вашият опит може да научи още няколко поколения журналисти. На достойнство, точност и убеденост в представяната информация. Но никога не е късно човек да научи нещо ново за себе си. Особено от високата трибуна на предаване, което твърди, че се бори с фалшивите новини. И казвам това, защото за първи път виждам толкова директно легитимиране на фалшива новина от жълти вестници в национален ефир. Която после трябваше да обяснявам на детето си, на близките, на приятелите си. Не ме разбирайте погрешно. Нямам нищо против нито един етнос, дори се радвам, че много наши сънародници от ромски произход гледат „120 минути”. Но как да оставиш някого да подменя биографията ти, а през седмица да правиш коментари какъв бич са фалшивите новини? Аз не мога. За мен това не е игра. А и не съм добър в игрите. Ако не мога да защитя собственото си семейство и близки от фалшиви новини, как да се опитвам да пазя ефира и вас, нашите зрители? Наричали са ме соросоид, човек на този и на онзи, на американците, на руснаците, на израелците. Винаги съм подминавал това. Но не и този път. И заради детето ми, и заради истината. А и заради почтеността. И не на последно място - така постъпват мъжете\", написа в социалната мрежа Иванов.", "date": "2019.01.17", "title": "Светослав Иванов изригна срещу Гарелов: Легитимирате фалшиви новини, как да обясня на детето си, че не съм циганин?"}
{"url": "https://www.faktor.bg/bg/articles/novini/svyat/peskov-putin-taka-psuva-che-ti-se-smrazva-kravta", "text": "В обширно интервю за вестник \"Аргументи и факти\" говорителят на Владимир Путин Дмитрий Песков откровеничи за шефа си, който \"псува така, че ти се смръзва кръвта\". По думите на Песков, Путин се информира за новините от вестниците и интернет, \"при това сам си ги търси\" и не ползва мобилен телефон Песков твърди, че Путин никога не е отварял Facebook, Twitter,  нито руската социална мрежа  \"Одноклассники\" (\"Съученици\"), не знае как изглежда и още една популярна руска социална мрежа \"ВКонтакте\", и не изпитва желание да знае. Руският президент държи в ръцете си пари веднъж-два пъти годишно, когато кара ски и трябва да си плати св някоь планинска хижа. Припомняме, че преди време Путин се опита да си купи \"обикновен сладолед\", който струва по 15 рубли с банкнота от 1000. След като се оказало, че продавачката няма достатъчно пари да му върне ресто, той и дал банкнота от 500 рубли и, тъй като нямал представа колко струва, си тръгнал без да чака ресто. \"Като всеки нормален мъж, понякога изразява отношението си и то така, че ти се смръзва кръвта\", отговаря Песков на въпрос дали Путин псува и допустимо ли е това за публичната сфера.", "date": "2019.01.17", "title": "Песков: Путин така псува, че ти се смръзва кръвта"}
{"url": "https://www.faktor.bg/bg/articles/glavniyat-sekretar-na-mvr-za-gonkata-tazi-nosht-shofyorat-na-presledvaniya-avtomobil-e-izbyagal", "text": "Шофьорът на преследвания през нощта от полицията автомобил е избягал, задържани са двамата му спътници. Това съобщи пред БТВ главният секретар на МВР Ивайло Иванов.  гонката е започнала към 2:40 ч. тази нощ, след като пътуващите не се съобразили с указанията да спрат за рутинна проверка в Стара Загора. Шофьорът на колата подминал пътните полицаи с висока скорост и се отправил по магистрала „Тракия” в посока Пловдив. Край Чирпан последвал втори опит колата да бъде спряна, но и той бил неуспешен. На моменти автомобилът се е движил с повече от 200 км/час. Пътуващите се отправили към Карлово и Казанлък. И в Казанлък шофьорът успял да избяга от органите на реда. От Раковски са отбили към Карлово. Минали са през Калофер и там за малко да прегазят пешеходец. Автомобилът в крайна сметка е спрян между селата Ягода и Ръжена. При задържането водачът е скочил от автомобила и е избягал, уточни главният секретар на МВР. Задържаните са на 23 и 32 години. Единият е криминално проявен. Преди да бъдат спрени за рутинна проверка, те са били в казино и са пили алкохол. При преследването не е използвано оръжие, а само устройство за спиране на автомобила – лента с шипове за пукане на гумите, уточни Иванов. В гонката са се включили много патрулки от областите Стара Загора и Пловдив, една от тях е ударена, но има само материални щети. Двамата задържани засега отказват да дават показания. В издирването на шофьора участват три следови кучета.", "date": "2019.01.17", "title": "Главният секретар на МВР за 200-километровата гонка: Шофьорът на преследвания автомобил е избягал"}
{"url": "https://www.faktor.bg/bg/articles/novini/balgariya/klyuchovo-zasedanie-v-ns-vav-vrazka-s-reglamentatsiyata-na-prodazhbata-na-goriva", "text": "Парламентарната комисия за борба със сивата икономика и контрабандата ще разгледа днес на закрито заседание предложението на кабинета влизането в сила на Закона за административното регулиране на икономическите дейности, свързани с нефт и продукти от нефтен произход да бъде отложено с шест месеца. То трябваше да стане факт в края на януари, но масирани протести на малките търговци на горива доведе до отлагането му. Тогава българските „жълти жилетки\" обявиха, че законът е лобистки, гласуван в полза на големите вериги и цели унищожаването на по-малките търговци. Кабинетът реши да се съобрази с техните искания. Реакцията на Българската петролна и газова асоциация не закъсня. Тя заяви, че решението на правителството означава подкрепа за сивата икономика в сектора и в знак на несъгласие с него, напусна Конфедерацията на работодателите и индустриалците в България. Малко преди заседанието на депутатите, Българската стопанска камара организира работна среща по темата. В нея ще участват членуващите в БСК браншови организации, включително и Българската петролна и газова асоциация. Целта на срещата е изясняване на спорните въпроси по казуса и преодоляване на противоречията по отношение отлагането на закона.", "date": "2019.01.17", "title": "Ключово заседание в НС във връзка с регламентацията на продажбата на горива"}
{"url": "https://www.faktor.bg/bg/articles/novini/svyat/mazh-planiral-ataka-na-beliya-dom-s-protivotankova-raketa", "text": "ластите в американския щат Джорджия съобщиха, че са арестували мъж, планирал нападение срещу Белия дом, информира Асошиейтед прес. Според писмени показания на агент на ФБР 21-годишният Хашер Джалал Тахеб от Къминг е бил арестуван при операция вчера, след като заменил колата си за оръжия. Той е обвинен в опит за увреждане или разрушаване на сграда, собственост на САЩ, чрез огън или експлозиви. Прокуратурата твърди, че Тахеб е планирал да използва импровизирано взривно устройство и противотанкова ракета. Според показанията мъжът е възнамерявал да умре при нападението. В документа се посочва, че местните сили на реда са се свързали с ФБР през март след сигнал от член на общността. Според източника Тахеб се е радикализирал, сменил името си и планирал да пътува в чужбина.", "date": "2019.01.17", "title": "Mъж планирал атака на Белия дом с противотанкова ракета"}
{"url": "https://www.faktor.bg/bg/articles/novini/svyat/-tayms-mey-imashe-slabi-karti-i-gi-izigra-izklyuchitelno-losho", "text": "Мей избра да започне преговорите за Brexit не с Европейския съюз, а със собствените си хардлайнери. Червените линии, които постави след това, й попречиха да постигне сделка, която да обедини разединената й партия, камо ли да намери подкрепа сред политическите си опоненти. При сегашните обстоятелства няма парламентарно мнозинство за никаква алтернатива на сделката за Brexit. Това може да доведе до катастрофалния сценарий Великобритания да се откъсне от ЕС без споразумение, пише в редакционна статия левоцентристкият \"Гардиън\", цитиран от БТА. Провалът на плана на Мей всъщност можеше да се предскаже още от лятото на миналата година. Вълната от оставки на министри трябваше да й подскаже какво предстои. Но Мей редовно тълкува ситуацията погрешно. Не успя да вникне в избирателните нагласи на изборите през 2017 г., извади си погрешни заключения за ЕС, не разчете посланията на собствения си кабинет на срещата в Чекърс и очевидно изтълкува много погрешно парламента, пише десноцентристкият в. \"Дейли телеграф\". Великобритания сега действително се намира на неизследвана територия. Две години и половина след референдума за членството в ЕС и малко повече от 70 дни до момента, в който Обединеното кралство е поело ангажимент да напусне ЕС, парламентът отхвърли единствения документ, който щеше да позволи Brexit в условия на ред. При нормални обстоятелства всеки премиер, понесъл такова унижение по ключов политически въпрос, щеше незабавно да предложи оставката си или да свика избори. Само че сега обстоятелствата не са нормални, пише в \"Таймс\". Тереза Мей спечели вота на недоверие, тъй като нито собствените й депутати, нито Демократичната юнионистка партия са готови да поемат риска за избиране на ляво правителство начело с Джереми Корбин. Така че на власт ще остане министър-председател, който очевидно няма вече доверието на кабинета, на партията си и на парламента. Страната е изправена пред криза и не е ясно дали Мей е част от проблема или част от решението. Тя имаше в ръката си слаби карти, но освен това ги изигра изключително лошо. Начинът и на водене на преговорите за Brexit бе белязан от лоши решения, обърквания, увъртания и неуместна партизанщина. Ако иска да остане в историята като нещо повече от злополучен премиер, хвърлил страната си в хаос и прокарал път за правителство начело с Корбин, Мей трябва да направи компромиси, за да осигури прокарване на сделката си под някаква форма. Това значи да бъде готова да приеме мерки, които преди отхвърляше, включително да бъде отворена към постоянен митнически съюз или към идеята да призове гласоподавателите да подкрепят сделката й във втори референдум, колкото и непривлекателно да изглежда това в момента, пише \"Таймс\".", "date": "2019.01.17", "title": "\"Таймс\": Мей имаше слаби карти и ги изигра изключително лошо"}
{"url": "https://www.faktor.bg/bg/articles/novini/svyat/-levada-tsentar-rusnatsite-se-sramuvat-ot-razpada-na-sssr-i-vechnata-bednost-na-rusiya", "text": "Руснаците се срамуват от \"вечната бедност, в която исторически живее великият народ\", а също така от разпада на СССР. Сред анексирането на Крим от Русия, руснаците по-често идентифицират народа с територията на страната, а се гордеят с военната и мощ. На първо място при националната идентификация са общата история и минало (53%). 35% идентифицират нацията с територията, 33% - с мястото, където са родени, 25% - с природата и държавата. При това връзката \"нация-история\" е  с най-висок процент от 1944 година насам, а с територията - от 2015 година, след окупирането на Крим. Що се отнася до това с какво се гордеят /:% посочват победата във Втората световна война, усвояването на космоса (50%), \"връщането\" на Крим (45%), \"великата руска литература\" (40%), постижения на науката (37%). Чувството за национална гордост е силно свързано със съветските времена, посочват социолозите и коментират, че вероятно това е причината 45% от руснаците да се срамуват от разпада на СССР. Най-силно руснаците се срамуват от \"вечната бедност и неуредици\" в страната. (37%). 24% се срамуват от изоставането от Запада. Въпреки това 75% смятат Русия за \"велика държава\", а 62% смятат, че \"руснаците са велик народ с особено място в историята\". Превод: Faktor.bg", "date": "2019.01.17", "title": "\"Левада център\": Руснаците се срамуват от разпада на СССР и \"вечната бедност на Русия\""}
{"url": "https://www.faktor.bg/bg/articles/gratskiyat-premier-aleksis-tsipras-specheli-vota-na-doverie-v-parlamenta", "text": "Гръцкият премиер Алексис Ципрас спечели вота на доверие в гръцкия парламент днес, което проправя пътя към ратифициране на Преспанското споразумение, информира Ройтерс.  Правителството получи подкрепата на 151 депутати в 300-членния парламент. Ципрас поиска вот на доверие в неделя, след като министърът на отбраната Панос Каменос, лидер на по-малкия коалиционен партньор в правителството, националистическата партия Независими гърци, подаде оставка в знак на протест срещу споразумението.", "date": "2019.01.17", "title": "Гръцкият премиер Алексис Ципрас спечели вота на доверие в парламента"}
{"url": "https://www.faktor.bg/bg/articles/novini/balgariya/mihail-konstantinov-za-poslednata-godina-sme-zagubili-600-000-balgari", "text": "\"През последните години сме загубили 600 000 българи. 1,4 милиона са извън страната\". Това каза математикът и експерт по изборно законодателство проф. Михаил Константинов пред БТВ. „Възможно е да не сме загубили чак толкова много българи, а не разполагаме с точна статистика. Някои може да са в двойно гражданство“. Това пък каза социологът Юрий Асланов По думите на проф Константинов тези изкривявания в изборните списъци сриват доверието в изборния процес. „В чужбина има около милион и нещо избиратели, в страната гласуват - 1,5 милиона, в списъците излизат 6,6 милиона. Разликата е, че те са в чужбина. Те обаче не се регистрират в българските консулства на държавите, в които работят и за тях важи регистрацията им на постоянен адрес в България. Отделно хора, които умират в чужбина, за тях никой не знае и те продължават да се водят регистрирани, тъй като никой не е занесъл смъртния им акт в консулството. Отделно някои роднини умишлено не носят смъртния акт на починалия, за да получават пенсията му“, добави Константинов. Той каза още, че има държави, в които не се използват избирателни списъци.", "date": "2019.01.17", "title": "Михаил Константинов: За последните години сме загубили 600 000 българи"}
{"url": "https://www.faktor.bg/bg/articles/vuchich-podaryava-sharplaninets-na-putin", "text": "Сръбският президент Александър Вучич ще подари на Владимир Путин куче, информира вестник „Блиц”, цитирайки източник в администрацията на сръбския лидер. Според местни журналисти, става въпрос за тримесечно кученце от порода Шарпланинец със седем поколения родословие. Отбелязва се, че Вучич ще направи такъв подарък за първи път. През годините чуждестранните лидери вече дадоха на Путин кучета: българско овчарско куче Бъфи, японска Акита Ину Юме и туркменски кученце Алабай на име Верен. Президентът на Русия ще бъде в Сърбия на официално посещение на 17-ти януари. По време на преговорите с Вучич се планира да се обсъди текущото състояние и перспективите на двустранните отношения, както и редица икономически въпроси, включително разширяването на газопровода „Турски поток” към Сърбия.", "date": "2019.01.17", "title": "Сърбите издадоха подаръка изненада за Владимир Путин"}
{"url": "https://www.faktor.bg/bg/articles/novini/balgariya/y-tsonev-dps-shte-nastoyava-da-se-premahne-usednalostta-za-izbori", "text": "ДПС ще продължава да настоява да премахне изискването за уседналостта за избори. Искаме уседналостта да има съвсем друг характер, какъвто има в ЕС. Това каза депутатът от ДПС Йордан Цонев пред Нова телевизия. „Тези хора имат имот, имат роднини, имат отношение към тези градове и села. Нашият мотив е да не се нарушава Конституцията и да не се отнемат правата за гласуване. Ще продължим да настояваме, макар и да сме сами по тази тема” ,каза Цонев. Цонев уточни, че ДПС предлага и да отпадне забраната за агитация на чужд език. „Нашето предложение е, когато кампанията се води от чужденец на чужд език да има осигурен преводач, а не да има забрана. Искаме да може на френски, на немски, на всеки език, защото идват евроизбори и идват чужденци”, добави той. Йордан Цонев обясни, че стратегическия избор за покупката на самолети не е търговска сделка.  „Всички аргументи за националната сигурност сочат, че трябваше да се премине към директни преговори, а не да се канят големи европейски корпорации, да правят разходи, да се обиждат, след като нашия избор е ясен. Той е ясен, защото ние сме избрали НАТО като колективна сигурност. Най-големият партньор на НАТО е САЩ. По думите на европейските политици САЩ осигуряват отбраната на ЕС. Най-голямата страна в Алианса, най-мощната армия се грижи за европейската сигурност. Ние сме избрали тя да се грижи и за българската. Щом е така, ние трябва да ползваме оръжието на този високотехнологичен военен комплекс и без лицемерие да кажем на българския народ, че ние ще водим преговори, ще направим тази инвестиция в американската икономика, защото не е честно американският народ да поема всички разходи за нашата сигурност. А цената, в едни търговски преговори, които се водят честно и почетено, може да бъде защитена позицията”, аргументира Цонев подкрепата на ДПС за започване на преговори за изтребителите F-16 на Министерски съвет със САЩ. Депутатът коментира и напрежението във Войводиново, провокирано от побоя, нанесен от двама роми на командос, и коментарите на вицепремиера Красимир Каракачанов.  „Не може криминалното деяние да бъде етнизирано, защото когато етнизираш едно криминално деяние, ти  насаждаш омраза. Криминалното деяние е индивидуално. Ако държавници говорят като Каракачанов - имаме проблем”, каза Цонев.", "date": "2019.01.17", "title": "Й. Цонев: ДПС ще настоява да се премахне уседналостта за избори"}
{"url": "https://www.faktor.bg/bg/articles/novini/balgariya/gripat-nastapva", "text": "От днес грипна епидемия е обявена и в Перник, и Пазарджик. Така областите с епидемия с днешна дата вече са 6 – Пазарджик, Перник, Бургас, Стара Загора, Шумен и Силистра. Заради увеличаващия се брой на болните пред обявяване на епидемия са Русе, Ямбол и Смолян. Във варненско са взети мерки на отделни места – спрени са учебните занятия в Дългопол, Вълчи дол, Белослав и в някоя отделни училища.", "date": "2019.01.17", "title": "Грипът настъпва"}
{"url": "https://www.faktor.bg/bg/articles/novini/balgariya/do-12-gradusa-dnes-1", "text": "Ще бъде предимно слънчево. Ще продължи да духа слаб, в Източна България - до умерен вятър. Минималните температури ще бъдат от минус 4 до 1 градус, а максималните - 7-12 градуса. По Черноморието ще е предимно слънчево. В планините ще духа умерен до силен северозападен вятър, който след обяд ще отслабне. Максималната температура на височина 1200 м ще бъде около 2 градуса, на 2000 м - около минус 2 градуса, съобщават от НИМХ, цитирани от БТА.", "date": "2019.01.17", "title": "До 12 градуса днес"}
