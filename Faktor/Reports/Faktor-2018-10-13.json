{"url": "https://www.faktor.bg/bg/articles/novini/balgariya/darzhavata-zastava-zad-chetirimata-granichari-obvineni-ot-turski-sad", "text": "\"Няма риск българските граничари, които са съдени в Турция за убийство на бракониер по време на служба да бъдат екстрадирани\", обясниха експерти по международно право.  Случаят е отпреди 10 години. Днес граничарите и експертите се събраха на спешна среща по казуса в Министерството на правосъдието. Тя беше уговорена с подкрепата на кмета на Бургас и депутати от ГЕРБ.  Граничарите са получили пълна подкрепа от министерството. Преди близо 10 години през 2009 г. български съд прекратява наказателното дело срещу четиримата граничари. А преди година те бяха оправдани и от Европейския съд за правата на човека, сезиран от роднини на жертвата в търсене на възмездие. През 2017 обаче турския наказателен съд в Къркларели ги обвини в убийство. Подписаната спогодба с Турция за взаимно признаване на съдебните решения е от 1976 година. Това означава, че една от двете държави няма право да води дело срещу някого, ако другата го оправдае или осъди. Въпреки това Турция повдига обвинение на българите с мотива, че деяниято е извършено на турски плавателен съд, т.е. на турска територия. \"Получихме сигнал за навлизане на чужд плавателен съд в наша територия, получихме сигнал да му се извърши проверка. Имаше нападение спрямо нас, даже аз бях пострадал - бях ранен в ръцете. При самото сборичкване наистина стана неволен изстрел\", припомня Николай Петков. Днес граничарите бяха изслушани от кмета на Бургас Димитър Николов и депутати от управляващата партия. В резултат последва бързо уговорена среща в София с експерти от международния правен отдел на Министерството на правосъдието - в почивния ден, в опит да бъде намерено решение на казуса. Предстои среща на четиримата граничари и в Министерството на външните работи. Така ще бъдат разгледани всички възможности за реакция на обвиненията на турския съд. Във вторник четиримата трябва да се явят в бургаския районен съд, за да се запознаят с обвиненията от Турция.", "date": "2018.10.13", "title": "Държавата застава зад четиримата граничари, обвинени от турски съд"}
{"url": "https://www.faktor.bg/bg/articles/novini/svyat/vzriv-na-petroloprovod-v-nigeriya-nay-malko-30-dushi-sa-zaginali", "text": "Най-малко 30 души загинаха при пожара и последвалия взрив на петролопровод в югоизточната част на Нигерия, съобщава АФП. Инцидентът станал при опит на крадци да източат гориво от тръбата, собственост на държавната компания „Пайплайн енд продъкт маркетинг”, твърдят очевидци. Крадците пробили дупка в петролопровода край град Аба. При взрива има и десетки пострадали, които са хоспитализирани с тежки изгаряния. Нигерия, която е най-големият производител и износител в Африка, е изградила огромна мрежа от петролопроводи, с които доставя суров петрол и бензин до различни точки на страната. Заради крадци на гориво през последните години подобни взривове не са рядкост.", "date": "2018.10.13", "title": "Взрив на петролопровод в Нигерия, най-малко 30 души са загинали"}
{"url": "https://www.faktor.bg/bg/articles/novini/svyat/korab-potana-v-cherno-more-kray-krim-ekipazhat-e-spasen", "text": "В Черно море през изминалата нощ потъна кораб, превозващ скрап и плаващ под панамски флаг. Екипажът е спасен, никой не е пострадал, предаде ТАСС. Пресслужбата на руската Федерална агенция за морския и речния транспорт съобщи, че корабът се е наклонил опасно на една страна и е потънал на 50 морски мили от брега на Кримския полуостров, в международни води. Капитанът е успял да поиска помощ. Екипажът, състоящ се от граждани на Турция и Азербайджан, се е прехвърлил на спасителен сал и е бил спасен от намиращ се в района танкер, който плава за Новоросийск. Предполага се, че причината за рязкото накланяне на кораба е разместване на товара. Според Морския спасителен център в Севастопол корабът е превозвал скрап за Турция.", "date": "2018.10.13", "title": "Кораб потъна в Черно море край Крим, екипажът е спасен"}
{"url": "https://www.faktor.bg/bg/articles/novini/svyat/papata-otlachi-dvama-arhiepiskopi-zaradi-podozreniya-v-seksualno-posegatelstvo", "text": "Папа Франциск отлъчи двама чилийски архиепископи заради подозрения в сексуално посегателство над малолетни, съобщава АФП, позовавайки се на изявление на Ватикана.  Решението на Светия отец да отлъчи двамата архиепископи не може да бъде обжалвано, се допълва в комюникето на Светия престол.", "date": "2018.10.13", "title": "Папата отлъчи двама архиепископи заради подозрения в сексуално посегателство"}
{"url": "https://www.faktor.bg/bg/articles/novini/balgariya/novoizlyupeniya-konservator-siderov-napadna-vselenskiya-patriarh-brani-interesite-na-kremal", "text": "Новият консерватор Волен Сидеров се обяви в защита на руските църковни интереси и срещу решението на патриарх Вартоломей да признае независима Украинска църква. Той се обяви и срещу позицията на вицпремиера Валери Симеонов, който подкрепи дадената автокефалия. На страницата си във фейсбук, Сидеров, който се води дипломиран богослов от Шуменския университет заплете истинска интрига – обяви, че украинския президент е платил 25 млн. долара на Вселенската патриаршия за услугата, а зад цялата завера стояли САЩ. Ето и пълния текст на коментара му: „Изразявам категоричното си несъгласие с провокацията на Вселенския патриарх Вартоломей, който обяви за автокефална украинската църква. Преди дни в Народното събрание проведох разговор със Севастийския архиепископ на Йерусалимската православна църква Теодосий Аталла Хана по темата.  Негово Светейшество Йерусалимският патриарх категорично посочи несъстоятелността на действията на Вартоломей и каноничните причини за това. След провокацията на Вселенския патриарх Вартоломей, за която има данни, че за нея са платени 25 милиона долара от президента на Украйна Петро Порошенко, и която според министъра на външните работи на Русия, Сергей Лавров, е подтикната от САЩ, вицепремиер от българското правителство защити действията на Вартоломей и така излезе с антиправославна позиция.  Американската намеса в църковните дела на Украйна бе проявена в откритата подкрепа за решението на патриарх Вартоломей, изразена от специалния представител на САЩ, по въпросите на църковните отношения, както и от позицията по темата на специалния представител на Държавния департамент за Украйна Кърт Волкър. Телевизия Алфа ще зададе следните въпроси на премиера Бойко Борисов: - Знаете ли за мнението на Светия синод по въпроса и ще вземе ли отношение по провокативното изявление на Валери Симеонов? - Наясно ли сте, че подобни въпроси се решават на Всеправославен събор, а не по кабинетите на вицепремиерите?”", "date": "2018.10.13", "title": "Новоизлюпеният консерватор Сидеров нападна вселенския патриарх, брани интересите на Кремъл"}
{"url": "https://www.faktor.bg/bg/articles/novini/svyat/rpts-zaplashi-gotovi-sme-sa-prekasnem-evharistichnoto-obshtenie-s-konstantinopolskata-pravoslavna-tsarkva", "text": "\"Руската православна църква е готова за прекъсне евхаристичното общение с Константинополската православна църква\", заплаши ръководителят на Отдела за международни връзки митрополит Иларион пред телевизия \"Россия-24\".  \"Решенията на Синода на Константинополската църква да прекрати действието на указа от 1686 година за предаване на Киевската митрополия на Московската патриаршия принуждават РПЦ да скъса единството с Вселенската патриаршия, Вселенският патриарх направи невъзможно да се намирае в единство\", категоричен е митрополитът. Припомняме, че на 14 септември Синодът на РПЦ обяви, че спира споменаването на Вселенския патриарх Вартоломей в молитвите и заплаши с прекратяване на евхаристичното общение. Това ще означава, че РПЦ не смята Константинопол за християни, не признава тайнствата им и забранява на своите енориаши да участват в техни богослужения.", "date": "2018.10.13", "title": "РПЦ заплаши: Готови сме да прекъснем евхаристичното общение с Константинополската православна църква"}
{"url": "https://www.faktor.bg/bg/articles/novini/svyat/uilyam-heyg-rusifikatsiyata-na-evropa-mozhe-da-se-okazhe-gibelen-protses", "text": "\"Русия е най-сериозната заплаха за европейските държави заради своето поведение\", заяви бившият министър на Великобритания Уилям Хейг, цитиран от The Daily Telegraph. По думите му, Русие все по-често се намесва във вътрешната политика в Европа и се опитва да подкопава демокрацията. Хейг припомнил опита за държавен преврат в Черна гора, организиран от Русия, за да попречи на страната да влезе в НАТО. Той заявил, че не изключва Русия да е повлияла и на ниската активност на референдума в Македония. \"Тези действия на Москва заплашват стабилността на тези страни. Москва продължава да подкопава международните граници, а русификацията на Европа може да се окаже гибелен процес\", прогнозира политикът.", "date": "2018.10.13", "title": "Уилям Хейг: Русификацията на Европа може да се окаже гибелен процес"}
{"url": "https://www.faktor.bg/bg/articles/novini/balgariya/r-plevneliev-ako-neshto-se-sluchi-na-iztok-ot-balgariya-tya-tryabva-da-mozhe-da-doprinese-za-svoyata-i-za-kolektivnata-sigurnost", "text": "\"Имам голямото притеснение и съм почти сигурен, че предстои България да вземе едно изцяло погрешно решение в областта на самолетите\", заяви Росен Плевнелиев, президент на Р България  (2012 - 2017), по телевизия Bulgaria ON AIR. \"Аз виждам геополитика в решението дали ще се купи един, или друг самолет. На източния фланг на НАТО (Румъния, Полша, Гърция, Турция) има само Ф-16  и няма Грипен. Ако нещо се случи на изток от България, тя трябва да може да допринесе за своята и за колективната сигурност,\" уточни бившият държавен глава в предаването \"Брюксел 1\". По думите му има държави и с Грипен, но те не са на източния фланг, а в Централна Европа. \"Друг е въпросът какви са техните коментари, доколко те са доволни от тези изтребители. Ако се закупи Ф-16, ние влизаме в клуба на тези, които ще имат способности, заедно със съседите ни, да бъдат максимално ефективни, ако нещо се случи. Ф-16 е машина, на която можете да закачите възможно най-съвременното оборудване\", уточни Росен Плевнелиев. Според него Ф-16 е по-добър избор от геополитическа гледна точка, от гледна точка на способности и самочувствие на нашата армия. \"Но очаквам да бъде взето друго решение,\" заяви бившият държавен глава като уточни, че очаква страната ни да закупи една \"бутикова система\" като Грипен, която дългосрочно няма да свърши работата, която се очаква от нея.", "date": "2018.10.13", "title": "Р. Плевнелиев: Ако нещо се случи на изток от България, тя трябва да може да допринесе за своята и за колективната сигурност"}
{"url": "https://www.faktor.bg/bg/articles/novini/balgariya/m-radev-prezidentat-da-vnimava-s-uprazhneniyata-po-harchene-na-izlishaka", "text": "\"Президентът предложи излишъкът да се изхарчи прозрачно. Освен това предложи да се изхарчи след публично обсъждане, обществена дискусия. Искам да предупредя всеки, който се упражнява на тази тема - обществото да реши как да похарчи няколко милиарда лева, да бъде малко по-внимателен. Сещате се какви страсти ще избуят около тези няколко милиарда\", предупред бившият финансов министър Муравей Радев пред Канал 3. \"И отсега ще ви кажа какво би станало - ниски са заплатите, ниски са пенсиите, всичко трябва да се увеличи. По-внимателно малко! Този излишък с 2 милиарда лева отгоре е към септември, само че има още 3 месеца, когато се броят пилците през декември. Този излишък има две съставки - приходи от данъци повече от планираните, и второто, икономия на разходи. Предвидени са 6,5 милиарда капиталови разходи, остават над 5 милиарда до края на годината. Ами ако тези проекти за тези пари се движат по график и за тях се плаща сега в края на годината?  Тогава какъв излишък? Нероден Петко?! Трябва по-внимателно\", каза финансистът. На въпрос как оценява искането на БСП да бъде премахнат плоския данък, Муравей Радев коментира:  \"Мине, не мине, и някой го подеме този данък, той е виновен за какво ли не. Имаше една скорошна научна агенция, синдикатите обвиниха плоския данък, че бил основна причина за укриване на доходи. Извинявайте, аргументът е много наивен. Нашата данъчна система е една от най-добрите в Европа от много време и тя не трябва да се пипа, защото иначе ще отвориш други проблеми\". За скока на максималния осигурителен доход от 2600 на 3000 лв., Муравей Радев счита, че това е грешка, защото е без съгласието на бизнеса.  \"Работната заплата и свързаните с нея данъци и осигуровки са част от новосъздадения продукт. Има продукт - по-голям продукт, повече отчисления, повече заплати. Кой създава продукта? Синдикатите, политиците, институциите - те не го създават, създава го бизнесът. И да бръкнеш в разчетите на бизнеса за години напред, без да го попиташ, това не е най-доброто, което може да се случи. Задължително е с по-малка стъпка - не с тази огромна стъпка от 2600 на 3000 лв. В тази дупка попадат много над 130 000 работещи. По-плавно, по-внимателно и със съгласието на бизнеса, задължително\", смята Муравей Радев.", "date": "2018.10.13", "title": "М. Радев: Президентът да внимава с упражненията по харчене на излишъка"}
{"url": "https://www.faktor.bg/bg/articles/novini/svyat/a-tsipras-gartsiya-nyama-da-pozvoli-chlenstvo-na-skopie-v-mezhdunarodni-organizatsii-pod-staroto-ime", "text": "\"Няма алтернативни решения за членство на северната ни съседка в НАТО и Европейския съюз, Преспанското споразумение е единствена и незаменима възможност и за двата народа, и за стабилността на Балканите\", заяви гръцкият премиер Алексис Ципрас пред членовете на централния комитет на своята партия СИРИЗА, предаде агенция МИА, цитирана от БТА. \"Ако нашите съседи отхвърлят това споразумение, трябва да знаят, казвам това искрено, че няма да има алтернативни решения за тяхното членство в Европейския съюз или в други международни организации, отбранителни съюзи и партньорства, в които участва или ще участва и Гърция\", каза Ципрас. Гръцкият премиер подчерта, че ако в конституцията на съседната страна името Република Македония не бъде заменено с договореното Република Северна Македония, Гърция няма да позволи членството й в международни организации под старото име. С това изявление пред СИРИЗА Ципрас косвено отхвърли идеята на своя коалиционен партньор Панос Каменос от партия Независими гърци, който на срещи в САЩ предложи \"План Б\" по отношение на Република Македония - вместо споразумение за името да бъде подписан широк отбранителен пакт с участието на Гърция, Република Македония, Албания и България, а на по-късен етап и Сърбия.", "date": "2018.10.13", "title": "А. Ципрас: Гърция няма да позволи членство на Скопие в международни организации под старото име"}
{"url": "https://www.faktor.bg/bg/articles/obshtestvo/zakon-i-red/izdirvaniyat-ot-interpol-anton-stanoev-srednata-birma-se-e-predal-v-spetsializiranata-prokuratura", "text": "Издирваният от Интерпол Антон Станоев, известен като Средната Бирма, се е предал в Специализираната прокуратура с адвокат, а днес съдът му е наложил и постоянен арест, съобщи  \"24 часа\".  Той бе обвинен задочно за участие в престъпна група за производство на нелегални цигари. Според прокуратурата освен Антон в бандата попадат баща му Евлоги Станоев-Голямата Бирма, брат му Георги и други шестима. Обвинението гласи, че Бирмите стоят зад 4 фабрики за незаконни цигари - в Тутракан, Дупница, Горна Оряховица и с. Ясен (Плевенско). По груби сметки на разследването месечният оборот от фабриките бил около 10 млн. лв. На 24 август, когато се проведе първата акция, разследващите иззеха 42 тона тютюн и над 50 хил. кутии цигари.  Снимката на Антон Станоев беше публикувана преди няколко дни в публичния сайт на Интерпол. Това не означава, че досега той не е бил издирван с червена бюлетина, обясниха експерти. И подчертаха, че снимките на всички издирвани са видими на служебния сайт на международната организация, а когато се прецени, че търсените са свръхопасни, чак тогава снимките им се появяват на публичния сайт на Интерпол. Все още продължава издирването на Евлоги Станоев-баща и на сина му Георги-Малката Бирма.", "date": "2018.10.13", "title": "Издирваният от Интерпол Антон Станоев - Средната Бирма, се е предал в Специализираната прокуратура"}
{"url": "https://www.faktor.bg/bg/articles/obshtestvo/zakon-i-red/tir-blasna-pet-koli-na-zhp-prelez-v-petrich", "text": "Тир блъсна пет леки автомобила на жп прелез на изхода на града. Пострадали хора няма. Нанесени са материални щети. Движението в района беше спряно. Инцидентът е станал около 02:00 часа след полунощ.", "date": "2018.10.13", "title": "Тир блъсна пет коли на жп прелез в Петрич"}
{"url": "https://www.faktor.bg/bg/articles/kultura/-slyapata-vaysha-vliza-v-luvara", "text": "\"Сляпата Вайша\" на Тео Ушев влиза в Лувъра. Номинираната за \"Оскар\" и наградена от френската академия със \"Сезар\" анимация ще бъде част от програмата на музея. Късометражният филм по разказа на Георги Господинов е избран сред най-добрите анимационни филми, съчетаващи графично изкуство и кино. Събитието \"Фантасмагории – гравирани образи“ проследява последните 100 години от историята на анимационното кино.", "date": "2018.10.13", "title": "\"Сляпата Вайша\" влиза в Лувъра"}
{"url": "https://www.faktor.bg/bg/articles/ikonomika/biznes/bnb-e-globila-pib-dala-nepozvolen-kredit-kam-sasobstvenika-si-ivaylo-mutafchiev", "text": "БНБ е глобила Първа инвестиционна банка (ПИБ) с максимално позволените по закон 200 хил. лв., защото \"е приела като част от обезпеченията по кредитна експозиция залог върху издадени от нея акции\", съобщава  . Според два източника кредитът е за 20 млн. евро и е бил отпуснат на единия от основните акционери в ПИБ Ивайло Мутафчиев директно като физическо лице. Целта на солидния кредит за притежателя на 42.5% от капитала на банката Ивайло Мутафчиев не е известна, няма детайли за лихвата или други условия. Не е ясно и кога е сключен договорът, като в отчетите на ПИБ за полугодието при информацията за сделки със свързани лица подобни обеми не се наблюдават, макар кредитите за \"лица, контролиращи и управляващи банката\" да нарастват от 750 хил. лв. на над 3 млн. лв. Предвид че санкцията е наложена през август 2018 г., е възможно кредитът да е от юли и затова да не е оповестен в отчета. Има и опция да е сключен по-рано, но да не е усвоен изцяло и затова в голямата си част да стои като условен актив. Другият неясен момент е дали освен платената глоба е имало и други наложени мерки спрямо банката. Според един източник е имало такива, като надзорът е изискал смяната на обезпечението. За наличието на допълнителни мерки говори друга част от новото съобщение на регулатора: \"Банката информира БНБ, че към 10.10.2018 г. кредитът е погасен, а обезпечението заличено.\" От ПИБ също потвърдиха в отговор на изпратените въпроси, че санкцията е платена и нарушението е отстранено в срок. Банката не потвърди, но и не отрече твърденията, че кредита е за Мутафчиев, нито размера му. Освен това от отговорите на банката става ясно, че \"отговорните лица за допуснатия пропуск са санкционирани\", макар да не става ясно кои са те. По закон формирането на експозиции към акционер на банка става само след единодушно одобрение на управителния съвет при предварително одобрение от надзорния съвет на институцията, така че би трябвало цялото ръководство на ПИБ да е запознато с казуса. Другият съществен въпрос, който остава, е защо БНБ от самото начало не е разкрила пълната информация за наложената санкция преди медийния интерес към темата. Според европейското законодателство и българския Закон за кредитните институции тя би трябвало да публикува своевременно като минимум \"информация за всички влезли в сила наказателни постановления, с които са наложени наказания за нарушения на закона, на Регламент (ЕС) № 575/2013 и на актовете по прилагането им, включително за нарушението, нарушителя, вида и размера на санкцията\". В първото съобщение от август част от тези реквизити явно липсват. Все пак законът дава възможност да скрие част от тях и да публикува \"в обобщен вид\". Това обаче може да стане само в три случая. Първият е, ако прецени, че \"публикуването на лични данни за физическо лице, на което е наложена санкция, е прекомерно\". Това е очевидно неприложимо, доколкото глобата е за юридическо лице. Вторият е, че \"публикуването би застрашило стабилността на финансовите пазари или висящо наказателно производство\". Доколкото производството е приключило, тази хипотеза би могла да важи само в първата си част. Все пак е трудно да се аргументира как 200 хил. лв. глоба, пък било то и на банка – публично дружество, би застрашила финансовите пазари. Третата опция е, че \"публикуването би причинило прекомерни вреди на засегнатите лица\". Текстът е доста общ и би могъл да обоснове всяко скриване на информация, макар пак да не е ясно как предвид размера на глобата биха се постигнали прекомерни вреди. А дори и за укриването на името на банката да има мотиви, не става ясно защо не трябва да се съобщава и размерът на санкцията. По закон тя е в рамките на 50-200 хил. лв. при първо нарушение, като БНБ е наложила максималния размер. При повторно нарушение границите стават 200-500 хил. лв.", "date": "2018.10.13", "title": "БНБ е глобила ПИБ - дала непозволен кредит към съсобственика си Ивайло Мутафчиев"}
{"url": "https://www.faktor.bg/bg/articles/obshtestvo/zakon-i-red/zhandarmeriya-prodalzhava-da-pazi-romskite-kvartali-v-ruse", "text": "Жандармерия продължава да пази ромските квартали в Русе. Нощта е преминала спокойно. Хората обаче продължават да се страхуват от саморазправа, след като мотористи влязоха демонстративно там последните дни. Жандармерията ще остане до окончателно стихване на напрежението, заяви старши комисар Теодор Атанасов, директор на областната дирекция на МВР.", "date": "2018.10.13", "title": "Жандармерия продължава да пази ромските квартали в Русе"}
{"url": "https://www.faktor.bg/bg/articles/petak-13/v-rusiya-lov-na-veshtitsi-razkriha-vinovnika-za-provalite-na-gru", "text": "Преди с седмица в Министерство на отбраната на Руската федерация се провежда тайна среща, чиято цел е да бъдат открити следите за тежките провали на  руското военно разузнаване в Съединените щати, Англия, Холандия и Черна гора. По време на заседанието се чуват неодобрителни оценки, като \"дълбока некомпетентност\", \"безкрайна безотговорност“, \"глупаци и дебили“, \"все още носите будьонки\". Очевидно скоро ще бъде извършена сериозна чистка в Генералната дирекция на Генералния щаб на Руската  федерация (някогашното ГРУ), а някои генерали ще бъдат помолени да напуснат. Това коментира Сергей Канев, от Център \"Досие\",цитиран от електронното издание mbk.media. Сред хората, отговорни за   е и полковникът от ГРУ Константин Бахтин, работещ под \"покритие\" в руското посолство в Холандия. Той се оказа близък приятел на \"отровителя\" на Скрипал -  Анатоли Чепига (Руслан Боширов). По информация на Център „Досие“ в щаб-квартирата на ГРУ (военно звено 45 807, на жаргона на разузнаването - Аквариум) подробно са анализирани действията на всички групи, изпратени за извършване на саботажи и конспиративна дейност в чужбина. Резултатът се оказал разочароващ: самите служители на разузнавателните служби и техните непосредствени командири не спазвали елементарните и основни правила на нелегална и агентурна работа в чужбина, помежду си комуникирали чрез телефонни номера, регистрирани в района на Москва, като провеждали разговори с подробности за техните оперативни задачи съвсем в прав текст. Особено сериозни   които се опитаха да се намесят в компютърната мрежа на Организацията за забрана на химическите оръжия (OЗХО) в Хага. Както е известно, през април тази година близо до седалището на ОЗХО нидерландската полиция задържа четирима руски граждани, притежаващи дипломатически паспорти на имената на Олег Сотников, Алексей Моренца, Евгений Серебряков и Алексей Минин. По време на ареста Моренца се опитва да счупи телефона си, а при претърсването му е открита таксиметрова разписка за пътуване до летище \"Шереметиево\" от улицата, на която се  намира комплексът от сгради на руското Министерство на отбраната, включително военното звено № 26 165, в което той официално служи. Моренца пази разписката за отчет в счетоводния отдел на военното ведомство. По данни на център „Досие“, ръководител на групата от хакери с пагони е офицерът от ГРУ Алексей Минин, завършил 1-ви факултет на Военната дипломатическа академия (АСА), разположена на ул. „Милиция“ № 50 (военна единица 22 177, на жаргонен език наричана \"Консерваторията\"). Завършилите 1-ви факултет на Авиационната академия (стратегическа разузнавателна служба, на жаргон известни като  \"якетата\") продължават да работят под \"прикритие\" в руските посолства, \"Аерофлот\" и чуждестранни икономически организации. Другият задържан, Евгений Серебряков, е служил във военния отдел 26 165, който се намира на \"Комсомолски проспект\" №20, а Олег Сотников влиза като служител във военното разузнаване, след като учи в МАДИ. Според същия източник във военния отдел саботьорите изначално са били обречени на провал: \"Холандското контраразузнаване ги задържа още в началото на тяхната мисия. Най-вероятно е бил подслушван телефонът на втория секретар на руското посолство Костя Бахтин, който непрекъснато е търсил  Корошевко (военна единица 45 807) и е обсъждал с него подробности, свързани с операцията. Между другото, той отговарял и за техническото обезпечаване на операцията и е имал ангажимент да предаде необходимото оборудване на тези идиоти. В близко бъдеще той ще бъде призован в Москва и евентуално ще бъде отстранен, но не само ще му бъдат отнети нашивки от пагоните\". Полковник Константин Бахтин е роден през 1978 г. в Башкирия и е служил във военния отдел 54 902 в Хабъровска област, по-известен като военно летище Гаровка -2. Когато по-късно е било закрито военното звено, след интервю Бахтин е командирован в ACA, където се записва студент в 1-ви факултет (стратегическо разузнаване). По време на следването му неговото семейство живее в общежитие на Руския държавен хуманитарен университет на улица „Кировоградска“№ 25, корпус 1. \"Студентът\" Бахтин живее в апартамент номер 10, а в апартамент номер 28 живее един от \"отровилите\" на Скрипал - Анатоли Чепига или Руслан Боширов, който вече е световно известен. Чепига и Бахтин са семейни приятели и заедно отбелязват празниците. По-късно  Бахтин е изпратен в руското посолство в Холандия и в качеството си на 2-ри секретар се опитва като агент под прикритие да стигне до международния екип, разследващ обстоятелствата около катастрофата на малайзийския „Боинг“ в небето над Донецк през 2014 г. (според разследването гражданският лайнер е бил свален от руска военна ракета \"Бук\", при което загинаха  298 души). А напоследък   по реализацията на кибератаки към седалището на ОЗХО в Хага. Междувременно в Министерството на отбраната се носят  слухове, че в средата на септември генерал- полковник Игор Коробов, началник на Главната дирекция на Генералния щаб на руските въоръжени сили (преди известни като ГРУ) е бил привикан за лична среща с  Путин, но при завръщането си у дома се разболял. Генерал Коробов живее със съпругата си в елитния жилищен комплекс \"Ближняя Дача\" на улица „Староволянская“, където високопоставени служители, генерали на ФСБ, ФСО, МВР и Следствието имат апартаменти. \"Многостепенната система за сигурност, създадена в нашия комплекс, съответства на VIP ниво, осигурява надеждна защита на домовете и членовете на семействата, които живеят в тях. Собствената инфраструктура, предназначена само за жителите на комплекса, ги предпазва от ненужни контакти \", се посочва на сайта на комплекса \"Ближняя Дача\". Възможно е до края на годината Коробов да бъде отстранен от длъжност, а на негово място ще бъде назначен генерал Сергей Гизунов, родом от Ленинград. Гизунов е наричан „очите и ушите на Путин“ във военното разузнаване. Биографията на \"гледащия човек\" на Путин е строго класифицирана, но има една любопитна подробност: през септември 1999 г. оперативни служители от полицейското управление „Черемушки“ задържаха за  притежание на оръжие Анатолий Дивятку, родом от Украйна. След като бе обискиран, сред вещите му беше открита и визитка на тогавашния лейтенант Гизунов. Превод: Faktor.bg", "date": "2018.10.13", "title": "В Русия лов на вещици - разкриха виновника за провалите на ГРУ"}
{"url": "https://www.faktor.bg/bg/articles/obshtestvo/zakon-i-red/balgarski-granichari-podsadimi-turtsiya-iskat-zashtita-ot-deputatite", "text": "Български граничари искат защита от народните представители срещу Турция. Четиримата служители са задочно подсъдими в южната ни съседка, защото при изпълнение на служебния си дълг застреляха турски рибар-бракониер. Граничарите настояват за подкрепа от страна на институциите, които да се намесят в рамките на  правомощията си за благоприятен изход от процеса. Във вторник четиримата ще застанат пред съда в Бургас, за да дадат показания по искане на турските власти. И адвокатите на граничарите, и народните представители са категорични, че държавата ни има механизми, които да гарантират сигурността на българските граничари. Четиримата вече бяха оправдани от Европейски съд по правата на човека в Страсбург.", "date": "2018.10.13", "title": "Български граничари, подсъдими в Турция, искат защита от депутатите"}
{"url": "https://www.faktor.bg/bg/articles/obshtestvo/zakon-i-red/operatsiya-na-mvr-izzeti-sa-kanabis-orazhiya-boepripasi-i-vzrivni-veshtestva", "text": "Голямо количество канабис, незаконно оръжие, боеприпаси и взривни вещества са иззети при спецоперация на криминалисти от РУ- Дупница, съобщиха от МВР. Процесуално-следствените действия са осъществени след период на наблюдение на нива с канабис в землището на с. Джерман и имот, собственост на 48-годишен местен жител. В хода на предприетото претърсване, в новостроящата му къща в селото, криминалистите установили етаж, оборудван с въздухопроводи и лампи за отглеждане и сушене на канабис. В лекия автомобил, собственост на мъжа, са иззети найлонов плик с над 2 кг канабис и две ловни пушки, а от наблюдаваната нива - 20 растения канабис, достигнали височина около 1.80 м, от които зелената листна маса е 27.805 кг. Общото количество на открития канабис е 42.25 кг. Видът му е установен с полеви наркотест. В хода на операцията криминалистите открили и специално изградени тайници, вкопани в земята, в които били укрити: два малокалибрени пистолета със заличени номера и 68 патрона за тях; две тротилови пресовки /по 400 г/; 21 капсулдетонатора. За обезвреждането им е оказано съдействие от екип на СОБТ. 48-годишният мъж е задържан с полицейска заповед за 24 часа, уведомен е прокурор. По случая е образувано досъдебно производство, работата по което продължава под наблюдението на прокуратурата.", "date": "2018.10.13", "title": "Операция на МВР: иззети са канабис, оръжия, боеприпаси и взривни вещества"}
{"url": "https://www.faktor.bg/bg/articles/novini/balgariya/tsvetanov-v-bansko-gerb-uspya-da-pokazhe-drugoto-litse-na-balgarskata-politika", "text": "През последните 11 години опозицията не предлага алтернативи, а иска да дискредитира управлението, да създава хаос. Това каза председателят на ПГ на ГЕРБ и зам.-председател на партията Цветан Цветанов в Банско по време на регионалната академия на Жени ГЕРБ – Благоевград „Национални и европейски приоритети – регионални решения”. По думите на Цветанов ГЕРБ е партия, която е успяла да покаже другото лице на българската политика - че когато политиците не само говорят, но и изпълняват своите ангажименти - нещата се случват.  „Виждаме една нова тенденция в средите на нашите опоненти – да ни дискредитират по теми, по които доказано сме постигнали успешни резултати\", каза още Цветан Цветанов. Той добави, че Благоевградска област е пример за това какви са последствията, когато ГЕРБ не управлява, като даде за пример в тази посока временното спиране на строителството на автомагистрала „Струма\" преди няколко години. „Ние успяхме да наваксаме забавянето и съм убеден, че след няколко седмици предсрочно ще пуснем 24.5-километровата отсечка от магистралата, което ще гарантира безопасността на пътуващите, но и по-бързото предвижване на туристите\", подчерта Цветанов.  Председателят на ПГ на ГЕРБ коментира, че опозицията много често приписва на ГЕРБ своите грехове, заявявайки, че това намира своето потвръждение в казуса с дупката във Варна, за която от БСП твърдят, че Георги Гергов ще получи милиони левове. „Никой не казва как и кога се е случило придобиването на тази дупка. Всичко, което се е случило с този имот, е вследствие на добри хватки, които са извършили от опозицията, за да може той да я купи. Въпросната дупка е „язвата\" на Варна, затова е необходимо да я оправим сега, защото след години ще струва още повече\", допълни Цветанов. Той добави, че по казуса от ГЕРБ подготвят аргументиран текст, който ще представят пред опозицията.", "date": "2018.10.13", "title": "Цветанов: ГЕРБ успя да покаже другото лице на българската политика"}
{"url": "https://www.faktor.bg/bg/articles/novini/svyat/osem-alpinisti-zaginaha-v-nepal", "text": "Най-малко осем алпинисти са загинали в планинския масив Гурджа в Непал, когато снежна буря разрушила лагера им, предаде Франс прес. \"Осем души, сред които членовете на южнокорейска експедиция, са загинали в западен Непал, изглежда заради снежна буря\", каза говорител на полицията и добави, че още един човек е изчезнал.", "date": "2018.10.13", "title": "Осем алпинисти загинаха в Непал"}
{"url": "https://www.faktor.bg/bg/articles/novini/svyat/nelegalni-migranti-i-kanaldzhiya-izgoryaha-sled-katastrofa-kray-solun", "text": "Гръцката полиция съобщи, че е открила телата на 11 души загинали при катастрофа, при която автомобилът, с който пътували избухнал, съобщава Асошиейтед прес. Автомобилът с мигранти пътувал към Солун, но се ударил с камион, движещ се в обратната посока, и избухнал в пламъци. Всички пътници в автомобила са загинали. Шофьорът на камиона е ранен и е приет в болница в Северна Гърция. Според информацията на гръцките власти автомобилът е имал фалшиви регистрационни номера и е бил използван за трафик на мигранти. Колата не е спряла на полицейска проверка, но остава неясно колко близо до мястото на катастрофата се е случило това. През последните месеци се наблюдава увеличение на броя на мигрантите, които прекосяват нелегално турско-гръцката граница. Много от тях отиват в Солун, където се насочват към полицията, за да бъдат регистрирани и да потърсят убежище.", "date": "2018.10.13", "title": "Нелегални мигранти и каналджия изгоряха след катастрофа край Солун"}
{"url": "https://www.faktor.bg/bg/articles/novini/balgariya/tsvetanov-v-bansko-hibridnata-voyna-s-falshivi-novini-sled-ubiystvoto-v-ruse-be-povedena-ot-hora-koito-ne-mileyat-za-rodinata-ni", "text": "Хибридната война с фалшиви новини след убийството в Русе бе поведена от хора, които не милеят за родината ни. Две са възможните цели на тази акция – извличането на политически дивидент или създаването на хаос. Във всеки случай обаче бе нанесена сериозна щета на имиджа на България. Това коментира пред журналисти в Банско председателят на ПГ на ГЕРБ и зам.-председател на партията Цветан Цветанов. По думите на председателя на ПГ на ГЕРБ, когато има голям брой фалшиви новини и те бъдат добре презентирани пред обществото, дори и изключително сериозни политици и институции могат да бъдат заблудени и да се изказват прибързано. „Само за 24 часа се създаде много лош облик на страната ни. Този случай би могъл да бъде използван като пример какво не трябва да правят политиците“, отчете Цветанов и призова в такива ситуации всички да се въздържат от коментари докато компетентните институции не се произнесат.  Цветан Цветанов, който е и председател на Комисията по вътрешна сигурност и обществен ред и представител на Съвместната група за парламентарен контрол на Европол в УС на Агенцията, изтъкна, че с бързите си и професионални действия българските институции, в координация с европейските служби, са опровергали критиците и са дали възможност на всеки да преосмисли позицията си. „България е един остров на стабилност в региона. По време на европредседателството доказахме, че можем да бъдем лидер на Балканите. Нека не рушим този имидж“, каза още той.", "date": "2018.10.13", "title": "Цветанов в Банско: Хибридната война с фалшиви новини след убийството в Русе бе поведена от хора, които не милеят за родината ни"}
{"url": "https://www.faktor.bg/bg/articles/novini/svyat/yunker-orban-i-negovata-partiya-nyamat-poveche-myasto-v-evropeyskata-narodna-partiya", "text": "\"Унгарският премиер Виктор Орбан и неговата партия нямат повече място в Европейската народна партия\", заяви председетелят на Европейската комисия Жан-Клод Юнкер пред френско издание, цитиран от Нова телевизия. \"Независимо че аз уважавам този човек, виждам голяма несъвместимост между неговите думи и християндемократичните ценности, върху които е базирано семейството на ЕНП. Освен ако той не гарантира, че ще спазва ценностите и програмата на ЕНП\", допълни Юнкер. По думите му не за първи път предвиждат черни сценарии за ЕС. Жан-Клод Юнкер категорично осъди и поведението на Вишеградската четворка по отношение на мигрантите.", "date": "2018.10.13", "title": "Юнкер: Орбан и неговата партия нямат повече място в Европейската народна партия"}
{"url": "https://www.faktor.bg/bg/articles/novini/svyat/dva-atentata-v-afganistan-ima-ubiti-i-raneni", "text": "Най-малко 13 души са убити при експлозия на политически митинг в Афганистан, предаде Франс прес. Ранени са 32 души. Експлозивите са били поставени на мотоциклет близо до митинга в североизточната провинция Тахар с участието на кандидатката за депутат Назифа Юсуфи Бек. Тя не е присъствала в момента на експлозията, отбелязва Ройтерс. Парламентарните избори в Афганистан са на 20 октомври. Най-малко петима цивилни са убити при експлозия на бомба на сватбена церемония в източната провинция Логар, предаде Асошиейтед прес. Има и седем ранени при нападението. За нито едно от двете бомбени нападения не е поета отговорност, пише БТА.", "date": "2018.10.13", "title": "Два атентата в Афганистан, има убити и ранени"}
{"url": "https://www.faktor.bg/bg/articles/novini/balgariya/fandakova-razgovaryah-s-premiera-darzhavata-da-pridobie-kashtata-na-yavorov", "text": "\"Къщата на Яворов е част от културно-историческото наследство на София и ценен архитектурен паметник. След новината от вчера, че тя е обявена за продажба от ЧСИ, разговарях с минисър-председателя Бойко Борисов и министъра на културата Боил Банов затова общината или държавата да я придобият\", написа кметът на столицата Йорданка Фандъкова в личния си профил във фейсбук. \"Къщата на Яворов трябва да бъде отворена свободно за граждани и пълноценно да изпълнява функцията на музей на един от най-великите български поети. Нашата задача е тя да бъде съхранена като архитектурен паметник, заедно с всички изключително ценни сбирки от ръкописи, книги и вещи на поета Пейо Яворов\", коментира Фандъкова. \"Къщата от десетилетия е частна собственост. Поради отказ на собственика да я реставрира и поддържа съм налагала най-високата глоба от 100 хил. лв. Преди години беше направен ремонт на фасадата, но състоянието на конструкцията остава тежко\", завърши публикацията си столичният кмет.", "date": "2018.10.13", "title": "Фандъкова: Разговарях с премиера държавата да придобие къщата на Яворов"}
{"url": "https://www.faktor.bg/bg/articles/novini/balgariya/veterinar-se-zarazi-s-brutseloza", "text": "Спешни мерки препоръча Министерството на земеделието след като ветеринарен лекар са зарази с бруцелоза. Властите призоваха фермите и стопанствата, в които се отглеждат животни, да засилят хигиенните мерки и да затегнат контрола. Заразеният ветеринар е отговарял за животните във фермата в село Вуково, където преди месец бяха открити заразени овце. Здравната инспекция е изследвала за бруцелоза 9 души, които са работили в стопанството. Резултатите са отрицателни. Полицията обаче издирва още четирима пастири, които са били в контакт с животните, за да им бъде вземат кръвна проба. Симптомите при бруцелозата са висока температура, отпадналост, загуба на тегло – подобни на тези при грип или пневмония.  „Хората най-често се заразяват или в пряк контакт с животните, най-често тава са гледачите, които са в контакт с животните и най-често това става при раждането на животните, понеже се отделя голямо количество околоплодна течност с плацентата”, обясни зам.-министърът на  земеделието Янко Иванов. Възможно е човек да се зарази и от сурово мляко. Затова не се препоръчва да се консумира мляко с неизвестен произход, купено от улицата, допълниха от МЗ.", "date": "2018.10.13", "title": "Ветеринар се зарази с бруцелоза"}
{"url": "https://www.faktor.bg/bg/articles/novini/balgariya/dzhambazki-evropa-da-e-s-ednakvo-chasovo-vreme", "text": "„Смяната на часовото време трябва да е еднаква за Европа и това сочи правилната логика. А кое време точно ще бъде избрано - \"лятното\" или \"зимното\" - трябва да разсъждават само и единствено лекарите, психолозите и икономистите”, се казва в позиция на евродепутата от ВМРО Ангел Джамбазки, изпратена до медиите. Той посочва също, че всички други интерпретации, анкети, референдуми, лични чувства и страсти са не само излишни, но и могат да се окажат вредни за държавите-членки на ЕС, за здравето на хората и икономиките в тези страни. В момента в ЕС тече дискусия дали да отпадне промяната на времето и коя от приетите вече времеви форми да остане. Председателят на ЕК Жан-Клод Юнкер даде възможността всяка страна в Съюза да реши сама в коя от зоните да остане. \"Представете си, че ние приемем \"лятното\" време, каквато е и обществената нагласа, Румъния реши, че иска на \"зимното\", а Гърция също - \"лятното\". Сърбия и Македония така или иначе са на различно от нас - и какво става на Балканите\", пита Джамбазки.  Той обръща внимание, че земеделците искат \"лятното\" време, защото така е изгодно за земеделието, производителите също, защото работният ден може да започва от по-рано. Родителите и учителите обаче не са съгласни - искат \"зимното\" време. Така децата и преподавателите ще отиват на работа по светло, а не \"в тъмни доби\". Лекарите, обаче, правят съвсем други изводи и по двете теории.  \"Заради една инициатива, която е в полза на гражданите на Съюза, но не беше добре обмислена от председателя на ЕК, се създават излишни междуособици\", заключава евродепутатът.", "date": "2018.10.13", "title": "Джамбазки: Европа да е с еднакво часово време"}
{"url": "https://www.faktor.bg/bg/articles/novini/balgariya/nfsb-prizovava-bpts-da-priznae-nezavisimostta-na-ukrainskata-pravoslavna-tsarkva", "text": "Националният фронт за спасение на България/НФСБ/ приветства решението на Светия Синод на Вселенската патриаршия в Истанбул за обявяване за канонични Украинската православна църква и Украинската автокефална православна църква и призовава Българската православна църква да последва този пример.Това се казва в позиция, разпространена от партийния пресцентър до медиите. \"Украйна е близка на България държава, дом на една от най-големите задгранични български общности. Българските изпълнителна и законодателна власт водят последователна политика през годините както за сближаване на българския етнос в Украйна с Родината и българския народ, така и за изграждане на трайни и устойчиви икономически, социални и културни връзки между Украйна и България\", се посочва в текста. Затова НФСБ смятат за \"критично важно\" БПЦ да се включи в този процес и последва българската държавна политика и да направи нужното, за да може украинският народ и българите в Украйна да имат своя независима църква. НФСБ напомня на Светия синод на Българска православна църква, че на 21 февруари 2018 г. са изпратили призив и искане за среща по темата за канонизирането на Васил Левски за светец. До този момент Светият синод не е отговорил на нито едно от двете, се подчертава в позицията.", "date": "2018.10.13", "title": "НФСБ призовава БПЦ да признае независимостта на Украинската православна църква"}
{"url": "https://www.faktor.bg/bg/articles/novini/balgariya/tsvetanov-shte-uchastva-v-regionalnata-akademiya-na-zheni-gerb-blagoevgrad", "text": "Председателят на ПГ на ГЕРБ и зам.-председател на партията Цветан Цветанов ще участва днес, 13 октомври 2018 г. (събота), в регионалната академия на Жени ГЕРБ-Благоевград „Национални и европейски приоритети – регионални решения”. Събитието ще се проведе в хотел „Марая“ в Банско, като Цветан Цветанов ще изнесе лекция пред присъстващите след 13.00 часа.   В конференцията ще участват още председателят на Жени ГЕРБ Ирена Соколова, народният представител от ГЕРБ-Благоевград и областен координатор на партията Даниела Савеклиева, народните представители д-р Емил Тончев и Тома Бикова, евродепутатът от ГЕРБ/ЕНП Асим Адемов, както и кметове на ГЕРБ от Благоевградска област.", "date": "2018.10.13", "title": "Цветанов ще участва в регионалната академия на Жени ГЕРБ-Благоевград"}
{"url": "https://www.faktor.bg/bg/articles/novini/svyat/putin-svika-saveta-za-natsionalna-sigurnost-na-rusiya-zaradi-polozhenieto-na-rpts-v-ukrayna", "text": "Руският президент Владимир Путин свика Съвета за национална сигурност на Русия заради ситуацията около Руската православна църква в Украйна. \"Беше обсъдено положението на Руската православна църква в Украйна след решението на Константинополската патриаршия\", съобщи пред медиите говорителят на Путин Дмитрий Песков, цитиран от newsru.com. В съвещанието са участвали премиерът Дмитрий Медведев, председателите на двете камари на руския парламент Валентина Матвиенко и Вячеслав Володин, ръководителят на администрацията на Кремъл Антон Вайно, секретарят на Съвета за национална сигурност Николай Патрушев, министърът на вътрешните работи Владимир Колоколцев, на външните Сергей Лавров, на отбраната Сергей Шойгу, директорът на Федералната служба за сигурност Александър Бортников, шефът на Службата за вътрешно разузнаване Сергей Наришкин и специалният президентски представител по въпросите на опазването на околната среда и транспорта Сергей Иванов. Позицията на Руската православна църква е, че Вселенската партриашия няма нито историчуски, нито юридически аргументи за даването на автокефалия на украинската църква. Говорителят на руския патриарх Кирил Александър Волков нарече решението на патриарх Вартоломей \"нагла и агресивна намеса\" и заявил, че ще доведе до разкол на световното православие.", "date": "2018.10.13", "title": "Путин свика Съвета за национална сигурност на Русия заради \"положението на РПЦ в Украйна\""}
{"url": "https://www.faktor.bg/bg/articles/novini/balgariya/k-dobrev-chaka-izbori-no-ne-mozhe-da-otgovori-zashto-sotsiologiyata-ne-pokazva-takiva-naglasi", "text": "\"Не мога да коментирам дали една новина е фалшива\", заяви пред бТВ заместник-председателят на БСП Кирил Добрев на въпрос защо Елена Йончева и Кристиян Вигенин не са проверили новините около убийството на Виктория Маринова. \"Убеден съм, че вътрешно-партийната опозиция и господин Цветан Цветанов имат общ медиен център\", хвърли той обвинение, но не отговори на въпроса кого визира. Той повтори тезата на Корнелия Нинова, че вътрешно-партийната опозиция в БСП \"има общи политически тези с ГЕРБ\" и \"работят тясно с ГЕРБ\". Добрев обяви, че \"много скоро ще има предсрочни избори\" и не можа да отговори защо това не се показва в социологическите проучвания. Той се зарече, че нито една от партиите в ОП няма да влезе в европарламента и дори обеща да го удостовери писмено.", "date": "2018.10.13", "title": "К. Добрев чака избори, но не може да отговори защо социологията не показва такива нагласи"}
{"url": "https://www.faktor.bg/bg/articles/novini/balgariya/ts-tsvetanov-sreshtu-balgariya-beshe-izvarshena-hibridna-ataka-s-podkrepata-na-hora-koito-se-nadyavaha-da-izvlekat-politicheski-dividenti", "text": "\"Срещу България беше извършена хибридна атака с подкрепата на хора, които се надяваха да извлекат политически дивиденти. За съжаление, нашите специални служби не са подготвени да противодействат на подобни хибридни войни и атаки\", заяви пред бТВ заместник председателят и председател на ПГ на ГЕРБ Цветан Цветанов по повод фалшивите новини около убийството на Виктори Маринова. Той беше категоричен, че това е било опит да бъде очернена България. По думите му, Манфред Вебер е бил подведен, но \"проблемът е, че тези политици не потърсиха мнението на институциите\". Цветанов съобщи, че има официална позиция за подкрепата на Вебер за председател на ЕК, въпреки емоционалното му изказване. \"Когато премиерът Борисов вижда, че се преминават всякакви граници в очернянето на страната и дискредитирането на институциите - това предизвика неговата реакция\", обясни Цветан Цветанов. Той категорично се обяви срещу връщане на смъртното наказание.  \"БСП имат способността да бъдат много кресливи, да вдъхват омраза, без да имат артернативи на политиките. Нормално ли е един журналист да хвърли микрофона в едно студио, да си изпуска нервите. Няма нито един факт, с който да съм злепоставил или обидил г-жа Йончева. Уважавал съм я до момента, когато се идентифицира с БСП. Единствено съм споделил публично изнесената информация, че има обща офщшорна фирма с Цветан Вяасилев, но ние сме сезирали прокуратурата, тя е компетентната\", коментира той. \"А Кирил Добрев беше сменен като председтел на предизборния щаб на БСП заради неговата некомпетентност. Защо той спря, когато му зададохте въпроса кои са общите медии между ГЕРБ и опоциията в БСП?\", попита Цветанов, по повод обвиненията на Добрев. \"Защо никой не пита как Георги Гергов придоби този имот във Варна? Как придоби Пловдивдсия панаир? Пез 2004 година, когато управлява СДС, а панаира, когато Корнелия Нинова е заместник-министър\", припомни той. \"Част от хибридната атака срещу българските институции е скандалът с \"Джи Пи груп\", създавайки презумпцията за корупция. Затова премиерът иска да бъдат пресечени всякакви съмнения за корупция на държавно ниво. Ние сме в постоянне контакт с всички европейски контролни органи\", категоричен беше Цветанов. \"Има квотно разпределение на отговорности и не се разглежда вариант за ротационно завъртане в управлението. Нама такова съгласие сред коалиционните партньори. МВР се справи великолепно с разследването на убийството на Виктория Маринов, установяването на заподозрения, напускането на страната, координация с германските колеги\", коментира той искането на Волен Сидеров за оставката на Младен Маринов и назначавенето на представител на \"Атака\" на поста министър на вътрешните работи. Цветанов съобщи, че има няколко кандидатури за главен секретар на МВР.", "date": "2018.10.13", "title": "Ц. Цветанов: Срещу България беше извършена хибридна атака с подкрепата на хора, които се надяваха да извлекат политически дивиденти"}
{"url": "https://www.faktor.bg/bg/articles/novini/balgariya/e-slavkova-hilyadi-saytove-za-koito-ne-se-znae-koy-stoi-zad-tyah-balvaha-neprekasnato-za-ubiystvoto-na-viktoriya", "text": "„Отзвукът от това убийство ще продължава да отеква. То показа две неща – липсата на доверие в институциите и голямото противопоставяне на две големи групи от хора”, коментира социологът Евелина Славкова обществените реакции след убийството на журналистката Виктория Маринова и залавянето на убиеца й. Според Първан Симеонов има „изхабяване на авторитета на институциите”.   „Другата част от обяснението е традиционният скептицизъм, който носим като общество”, заяви Симеонов. Според него има вероятност да започнат спорове дали това е реалният убиец или е жертва. „Хиляди сайтове, за които не се знае кой стои зад тях, бълваха непрекъснато скандализиращи неща по повод това убийство”, заяви още Славкова. „Отвън беше пресилена реакцията. Но не беше пресилена реакцията на Борисов”, коментира Първан Симеонов. „Големите европейски медии реагираха първосигнално. До вчера стоеше и на страницата на „Репортери без граници” като третият убит журналист тази година. Нашите приятели в ЕС също прибързаха с реакцията си”, коментира Славкова.", "date": "2018.10.13", "title": "Социолог: Хиляди сайтове, за които не се знае кой стои зад тях, бълваха непрекъснато за убийството на Виктория"}
{"url": "https://www.faktor.bg/bg/articles/novini/balgariya/chasten-sadeben-izpalnitel-prodava-kashtata-na-yavorov", "text": "Предлагат на търг къщата на Яворов.С продажбата на паметника на културата се е заел частен съдебен изпълнител. Къщата става музей през 1963 г. В този дом на столичната улица \" Г.С. Раковски\" Яворов и Лора Каравелова са живели малко повече от година до фаталната нощ, в която тя се самоубива, а той се прострелва и ослепява. \"Няма такова място в София, което да пази по този начин паметта на Яворов\", каза уредникът на къщата-музей Иво Милтенов. Домът е паметник на културата, но в момента е частна собственост. През 2015г. я придобива Васил Панчев. Оказва се, че я наследява със задължения, защото имотът е ипотекиран няколко пъти от предишните собственици. \"Ние нямахме представа, че има задължения по имота. Ние останахме с впечатлението, че имотът е изплатен напълно. В последвие се оказа, че не сме знаели всичко по отношение на този кредит\", посочи Васил Панчев, управител на фирмата-собственик.В следствие на необлсужване на кредита, са се натрупали лихви. Преди ден къщата е обявена за публична продан от частен съдебен изпълнител. Причината е неуредени финансови отношения. \"При нас дойде взискател по делото, който представи изпълнителен лист в оригинал. Собственикът е заложил този имот на юридическо лице за обезпечаване на отпуснат заем\", цитиран от бТВ. Доколото ми е известно, това е втора подред ипотека. Преди това е имало още една, която е заличена\", заяви помощник-частният съдебен изпълнител Валентин Василев.", "date": "2018.10.13", "title": "Частен съдебен изпълнител продава къщата на Яворов"}
{"url": "https://www.faktor.bg/bg/articles/novini/balgariya/krasimir-velchev-ne-sme-pritesneni-ot-vota-na-nedoverie", "text": "\"Много боли, когато си в труден момент и да усетиш недоверието в своите приятели, които аз се надявам, че са такива и те са били подведени, но не може в труден момент - приятел е приятел, когато застава до теб, а не когато изразява съмнение\", коментира пред БНТ Красимир Велчев от ГЕРБ първоначалните реакциите от Европа по повод случай с убийството на Виктория Маринова в Русе. \"Европа винаги гледа, особено на Балканите, с предубеждения и се използва и от някои медии, разбира се, не от цяла Европа, от медии в Европа, които са против глобализацията, има и много такива партии\", коментира още Велчев. \"Нали не виждате да сме притеснени от този вот? Чудят се за какво да покажат на хората, че съществуват, по този начин показват на обществото, че съществуват иначе как да го покажат\", отговори той на въпрос дали ГЕРБ са притеснени от вота на недоверие на БСП. \"Здравеопазването е много важна и сложна тема и не може да се реши изведнъж\", обясни той и допълни, че много от нещата в сферата страдат от липсата на контрол или налагането на конктрол.  \"Не трябва да се притесняват вероизповеданията и Светия Синод затова, че ние ще наложим без тяхно съгласие насила някои от членовете на този законопроект\", коментира Красимир Велчев по повод промените законопроекта за вероизповеданията.\"", "date": "2018.10.13", "title": "Красимир Велчев: Не сме притеснени от вота на недоверие"}
{"url": "https://www.faktor.bg/bg/articles/novini/svyat/bivshiyat-premier-na-litva-nuzhna-e-antihibridna-strategiya-koyato-da-obezopasi-prezidentskite-izbori-ot-ruska-namesa", "text": "Бившият премиер на Литва Андюс Кубилюс, депутат от партията \"Съюз за отечеството-Християн-демократи\" призова да се разработи \"антихибридна стратегия\", която да обезопаси президентските избори от руска намеса, съобщава Kasparov.ru. Повод за думите на Кубиляс е отчет на литовския Департамент по национална сигурност, в който се прави заключението, че предстоящите избори могат да станат мишена за хибридни атаки от Кремъл. \"Виждаме какво се случва в други страни от Запада, видяхме как Кремъл се опитва да повлияе на изборите и на политическите цели като цяло. Имаме нужда от национална стратегия за борба с хибридните заплахи\", заявил депутатът.", "date": "2018.10.13", "title": "Бившият премиер на Литва: Нужна е \"антихибридна стратегия\", която да обезопаси президентските избори от руска намеса"}
{"url": "https://www.faktor.bg/bg/articles/novini/svyat/d-baydan-tselta-na-putin-e-da-unishtozhi-nato-i-es", "text": "\"Путин се стреми да унищожи НАТО и ЕС\", заяви бившият вицепрезидент на САЩ Джо Байден, пред британския аналитичен център Chatham House, съобщава Daily Express. Американският политик предупредил, че \"отслабващата, но агресивна Русия\" продължава да представлява заплаха, като по думите му \"руснаците използват всички достъпни средства, за да дестгабилизират обстановката\". \"Според мен, главната цел на Путин е разрушаването на НАТО и ЕС, а не възстановяването на Съветския съюз. Той би предпочел да си има работа с отделни страни, върху които може да оказва натиск, а не с обединения Запад\", коментирал Байдън.", "date": "2018.10.13", "title": "Д. Байдън: Целта на Путин е да унищожи НАТО и ЕС"}
{"url": "https://www.faktor.bg/bg/articles/novini/svyat/pase-rusiya-da-predade-na-polskite-vlasti-ostankite-na-katastrofiraliya-samolet-na-prezidenta-kachinski", "text": "Парламентарната асамблея на Съвета на Европа (ПАСЕ) настоява Русия да предаде на полските власти останките на катастрофиралия на 10 април 2010 година самолет на полския президент Лех Качински. В специална резолюция се призовават властите на Русия да \"се въздържат от всякакви действия на мастото на катастрофата, която би могла да бъде възприета от полската страна като оскърбителна за паметта на жертвите\". Припомняме, че в катастрофата загинаха президентът на Полша Лех Качински и 96 души представители на полския политически и военен елит, които пътуваха на поклонение в Катин. Според полската комисия за причините на катастрофата е взрив на борда на самолета, докато руските експерти твърдят, че вината е на полския екипаж.", "date": "2018.10.13", "title": "ПАСЕ: Русия да предаде на полските власти останките на катастрофиралия самолет на президента Качински"}
{"url": "https://www.faktor.bg/bg/articles/novini/balgariya/obshtinski-lider-na-bsp-napuska-stoletnitsata-razocharovan-ot-upravlenieto-na-korneliya-ninova", "text": "Лидерът на ОбС на БСП-община Якимово, обл. Монтана Деян Боянов Георгиев обяви, че напуска партията и поста, който заема. В специална молба той разкрива монивите си, предизвикани от предателство от страна на националното и областно ръководство на БСП. Позицията на общинския лидер е тежка присъда за управлението на Корнелия Нинова, коментират социалисти. Ето и пълния текст на писмто на разочарования социалист:", "date": "2018.10.13", "title": "Общински лидер на БСП напуска столетницата – разочарован от управлението на Корнелия Нинова"}
{"url": "https://www.faktor.bg/bg/articles/novini/balgariya/slanchevo-vreme-nad-po-golyamata-chast-ot-stranata", "text": "Днес над по-голямата част от страната ще преобладава слънчево време, съобщават от НИМХ-БАН, цитирани от БТА. В часовете преди обяд на места в низините и около водните басейни ще има мъгла или ниска облачност. През деня над Западна и Централна България ще се появи висока облачност. Ще духа слаб източен, в Източна България до умерен североизточен вятър. Преобладаващите минимални температури ще бъдат между 5 и 10 градуса, по-високи по Черноморието, максимални предимно между 19 и 24 градуса, в София около 20 градуса.", "date": "2018.10.13", "title": "Слънчево време над по-голямата част от страната"}
{"url": "https://www.faktor.bg/bg/articles/novini/svyat/nay-malko-13-sa-zhertvite-na-uragana-maykal", "text": "Жертвите на урагана „Майкъл“ вече са най-малко 13. Има опасения, че броят на загиналите ще расте още, тъй като спасителните екипи продължават да разчистват отломките след него. \"Мексико бийч е опустошен\", каза губернаторът на Флорида Рик Скот. В района „Майкъл” влезе на сушата като буря от четвърта категория. Президентът Доналд Тръмп  заяви, че през следващата седмица ще посети Флорида и Джорджия. „Хората нямат представа колко жестоко е ударила стихията”,  каза той. „Майкъл“ е най-интензивният ураган, удрял северозападната част на Флорида, откакто се води статистика от 1851 г. Ураганът дойде със скорост на вятъра от 250 километра в час.", "date": "2018.10.13", "title": "Най-малко 13 са жертвите на урагана \"Майкъл\""}
{"url": "https://www.faktor.bg/bg/articles/novini/svyat/kremal-obvini-vselenskata-patriarshiya-v-sgovor-s-vashington", "text": "\"Вселенският патриарх Вартоломей предприема провокация спрямо украинската църква с пряката подкрепа на САЩ\", заяви руският външен министър Сергей Лавров в интервю за вестник \"Фигаро\". \"Украинският патриархат не е обръщал гръб на Руската православна църква, защото Украинската православна църква към Московския патриархат е против провокациите, които сега подхваща Костантинополскит патриарх Вартоломей с пряката публична подкрепа на Вашингтон\", казва Лавров. По думите на първия дипломат на Русия, когато \"по естествен начин\" приключат \"истериката\" и \"пристъпите на политическа лудост\" с тези обвинения за руски хакерски атаки, тогава Москва ще чака опонентите си \"на юридическото поле за сериозен професионален и непропагандистки разговор\". Лавров подчерта, че споразумението между Русия и Турция за създаване на демилитаризирана зона в сирийската провинция е временно. Според него конфликтът в Сирия ще приключи, когато бъде възстановена \"властта на сирийския народ\" и когато \"всички, които не са поканени, напуснат тази територия\".  Според него Съединените щати, които създават по източния бряг на река Ефрат в Сирия алтернативни органи на властта, се опитват да създадат там псевдодържава или започват опасна игра с идеята за голям Кюрдистан.", "date": "2018.10.13", "title": "Кремъл обвини вселенската патриаршия в сговор с Вашингтон"}
{"url": "https://www.faktor.bg/bg/articles/novini/balgariya/referendum-v-katunitsa-za-ili-protiv-dobiva-na-inertni-materiali-kray-seloto", "text": "Жителите на село Катуница, Община Садово ще гласуват на местен референдум \"за\" и \"против\" добива на инертни материали от землището на селото. Референдумът е по повод решение на Министерския съвет от месец февруари, с което се предоставя на дружество концесия за добив на инертни материали с площ от 235 декара  в находище \"Кацара\".  До насрочването на допитването се стигна след одобрение от местния парламент на Община Садово. Припомняйки основните мотиви на вносителите на предложението , кметът на Катуница  Красимир Юруков заяви, че теренът, определен за концесията, не е воден обект, а земеделска  земя.  Близо 70  % от тези 235 декара са на частни собственици, има и общинска земя.  За да бъде валиден референдума, трябва да гласуват минимум 40 на сто от имащите право на глас жители на  Катуница.", "date": "2018.10.13", "title": "Референдум в Катуница: \"За\" или \"против\" добива на инертни материали край селото"}
{"url": "https://www.faktor.bg/bg/articles/novini/svyat/lirata-uvelichi-svoyata-stoynost-zatoplyane-na-amerikano-turskite-otnosheniya", "text": "Освобождаването на пастор Андрю Брънсън от турския съд в Измир е един белезите за затоплянето на американо-турските отношения. След обявяването на съдебното решение турската лира увеличи своята стойност. Много съществен белег по посока на променящите се двустранни отношения е определянето на името на улицата, на която ще се помещава новата сграда на американското посолство в Анкара. Много често в ислямските държави отношението към политиката на една или друга държава се определя именно от преименуването на улиците, но които се помещава дипломатическата мисия на съответната държава.  В конкретния случай предложението вече е направено в общинския съвет на турската столица. Това стана преди решението на съда в Измир. Улицата на новото американско посолство ще се казва Малкълм Екс. Настоящото посолство на САЩ се помещава на улица „Маслинова клонка“, която беше прекръстена на кодовото име на военната интервенция на турската армия срещу сирийско-турския анклав Африн в началото на 2018 г. Това беше ясен знак от Анкара за недоволството от факта, че Вашингтон подкрепя прокюрдските Сирийските демократични сили. Малкълм Екс е афроамериканец, мюсюлманин, защитник на правата на чернокожите в САЩ. Известен е още като Ел-Хадж Малик ел-Шахбаз. Бащата на Малкълм Екс е баптистки свещеник. Самият той има тежко детство. След като извършва тежки криминални престъпления като младеж /търговия с наркотици, хазарт, рекет, сутеньорство и обири най-вече на бели семейства/ той попада в затвора. Там приема исляма. След като излиза от затвора започва да се бори за правата на чернокожите в САЩ като работи заедно с Мартин Лутър Кинг, с когото понякога има различия. Паралелно с това той пропагандира исляма сред малцинството. Убеждава Касиус Клей да приеме името Мохамед Али. Той е премазан от кола през 1931 г. Ердоган се среща с две от дъщерите му, а именно Кабила и Илияса Шахбаз по време на последното си посещение в САЩ за 73-тата сесия на ООН. Не е ясно дали общинският съвет в Анкара няма да промени мнението си още веднъж, в случай че САЩ не позволят на турската армия да прочисти \"терористичните ядра\" в Северна Сирия.", "date": "2018.10.13", "title": "Лирата увеличи своята стойност - затопляне на американо-турските отношения"}
{"url": "https://www.faktor.bg/bg/articles/novini/svyat/pastor-andryu-bransan-napusna-turtsiya-ochakva-se-oshte-dnes-da-se-sreshtne-s-tramp", "text": "Американският пастор Андрю Брънсън напусна Турция и лети с вонен самолет за Германия, от където ще отпътува за Съединените щати. Очаква се още днес да се срещне с президента Доналд Тръмп. От Белия дом заявиха, че Съединените щати остават обезпокоени заради останалите задържани в Турция и на други места по света американски граждани. Андрю Брънсън и съпругата му ще кацнат във военната база \"Рамщайн\". Според адвоката на Брънсън те ще остане там два дни, като пропоедникът ще бъде подложен на медицински прегледи. По инфорамция на Белия дом обаче, той ще кацне на американска земя още този Памела Брънсън, майка на Андрю Брънсън: Мога да кажа, че се гордея със сина си, защото го заплашваше живот в затвора заради фалшиви обвинения. Но на последното изслушване той се изправи и каза, че Господ му е простил и че той прощава на всички свидетели. През 2016 година Брънсън беше задържан и обвинен в терористичина дейност и подпомагане на организации, близки до ислямисткия проповедник Фетхуллах Гюлен и Кюрдската работническа партия, забранен в Турция. Анкара ги обвинява за неуспешния преврат през юли 2016. Брънсън отрича вината си.  Вчера турски съд го осъди на три години затвор, но той беше освободен, защото е излежал по-голямата част от наказанието. Казусът \"Брънсън\" сериозно обтегна отношенията между Вашингтон и Анкара. Президентът Тръмп отрече изнесената в медиите информация, че е имало тайно споразумение, според което в замяна на освобождаването на Брънсън американските санкции спрямо Турция ще бъдат отменени.", "date": "2018.10.13", "title": "Пастор Андрю Брънсън напусна Турция, очаква се още днес да се срещне с Тръмп"}
