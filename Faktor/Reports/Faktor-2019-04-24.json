{"url": "https://www.faktor.bg/bg/articles/novini/svyat/arestuvaha-26-zheni-v-kosovo-za-vrazki-s-islyamska-darzhava", "text": "26 жени, върнати от Сирия в Косово, са поставени под домашен арест за един месец, докато са разследвани за връзки с „Ислямска държава“, се казва в изявление в четвъртък, цитирано от AFP. 26-те жени, поставени под домашен арест, са сред група от около 30 души, пристигнали обратно в Прищина в събота, заедно с 74 деца и четирима мъже. Много от жените са съпруги или вдовици на джихадистки наемници. Съдът разпореди те да бъдат поставени под домашен арест \"въз основа на основателното подозрение, че те са организирали или участвали в чуждестранни конфликти\", според изявление за пресата от Основния съд в Прищина след изслушване на 16 от жените в сряда. Подобно решение бе взето и по делата на други десет жени във вторник. След кацане в Прищина четиримата мъже бяха обвинени в участие в чуждестранен конфликт, докато жените и децата бяха отведени в мигрантски център, където получиха медицински грижи. Директорът на здравните служби Насер Рамадани заяви, че \"жените и децата са претърпели сериозна травма\". Косово, чието население от 1,8 милиона души е 90 процента мюсюлманско, макар и до голяма степен умерено, беше един от най-големите вносители на чуждестранни джихадисти в Ирак и Сирия. Повече от 300 косовски граждани са заминали за Ирак и Сирия по време на пика на активността на ислямистката група, възникнала през 2014 г.", "date": "2019.04.24", "title": "Арестуваха 26 жени в Косово за връзки с \"Ислямска държава\""}
{"url": "https://www.faktor.bg/bg/articles/v-koalitsiyata-okolo-abv-agentite-na-ds-na-rakovodni-pozitsii", "text": "Комисията по досиетата обяви проверките за принадлежност към тоталитарните комунистически служби на лица, заемали или заемащи ръководни позиции в четири леви политически партии, част от които са в коалиция около АБВ. По закон независимият държавен орган проверява лицата на следните ръководни постове: председатели, заместник-председатели, членовете на ръководни и контролни органи на политически партии или коалиции, съобщава  . В партията   (АБВ) проверката е засегнала общо 135 лица, заемали или заемащи позиции в ръководните и контролните ѝ органи (решение №2-1608 от 23 април 2019 г.). От тях с принадлежност са 11 души: Валери Горанов Младенов, член на ръководен орган на партия (член на Национален съвет) от 29.06.2016 г.; Владимир Цветанов Димитров, член на ръководен орган на партия (член на Национален съвет) от 15.07.2014 г.; Георги Димитров Димитров, член на ръководен орган на партия (член на Национален съвет и на Изпълнително бюро) от 29.06.2016 г.; Георги Седефчов Първанов, член на ръководен орган на партия (Председател) от 15.07.2014 г. до 03.02.2017 г., член на ръководен орган на партия (член на Национален съвет) от 19.07.2018 г.; Димитър Радославов Димитров, член на ръководен орган на партия (член на Национален съвет) от 15.07.2014 г.; Марин Славчев Черкезов, член на контролен орган на партия (член на Контролен съвет) от 15.07.2014 г.; Павлина Велчева Попова, член на ръководен орган на партия (член на Национален съвет) от 15.07.2014 г.; Румен Василев Еленски, член на контролен орган на партия (заместник-председател на Контролен съвет) от 15.07.2014 г., член на контролен орган на партия (член на Национален контролен съвет) от 29.06.2016 г.; Румен Иванов Мандов, член на ръководен орган на партия (член на Национален съвет) от 19.07.2018 г.; В „Българска партия либерали” са проверени са 59 лица на ръководни позиции (решение №2-1609 от 23 април 2019 г.). От тях с досиета са 6 души. Комисията е обявила данните за 4 от тях, тъй като двама са починали. Разкритите сътрудници са: Гео Илиев Попов, член на ръководен орган на партия (член на Национален съвет) от 12.03.2005 г.; Димитър Стоянов Димитров, член на ръководен орган на партия (член на Национален съвет) от 12.03.2005 г.; Енчо Статев Василев, член на ръководен орган на партия (член на Национален съвет) от 25.10.2000 г.; Жасмин Йорданов Каразлатев, член на ръководен орган на партия (член на Национален съвет) от 12.03.2005 г. За 75 души от тази партия обаче липсват необходимите данни, за да  бъдат проверени и проверката за тях проверката продължава. В   са проверени 103 лица на ръководни позиции (решение №2-1610 от 23 април 2019 г.). От тях с принадлежност към тоталитарните комунистически служби са двама души. Комисията е обявила данните за единия от тях, тъй като другият е починал. Разкритият сътрудник е Томчо Константинов Томов, Член на ръководен орган на партия (изпълнителен секретар) от 06.03.1997 г. В партия   са проверени общо 103 души на ръководни позиции (решение №2-1611 от 23 април 2019 г.). От тях с досиета са 12 лица. Комисията е обявила данните за 11 от тях, тъй като едно е поминало. Разкритите сътрудници са: Александър Борисов Благоев, член на ръководен орган на партия (член на Национален комитет) от 25.05.2011 г. и от 14.01.2014 г., член на ръководен орган на партия (член на политически съвет) от 22.03.2012 г.; Боян Борисов Киров, член на ръководен орган на партия (член на Политически съвет) от 27.05.2009 г. и от 25.05.2011 г. член на ръководен орган на партия (член на Национален комитет) от 25.05.2011 г., член на ръководен орган на партия (председател) от 11.04.2018 г. Димитър Йорданов Димитров, член на ръководен орган на партия (член на Национален комитет) от 25.05.2011 г. до 22.03.2012 г.; Марин Славчев Черкезов, член на ръководен орган на партия (член на Национален комитет) от 22.03.2012 г. до 15.01.2015 г.; Нейчо Стоянов Нейчев, член на ръководен орган на партия (член на Национален комитет) от 11.04.2018 г.; Петко Грозев Едрев, член на ръководен орган на партия (член на Национален комитет и на Политически съвет) от 14.01.2014 г.; Руслан Ангелов Златанов, член на ръководен орган на партия (член на Национален комитет) от 22.03.2012 г.; Стефан Георгиев Тодоров, член на ръководен орган на партия (член на Национален комитет) от 25.05.2011 г.; Тодор Петров Ников, член на ръководен орган на партия (член на Политически съвет от 27.05.2009 г. и от 25.05.2011 г. до 22.03.2012 г., член на ръководен орган на партия (член на Национален комитет) от 25.05.2011 г. Христофор Петков Дочев, член на ръководен орган на партия (член на Политически съвет) от 27.05.2009 г. и от 25.05.2011 г. член на ръководен орган на партия (член на Национален комитет) от 25.05.2011 г., член на ръководен орган на партия (председател) от 14.01.2014 г.; Цветанка Асенова Спасова, член на ръководен орган на партия (член на Национален комитет) от 22.03.2012 г. Проверката на политическите партии продължава.", "date": "2019.04.24", "title": "В коалицията около АБВ - агентите на ДС на ръководни позиции"}
{"url": "https://www.faktor.bg/bg/articles/novini/balgariya/zlostornitsi-pusnaha-falshiv-skandal-s-prokuror-ot-imeto-na-pravosadie-za-vseki", "text": "Неизвестни злосторници разпространиха до медиите фалшив скандал с нов имот на топ прокурора Борислав Сарафов. В нея се твърди, че синът на магистрата е придобил огромна вила с парцел в района на Божурище, от лице, което прокурорът Сарафов е разследвал. От «Правосъдие за всеки» са категорични, че това е фейк новина, която се разпространява вече в някои интернет медии. Писмото е адресирано  до първия зам. председател на ЕК, г-н Франс Тимерманс, и почти всички държавни институции в България.  На страницата си „Правосъдие за всеки” изразява категорична позиция: „Длъжни сме да заявим, че ние не сме търсили и не разполагаме с такава информация, нито пък сме адресирали въпросното писмо до ЕК и държавните институции. Случилото се определяме като доста глупав, но коварен опит да се замеси името на уважавана обществена организация във вътрешните войни по върховете на властта и се противопоставяме категорично на тези хибридни атаки, срещу когото и да са насочени! Обръщаме внимание, че е сгрешено и името на организацията в изписването на мейла - ние сме \"Правосъдие за всеки\", а не \"правосъдие за всички\", и то изписано със символите на тийнейджър!”", "date": "2019.04.24", "title": "Злосторници пуснаха фалшив скандал с прокурор от името на \"Правосъдие за всеки\""}
{"url": "https://www.faktor.bg/bg/articles/novini/svyat/kiev-negoduva-putin-prodalzhava-agresiyata-sreshtu-ukrayna", "text": "Министърът на външните работи на Украйна Павло Климкин заяви, че указът на президента на Русия Владимир Путин за опростяване на процедурата при получаване на руско гражданство от жителите на самопровъзгласените Донецка и Луганска република е \"продължение на агресията\" и \"намеса\" във вътрешните работи на Украйна, предаде ТАСС. \"Решението на Руската федерация за издаване на руски паспорти на окупираните украински територии - това е продължение на агресията и намеса в нашите вътрешни работи. Това е нов \"паспортен\" етап на окупацията на Донбас\", написа министър Климкин в Туитър, предаде БТА. Украйна се е обърнала към Съвета за сигурност на ООН във връзка с решението на руското ръководство за опростяване на реда за получаване на руско гражданство за жителите на Донбас, съобщи в Туитър постоянният представител на Украйна в ООН Володимир Елченко, предаде ТАСС. Елченко нарича решението на Русия \"дръзка крачка\" и добавя, че то \"противоречи на одобрените от Съвета за сигурност Мински споразумения\". По-рано днес президентът Владимир Путин подписа указ, с който се позволява на жителите на редица райони в югоизточните региони на Украйна да получават руско гражданство по опростен ред, припомня ТАСС.", "date": "2019.04.24", "title": "Киев негодува: Путин продължава агресията срещу Украйна"}
{"url": "https://www.faktor.bg/bg/articles/novini/balgariya/sled-emiliyan-gebrev-oshte-tri-chengeta-izpluvaha-v-dunarit", "text": "Комисията по досиетата разкри още трима, свързани с комунистическата Държавна сигурност. Двама от тях се подвизават в \"Дунарит\", и една дама, която е член на управата на \"Сана Спа\".  Документи, доказващи, че Асен Бабански, Петко Василев, Тодор Трифонов и Макрина Първанова са въртели фирми, които са направили цесии или прихващания, след поставянето под специален надзор на КТБ, бяха публикувани на сайта на Комисията. Всички те са в близки отношения с банкера беглец Цветан Василев, който ограби 4,6 млрд. лв. от трезора и духна в Сърбия, и изпълняват повелите му. Първи в списъка с доносниците от най-мразената тоталитарна служба обаче беше обявен Емилиян Гебрев, който е шетал във Второ и Четвърто управление по линия на \"Кинтекс\" с псевдоним Димов, съобщава . Комисията публикува на първо място името на Асен Бабански. Колегата му от ДС Гебрев-Димов сам признава в интервюта, че точно той го бил поканил в управата на завода \"Дунарит\". Интересен факт е, че именно Бабански е подставеното лице на Цветан Василев в оръжейницата. Та същия Бабански според комисията по досиетата е щатен служител на ПГУ или в превод външното разузнаване на Държавна сигурност. През далечната 1986 г. е бил назначен за разузнавач. Две години по-късно е изпратен за 5 месеца в КГБ на СССР и след школовшката рязко е повишен в инспектор. В случая агент Бабански е проверен от комисията като член на управителния съвет на \"Орфеас\" ООД, което е правило цесии или прихващания, след като КТБ е поставена под специален надзор. Интересно е още, че пионката на Цветан Василев и Гебрев-агент Димов влиза в управата на \"Кемира\", която е прекия мажоритарен собственик на русенския завод. Второто име обявено от комисията по досиетата е на Тодор Трифонов – щатен служител от МВР-ДС в Смолян. Доносникът е член на Съвета на директорите на \"Дунарит\" и е очаквано сред най-доверените пионки на банкера беглец. Трифонов е одобрен за поста лично от \"българския Мадоф\". Друг колега на Бабански в \"Орфеас\" и оказва се, в ДС, е Петко Василев. Той също е щатен служител на тоталитарното страшилище в ПГУ. Името му се свързва с най-куриозното вписване по партиди в Търговския регистър на фирми от съзвездието на Цветан Василев, а именно на \"Орфеас\" ООД. Фирмата е записала смяна на управителя си Петко Василев от първи януари 2015 г., като причината е, че дружеството нямало пари да плаща заплата на мениджъра. Затова е взето решение функциите на Василев да се поемат от един от съдружниците – Геориос Ангели. Последният заявява готовност да бъде мениджър на дружеството, занимаващо се с препродажба на имоти, безвъзмездно. На фона на останалите фирми, финансирани от КТБ, \"Орфеас\" дължи \"скромната\" сума от близо 5 млн. лв. Срещу този кредит обаче е заложила апартаменти, които са били обявени за продажба, както и \"настоящи и бъдещи вземания\". Агент Коста. С този псевдоним се е подвизавала в ДС Макрина Стефанова Първанова. Била е осведомител, агент във ВГУ (контраразузнаването на режима). Дамата е член на Съвет на директорите \"Сана Спейс Хотел Хисаря\", овладяна от Цветан Василев. Разкритията на Комисията по досиетата не за първи път показват, че беглеца в Белград приоритетно работи с агенти на комунистическата служба, посочва Канал3. Преди около половин година стана ясно, че той е обслужвал с ВИП депозити в КТБ фирмите на 40 ченгета. Новината дойде отново от комисията, която обяви хората заемащи длъжности в управителни, контролни и надзорни органи на търговски дружества. Чрез ВИП депозитите фирмите на доносниците ползвали привилегировани лихвени условия, които се различавали от условията, обявени от КТБ към останалите вложители.", "date": "2019.04.24", "title": "След Емилиян Гебрев още три ченгета \"изплуваха\" в \"Дунарит\""}
{"url": "https://www.faktor.bg/bg/articles/v-sofiya-na-rozhdeniya-den-na-hitler", "text": "На 21 април в София бе създаден крайно десният съюз „Крепост Европа”. Българският национален съюз (БНС) бе домакин на срещата в столицата, събрала радикално-десни формации от Франция, Германия, Унгария, Чехия и Полша. Лидерът на БНС Звездомир Андронов отрече събитието да е проведено в чест на 130-тата годишнина от рождението на Адолф Хитлер (20 април 1889 г.). Но през 2011 г. съпредседателят на БНС „Еделвайс” Асен Кръстев  беше осъден за проповядване на фашистка идеология и расова дискриминация. През 2009 г. той закачи нацисткото знаме на 60-метров комин на фабрика в Пазарджик. Целите и „идеите”, които преследва „Крепост Европа”, опровергават г-н Андронов. Те разкриват радикално-десните корени на учредената организация. „Крепост Европа” „иска да ликвидира влиянието на марксизма, ционисткото лоби, масонството, левите партии и организации, и джихадистките групи”, каза Андронов в предаването на bTV „Лице в лице”.  БНС са наследници на ген. Христо Луков и легионерите, на тези, които са се борили за „национална и социална България”, заяви лидерът на формацията. Разбира се, БНС сигурно има и неколцина симпатизанти. Те биха казали навярно, че зад посочените възгледи не надничат злокобните призраци на антисемитизма и ислямофобията. Но нека погледнем под лупа някои от най-любопитните термини, с които е изпъстрена реториката на г-н Андронов. За лидера на БНС, „в дома България” циганите, турците, евреите, арменците и т.н. са „гости”, а етническите българи – „господари”. И с невъоръжено око се вижда, че тези смущаващи „прозрения” се родеят с нацисткия мит за свръхчовеците и низшите раси. На сайта на БНС, в раздела основни понятия, където по своеобразен начин се обяснява понятието \"нация\", четем следния заплашителен текст: „един човек е част от нацията, само когато нацията го признава за част от нея. Чрез действията си, човек може да се самоотдели от нацията”. Историята на термина „крепост Европа” е многозначителна. Той се появява през 19 в. във връзка с Наполеоновите войни, като изразът „Festung Europa” вероятно е използван за първи път от германския писател Йохан Щефан Шютце. През първите години на Втората световна война понятието заема важно място в нацистката пропаганда, чийто идеолог е Йозеф Гьобелс. С термина се описват окупираните от нацистка Германия и нейните съюзници територии в Европа. В най-ново време за „крепост Европа” (“Fortress Europe”, “forteresse Europe” и т.н.) се говори в контекста на анти-имигрантските настроения на континента. Откриваме го в реториката на популистките радикално-десни формации като германската Пегида, които призовават за превръщането на европейския дом в твърдина срещу нашествениците-мигранти. В края на януари 2016 г. членове на Пегида учредиха ислямофобско движение със същото име – „Крепост Европа” . Но понятието използват дори овластени политици от традиционни консервативни партии, които се опитват да яхнат анти-имигрантската реторика и настроения, като вътрешната министърка на Австрия Йохана Микл-Лайтнер и баварският министър-председател Маркус Зьодер (ХСС). Възраждането на червено-кафявите идеи е глобално явление. В Русия наскоро бе отчетена рекордна носталгия по управлението и личността на Сталин. Според „Левада-център”, положителните оценки („възхищение”, „уважение” и „симпатия”) към него са най-високите от 2001 г. досега. Броят на тези, които посочват, че „уважават” тоталитарния лидер на СССР, се е увеличил най-много –  с 12 процентни пункта през последната година.  На фона на примерите от Германия и Русия нека погледнем в собствения си политически двор. Българският „Орбан в пола”, лидерката на БСП г-жа Нинова, наскоро се обяви в защита на „консервативния социализъм”. Не случайно г-н Андронов провокативно нарече идеологията на БСП „фашистка”. Всъщност, коректния термин сякаш би бил „националсоциалистическа”. И така, „всеки, който не е българин е „гостенин””, твърди лидерът на БНС. Тогава да попитаме: прабългарите, например, „гости” ли са били на славяните? А какво да кажем за откритието, публикувано в сп. “Nature Ecology&Evolution”, според което уникалният паметник Стоунхендж е бил построен от… „мигранти”. Те дошли на Британските острови преди около 6 хиляди години от част от Беломорския регион, която днес се намира в Турция. Тези „пришълци” изместили „местното население”. „Мигрантите” били само поточе от огромната човешка вълнà, идваща от Анадола, която „донесла” в Европа… земеделието. Ясно е, че термини като „крепост Европа”, „господари”, „слуги” и човеконенавистната идеология, която коварно наднича зад тях, не издържат на елементарната логическа и историко-фактологична проверка. И, за да не бъда разбран погрешно, разбира се, че Европа не бива да отваря своите порти за терористи и каквито и да било престъпници. Но миграцията не е еднозначно явление. Тя може да има и позитивни аспекти. И, ако ми позволите едно кратко лирично отклонение, в крайна сметка, всички на този свят сме мигранти, всички сме направени от звезден прах… Добре е, че българското Министерство на външните работи (МВнР) осъди новосъздадения съюз „Крепост Европа”. Но този патос звучи леко фалшиво. Предизборно. Защото става дума за същия този кабинет „Борисов” 3, който роди скандалите с нацистките снимки. Кабинет, чийто вече бивш вицепремиер и майстор-провокатор Валери Симеонов беше сложен начело на Националния съвет за сътрудничество по етническите и интеграционните въпроси. Кабинет с все още действащ друг вицепремиер, Красимир Каракачанов, който положи огромни усилия да възстанови рейтинга си, поставяйки на масата „циганския въпрос”. И предложи концепция на интеграция на „циганите”, съдържаща спорни мерки като ограничаване на раждаемостта. „За капак”, активисти на ВМРО и БНС участват рамо до рамо в организирането на ежегодния „Луковмарш”. Заради всички тези доста съмнителни прояви на управляващите сме длъжни да попитаме: А дали пък МВнР не заклейми БНС и „Крепост Европа” само от опортюнизъм, „защото така трябва“? Дали това не беше порция великденско лицемерие?", "date": "2019.04.24", "title": "В София, на рождения ден на Хитлер..."}
{"url": "https://www.faktor.bg/bg/articles/shtabat-na-zelenski-prizova-za-zasilvane-na-sanktsiite-sreshtu-rusiya", "text": "Екипът на победителя на президентските избори в Украйна обяви, че е необходимо да се наложат нови санкции на Русия, след като руският лидер Владимир Путин се подписа под указ за опростено получаване на руски паспорти от жителите на самопровъзгласилите се ДНР и ЛНР. Решението на Москва има признаци на \"окупация\", поясняват от щаба на Владимир Зеленски. Екипът на комика допълва, че разчитат на подкрепата на международната общност по въпроса за защита интересите на Киев. Те призоваха за засилване на дипломатическия натиск и санкциите срещу Русия. По-рано днес Путин се подписа под указ за предоставяне на руски паспорти на жителите на Донбас. Киев определи действията на Москва като агресия. Руският лидер пък коментира, че това решение се явява въпрос от хуманитарен характер.", "date": "2019.04.24", "title": "Щабът на Зеленски призова за засилване на санкциите срещу Русия"}
{"url": "https://www.faktor.bg/bg/articles/prokuraturata-ne-sme-iskali-spisatsi-s-klienti-na-arteks", "text": "Прокуратурата не е искала списъци с клиентите на \"Артекс\", които са купували недвижими имоти от компанията. Това съобщават от пресцентъра на държавното обвинение. Повод за съобщението беше публикация в 24 часа, откъдето съобщават, че са получили списък с 413 физически и юридически лица, които са сключвали сделки с \"Артекс\" от 2016 г. насам. Подателят е бил анонимен и насочва вниманието към митничари, данъчни и други държавни служители. От \"Артекс\" са потвърдили пред \"24 часа\" автентичността на списъка. Затова от прокуратурата уточняват, че в хода на започналите проверки, прокурори не са изисквали, нито са възлагали на други органи изискването на каквито и да е данни за всички клиенти, закупили обекти от „Артекс\".", "date": "2019.04.24", "title": "Прокуратурата: Не сме искали списъци с клиенти на \"Артекс\""}
{"url": "https://www.faktor.bg/bg/articles/novini/svyat/tramp-zaplashi-demokratite-sas-sad-ako-reshat-da-mu-organizirat-impiychmant", "text": "Президентът Тръмп заяви, че \"ще сезира Върховния съд\" на САЩ, ако демократите направят опит да започнат процедура за импийчмънт срещу него, предаде Асошиейтед прес. \"НЕ СЪМ НАПРАВИЛ НИЩО НЕРЕДНО\", написа Тръмп в Туитър. Той заяви, че липсват не само \"Тежки Престъпления и Закононарушения\", едно от основанията за импийчмънт съгласно Конституцията на САЩ, а и \"няма никакви мои Престъпления\". Тръмп заяви, че демократите са извършили престъпления и че \"гледат към Конгреса като към последна надежда!\", защото \"Ние изчакахме доклада на Мълър и ПОБЕДИХМЕ.\" В публикувания миналата седмица доклад на специалния прокурор Робърт Мълър за руска намеса в изборите в САЩ от 2016 г. се казва, че Тръмп се е опитал да поеме контрола над това разследване, отбелязва АП. Тази седмица председателят на комисията по юридически въпроси на Камарата на представителите Джеролд Надлър заяви, че в доклада на Мълър има \"съществени доказателства, че президентът Тръмп е възпрепятствал правосъдието и е извършил и други нарушения\". През 1993 г. Върховният съд постанови, че авторите на Конституцията не са предвидили съдилищата да имат правомощия да се произнасят по процедури за импийчмънт и че процедурите за импийчмънт и отстраняване от длъжност са задължение единствено на Конгреса, отбелязва АП.", "date": "2019.04.24", "title": "Тръмп заплаши демократите със съд, ако решат да му организират \"импийчмънт\""}
{"url": "https://www.faktor.bg/bg/articles/novini/balgariya/toma-bikov-doyde-li-na-vlast-bsp-shte-upravlyava-kato-pri-zhan-videnovata-zima", "text": "„Като най-голямата партия в управлението през последните години, е логично да сме най-уязвими със скандалите. Ние ще действаме безкомпромисно, както виждате, се подават оставки. Надяваме се институциите да си свършат работата“. Това заяви пред БНТ депутатът от ГЕРБ Тома Биков.  „Политиците имат по-малко права от обикновените граждани, когато говорим за демократично общество. Не можем да обещаем, че във властта ще има само светци. Отчитаме, че сме понесли удар, но се опитваме да възстановим доверието между нас, както и между хората и в институциите. Вероятно политиката ще става все по-голямо бреме, което крие рискове. Имаме шансове да спечелим битката с корупцията. Не получаваме много помощ от нашите опоненти в левицата. Цялата кампания не е да се дискредитира ГЕРБ, а да се събарят институции. През последните дни чуване как Елена Йончева веднъж вярва, след това не вярва на прокуратурата“, каза още Биков.  „Винаги съм бил привърженик на по-умереното говорене. В ГЕРБ сме готови да сме безкомпромисни към всеки, не зависимо на какво ниво е. Нека от БСП поне един човек техен да подаде оставка. Аз съм доволен, че прокуратурата ще провери къщите за гости. Искам да попитам г-жа Йончева, дали нейните три вили са посещаване от туристи. Не приемам хора, които са станали милионери, да ми говорят за борба с корупцията“, допълни депутатът.  „Когато правихме еврокампанията си, се стремяхме да предложим на избирателите хора, които да защитават интересите на българите в ЕС. Колегите от БСП поставиха лоша оценка на досегашните си евродепутати, което говори за провал. Целта на Корнелия Нинова не е да направи нещо в ЕП, а да падне правителството. В БСП има хора с ценностни различия. Едните в листата на левицата са „за“, а другите „против“ Истанбулската конвенция. БСП иска да управлява с един пленум от 160 души, които нямат представа кой какво иска и накрая да стигнем до Жан-Виденовата зима. Мнозинството няма да позволи страната на бъде вкарана в тежка ситуация. Надявам се и избирателите да ни простят, след което да управляваме страната стабилно и ефективно“, допълни Тома Биков.", "date": "2019.04.24", "title": "Тома Биков: Дойде ли на власт БСП, ще управлява като при Жан-Виденовата зима"}
{"url": "https://www.faktor.bg/bg/articles/koshlukov-pada-ot-ekran-prodalzhaval-politikata-na-kamenarov-v-bnt", "text": "Емил Кошлуков се отказа от ролята си на водещ в публицистичното предаване на БНТ \"Още от деня\". Той обяви в ефир, че не било редно по време на предизборна кампания да е едновременно и.д. директор на медията и едновременно да се занимава с публицистика. Бившият царски депутат засипа с комплименти Константин Каменаров, който бил много мил и хубав директор. От утре всяка вечер \"Още от деня\" поне до 1-2 месеца ще води Поли Златарева, с която Кошлуков се сменяше през седмица.  Той допълни, че няма да променя политиката, която е следвал Константин Каменаров. Припомняме ви, че бившият шеф на държавната телевизия трябваше да напусне поста си, след като беше хванат да шофира след употреба на алкохол. Кошлуков каза още, че няма да прави кадрови промени и се надява да продължава често да се вижда с Каменаров.", "date": "2019.04.24", "title": "Кошлуков се сбогува със зрителите, продължава политиката на Каменаров в БНТ"}
{"url": "https://www.faktor.bg/bg/articles/obshtestvo/zakon-i-red/hrabra-prodavachka-izgoni-obirdzhiya-s-pistolet", "text": "Сигнал за опит за грабеж е бил подаден в Хасково вчера, съобщават от полицията. Около 12,15 часа на спешния телефон е получено съобщение от продавачка в търговски обект, предаде БТА. Тя съобщила, че непознато за нея лице с маска на главата, през страничната входна врата я заплашило с пистолет и извикало \"обир\", информират от ОД на МВР в Хасково. Жената запазила самообладание, избутала с ръце нападателя и затворила вратата. Тогава мъжът избягал в неизвестна посока. Жената е дала описание на мъжа пред криминалистите, които продължават работата по разкриването на случая, допълват от полицията.", "date": "2019.04.24", "title": "Храбра продавачка изгони обирджия с пистолет"}
{"url": "https://www.faktor.bg/bg/articles/ikonomika/biznes/sled-toshiba-i-dzheneral-elektrik-sas-samneniya-kam-nek-za-manipuliran-targ", "text": "След като корпорация Тошиба с официално писмо предупреди преди две седмици министъра на енергетиката Теменужка Петкова за злоупотреба и незаконно използване на нейни търговски тайни, втора фирма в лицето на Дженерал Електрик подозира НЕК в манипулирането на тържната процедура в полза на немската компания Voith, като част от консорциум с швейцарската ABB. Източник в Министерство на енергетиката, запознат с търга за  „Рехабилитация на турбинно оборудване на ПАВЕЦ „Чаира” разказа пред Faktor.bg, че американското посолство е провело разговор с Европейската банка за възстановяване и развитие(ЕБВР), който е бил далеч от дипломатичния. Според източника процедурата е била манипулирана на два етапа. Първият - да се сдобият  с търговски тайни от Тошиба, че тяхна техническа документация и техническите решения на НЕК за рехабилитацията на ПАВЕЦ “Чаира” са правилни, защото основното оборудване не е ремонтирано от 25 години, а като втори етап да се отстрани Дженерал Електрик, за да бъде избран конкретен участник, който основно се интересува от технологиите на Тошиба. В целия процес се усещало влиянието на Валентин Шайдер, етнически руснак от Латвия, който от 10 години ръководи всички проекти по Фонд “Козлодуй”. Според експерти в енергетиката, буди подозрение, че за този период, в който са сключени договори за 380 милиона евро, голямата част от парите са отишли в компании, които поддържат проруски енергийни проекти. Такъв е случаят със строителството на новото хранилище за средно радиоактивни отпадъци в гр. Козлодуй, където е класирана фирма Евробилд, свързана Людмил Стойков - собственик на Стомана Перник и Тежко Машиностроене в Радомир. Стойков е близък до  Георги Първанов и сочен като спонсор на кампанията му. Името му нашумя със случая САПАРД, но беше оправдан след съдебен процес с Марио Николов. Преди две години пък Румен Петков, настоящият лидер на АБВ атакува публично Тошиба и принуди Теменужка Петкова дава обяснения за подписани двустранни споразумения. Припомняме, че Тошиба е построила ПАВЕЦ “Чаира” и е доставчик на основната технология. Очаква се компанията да заведе дела по Закона за търговската тайна, също така да започне разследване на службите в Лондон на действия на служители на ЕБВР за престъпна конспирация.", "date": "2019.04.24", "title": "След  Тошиба и Дженерал Електрик със съмнения към НЕК за манипулиран търг"}
{"url": "https://www.faktor.bg/bg/articles/botev-pd-otstrani-tsska-s-9-dushi-igrae-na-final-za-kupata-na-balgariya-sreshtu-loko-pd-v-sofiya", "text": "Отборът на Ботев Пловдив успя да отстрани ЦСКА във втория мач на полуфинала за Купата на България. \"Канарчетата\" изиграха мача с 9 души след 2 червени картона и завършиха 3:3 на стадион \"Българска армия\".  В първия мач пловдивчани успяха да бият \"армейците\" с 3:2. На финала на националния стадион \"Васил Левски\" те ще срещнат съгражданите си от Локомотив, които завършиха 0:0 със Септември, но успяха да победят в първия мач с 4:0 и по този начин \"смърфовете\" се класираха. След победата на Ботев над ЦСКА най-очакван е коментарът на треньора Любослав Пенев, който през последните седмици не спира да обвинява след всяка загуба на тима си реферите. Този път обаче от Ботев Пловдив имат пълното основание да се сърдят на главния съдия, който без малко да изгони целия им отбор.", "date": "2019.04.24", "title": "Кошмар на \"Армията\": Ботев (Пд) отстрани ЦСКА с 9 души за финала за Купата на България"}
{"url": "https://www.faktor.bg/bg/articles/astrolozhkata-na-dayana-keyt-i-megan-nikoga-nyama-da-sa-priyatelki", "text": "Великобритания е в очакване на първата рожба на принц Хари и Меган, а събитието трябва да се случи всеки момент. Общественият интерес към херцогинята на Съсекс е огромен, а феновете на кралското семейство смятат, че раждането на бебето ще сближи принцовете Уилям и Хари, както и техните съпруги Кейт и Меган. В свое скорошно интервю личната астороложка на принцеса Даяна Деби Франк попари тези надежди. Според Франк двете херцогини никога няма да са приятелки. Даби Франк среща лейди Даяна в края на 80-те години, когато принцесата преживява първата вълна на криза в отношенията си с принц Чарлз. Според астролога, ако графиня Спенсър е била живо в наши дни, то тя със сигурност е щяла да поддържа приятелски отношения и с Кейт, и с Меган. Що се отнася до херцогиня Катрин, то астроложката е на мнение, че лейди Ди би я посъветвала да релаксира по-често и да се отпусне. Така тя ще има повече време за принц Уилям, а и за самата себе си. Астрологически Кейт, която е зодия Козирог, е много дисциплинирана, а трябва да се отпуска по често, за да направи брака си по-щастлив. Що се отнася до херцогинята Съсекс, въпреки желанието си да бъде център на вниманието, въпреки американските си маниери и калифорнийска простата, наистина може да направи принц Хари щастлив. Астроложката Деби няма съмнения, че принцеса Даяна би намерила с нея много общи неща, защото характерите им си приличат. Омъжената Маркъл е погълната от семейството, но като цяло е заета с изграждането на собствения си образ. Астроложката смята, че принц Хари е горд, че съпругата му се занимава със социални дейности като майка му и той ще направи всичко, за да е щастлива Меган. Астрологът Деби Франк смята, че двете херцогини Кейт и Меган са твърде различни. Студената и независима Кейт никога не може да приеме откритостта и откровеността на Меган. На свой ред, съпругата на принц Хари не е готова да живее по правилата на скучната Кейт, а от друга страна бъдещата кралица на Великобритания няма да толерира самореализацията и своеволията на Меган.  Деби твърди, че приятелството между двете херцогини е невъзможно, което в крайна сметка отблъсква братята един от друг.", "date": "2019.04.24", "title": "Астроложката на Даяна: Кейт и Меган никога няма да са приятелки"}
{"url": "https://www.faktor.bg/bg/articles/nay-golyamata-biblioteka-v-sveta-poiska-kniga-sas-statii-i-spomeni-na-hristo-g-danov", "text": "„Светлина, светлина ни е потребна!“ Думите са на бележития български книгоиздател, книжар и просветител Христо Г. Данов. Това са думи, които са част и от заглавието на книгата с негови статии и спомени, а изданието вече е притежание на Конгресната библиотека във Вашингтон, както и на университетската библиотека в Сиатъл. Появата на това издание става благодарение на пловдивския общественик и бизнесмен Любозар Фратев, който се е посветил на каузата всяка година да издава по една книга, като в поредицата от вече 13 преобладават тези, които са свързани с историята на Пловдив. „Най-голямата библиотека в света - това е библиотеката на Конгреса на САЩ със 160 млн. единици, от които 30 млн. книги и втората книга отиде за университетската библиотека в Сиатъл“, каза пред БНР Фратев. „Избрали сме най-ценното от Христо Г. Данов – публициста. Той е известен повече като книгоиздател и книжар, който щедро дава, отваря книжарници в Македония, в Южна Тракия, Одрин, Русе и не търси парите“, каза още той и допълни: „Избрахме най-интересните статии, както и спомените, които има като учител“. Написаното показва много ясно просветителската кауза на Данов, последователността в преследването й, а яркият и жив език на автора според Фратев е актуален и днес. Можем ли, четейки статията „Какво правят хората, а какво правим ние“ да предположим, че е писана преди 150 години, а не сега: „Ние захласнати в своите частни интереси и омаяни от междуособните ни кавги и крамоли, оставяме не часове, а цели години да изветряват, без да поработим нещо за нашия напредък. У нас всичко добро пропада във вражди, наместо да се върши работа. Ние нищо не знаем, нищо не можем и нищо нямаме. Заради това днес целият образован свят смята нашия български народ за най-последен в Европа. А това за жалост наша наистина е така“, каза Любозар Фратев. Той подчертава, че макар през целия си живот Христо Г. Данов да е отдаден на печатането и разпространението на учебници, помагала, карти и книги, не престава да пише, използвайки трибуната на издавания от него 1-ви български всекидневник “Марица“. Надявам се книгата да провокира по-голям интерес у читателите, надявам се сред тях да има и повече млади хора, каза още Любозар Фратев. И припомня как е започнал през 2007 година своята издателска кауза. „Това са книги, които са престоявали във фондовете или част от тях даже не могат и да се намерят в специалните фондове. Забравени е меко казано, те са били забранени, част от тях, защото политиците в различни времена, различни генерации, не им е харесвало, това което има в тях“.", "date": "2019.04.24", "title": "Най-забележителната библиотека в света поиска книга със статии и спомени на Христо Г. Данов"}
{"url": "https://www.faktor.bg/bg/articles/ikonomika/martin-vladimirov-gorivata-shte-poskapvat-i-prez-sledvashtite-mesetsi", "text": "Цената на суровия петрол е скочила с 50% от началото на годината досега и продължава да расте. Горивата ще поскъпват и през следващите месеци с около 10 стотинки. Това прогнозира енергийният експерт Мартин Владимиров пред БНТ: \"Предполагам, че в рамките на 10 стотинки можем да видим поскъпване на бензина, но, разбира се, това никога не е сигурно, тъй като пазарът е твърде динамичен. Хората винаги смятат, че плащат твърде много. Да, цените на горивата в България по принцип са малко по-високи спрямо това, което е като покупателна способност на българина, но нека не сравняваме цените на едро и на дребно в Европа, плащаме най ниските цени на дребно в ЕС\".", "date": "2019.04.24", "title": "Мартин Владимиров: Горивата ще поскъпват и през следващите месеци"}
{"url": "https://www.faktor.bg/bg/articles/komisiyata-za-finansov-nadzor-zapochna-proverki-na-evrohold-balgariya-ad", "text": "Предвид високия обществен интерес към сделката за придобиването на активите на ЧЕЗ Груп в България, Комисията за финансов надзор се самосезира и започва проверки в „Еврохолд България“ АД и в основни дружества от финансовия холдинг. Това съобщиха от пресцентъра на КФН. Основната цел на Комисията е да провери финансовото състояние и капацитет на холдинга с оглед бъдещите придобивания, включително на „ЧЕЗ Разпределение България“ АД и „ЧЕЗ Електро България“ АД. По закон електроразпределителните дружества са част от националната европейска критична инфраструктура с пряко отношение към въпросите на националната сигурност. С предприетите от Комисията действия по проверка на получилия ексклузивност за придобиването на активите на ЧЕЗ Груп в България – „Еврохолд България“ АД, КФН спазва своето обещание за стриктен надзор по отношение на поднадзорните лица и публични дружества, както и прозрачна и навременна комуникация с обществеността. За назначените проверки са информирани прокуратурата и ДАНС, като същите ще бъдат уведомени, както за резултатите от проверките, така и своевременно, ако се констатират факти и обстоятелства навеждащи на заключения за извършени нарушения.", "date": "2019.04.24", "title": "Комисията за финансов надзор се самосезира за „Еврохолд\""}
{"url": "https://www.faktor.bg/bg/articles/ikonomika/turizam/patnata-politsiya-v-gartsiya-zasilva-kontrola-na-trafika-zaradi-praznitsite", "text": "Денонощно дежурят вече екипите на Пътна полиция за регулиране на трафика в Гърция. От днес е засилено движението по цялата пътна мрежа на страната, като се очаква утре и в петък трафикът да бъде силно натоварен. Увеличен е броят на служителите на Гранична полиция, за да се осигури бързо преминаване през всички гранични пунктове. Проверяват се автомобилите, които минават границата и в двете посоки, за незаконно пренасяне на стоки. От утре влиза забрана за движение на тежкотоварни автомобили по централни пътни артерии. Най-стриктно се следи за превишена скорост, непоставени предпазни колани и много строго за пушене в кола с деца, за което глобата е 1500 евро.  Много често се проверява за незаконен трансфер на нелегални имигранти. Пътна полиция съветва да не се вземат непознати пътници в колата. Гранична полиция използва и кучета срещу трафик на дрога. Цената на безоловния бензин днес е средно 1,64 евро, като на островите достигна 2 евро за литър.", "date": "2019.04.24", "title": "Пътната полиция в Гърция засилва контрола на трафика заради празниците"}
{"url": "https://www.faktor.bg/bg/articles/dva-navesa-ot-terasata-na-plamen-georgievtryabva-da-badat-premahnati", "text": "Два навеса трябва да бъдат премахнати от терасата на председателя на КПКОНПИ Пламен Георгиев. Това установи проверка на служители на районната администрация в столичния квартал \"Слатина\". Кметът на района Наталия Стоянова допълни пред БНР: \"При проверката на терасата служителите - по член 223 от Закона за устройство на територията, при район \"Слатина\" установиха, че има изградени два навеса, които са над разрешената кота \"било\" на самата сграда и съответно тези навеси трябва да бъдат премахнати. Съставен е констативен акт и ще бъде издадена заповед за тяхното премахване. Навесите са правени далеч последният собственик на имота да го придобие\".", "date": "2019.04.24", "title": "Два навеса от терасата на Пламен Георгиев трябва да бъдат премахнати"}
{"url": "https://www.faktor.bg/bg/articles/us-samoletonosachi-v-sredizemno-more-preduprezhdenie-kam-rusiya", "text": "Американските самолетоносачи в Средиземно море са сигнал за Русия. Това заяви американският посланик в Русия Джон Хънтсман, цитиран от Fox News. В момента в региона има две бойни групи американски кораби. Според Хънтсмън всеки един от тях представлява 100 000 тона международна дипломация. „Дипломатическият диалог и мощните отбранителни системи на тези кораби показват на Русия, че ако действително иска да подобри отношенията си със САЩ, трябва да спре с дестабилизирането на региона. Това е ясен сигнал за тях“, заяви Хънтсман. В американските бойни групи влизат 10 кораба, предвождани от два самолетоносача. Те извършват съвместни акции в региона от 23-ти април. За последно САЩ предприеха подобни действия в Средиземно море преди 3 години. Русия вече заяви, че по нейните граници има засилена активност на западните сили. Русия", "date": "2019.04.24", "title": "US-самолетоносачи в Средиземно море - предупреждение към Русия"}
{"url": "https://www.faktor.bg/bg/articles/politsiyata-v-istanbul-blokira-demonstratsiya-za-armenskiya-genotsid", "text": "Турската полиция блокира действията на демонстранти, които се опитват да проведат инициатива в Истанбул по повод кланетата от 1915 г. и принудителното депортиране на арменци. Около 100 демонстранти, включително някои френски и европейски депутати, се опитаха да проведат церемония в Истанбул, за да отбележат убийствата, но срещнаха съпротива от полицията, предаде репортер на АФП. \"Вече 9 години се провеждат тези възпоменания за арменския геноцид и за първи път държавата ни пречи\", споделя Бенджамин Абтан, един от активистите на митинга в Истанбул. Войските на Османската империя - предшестваща днешна Турция - са отговорни за масовите убийства на арменци, но Турция повече от 100 години отрича, че това е геноцид. Арменците отбелязват кланетата на 24 април - денят през 1915 г., когато хиляди арменски интелектуалци, заподозрени в прикриване на националистически настроения и враждебност към османското владичество, са подложени на репресии. Френският премиер Едуар Филип ще ръководи възпоменанията в Париж, по време на които ще изнесе реч и ще постави цветя на Паметника на арменския геноцид, издигнат на северния бряг на река Сена през април 2003 г. Турският президент Реджеп Тайип Ердоган призова за реакция от френския лидер Еманюел Макрон - \"политически новак\" за френското честване – като посочи злоупотребите на френските войски по време на колониалната епоха. \"Ако погледнем към онези, които се опитват да дадат уроци по правата на човека или демокрацията на Турция по арменския въпрос и борбата срещу тероризма, виждаме, че всички те имат кърваво минало\", заяви турският лидер.", "date": "2019.04.24", "title": "Полицията в Истанбул блокира демонстрация за арменския геноцид"}
{"url": "https://www.faktor.bg/bg/articles/ruskite-s-400-tragvat-kam-turtsiya-prez-yuli", "text": "Русия ще започне доставките на системи за противоракетна отбрана С-400 на Турция през юли, заяви пред Интерфакс ръководителят на руската държавна компания \"Рособоронекспорт\" Александър Михеев, съобщава Ройтерс. Всичко вече е обсъдено и договорено, посочи той. САЩ заплашват да наложат санкции на Турция, ако тя купи С-400 от Русия. Турция заявява, че покупката на С-400 не трябва да предизвика санкции от САЩ, тъй като Анкара не е противник на Вашингтон и остава ангажирана с НАТО.", "date": "2019.04.24", "title": "Руските С-400 тръгват към Турция през юли"}
{"url": "https://www.faktor.bg/bg/articles/arestuvaha-60-choveka-za-atentatite-v-shri-lanka", "text": "Арестуваните във връзка със серията атентати в Шри Ланка са вече 60 души. Броят на жертвите достигна 359, а ранените са близо 500. Полицията потвърди, че в атаките в неделя са участвали 9 атентатори самоубийци. Осем от тях са били идентифицирани. Сред тях има и една жена. Президентът на страната поиска оставките на началника на полицията и министъра на отбраната заради липсата на реакция на предупрежденията за атентатите. \"Ислямска държава” публикува снимка с атентаторите от Шри Ланка Всички атентатори са местни и добре образовани, като един дори е учил в Обединеното кралство, съобщиха властите. След като \"Ислямска държава\" пое отговорност, пропагандната ѝ агенция Амак разпространи видео, в което се вижда как осем мъже се заклеват във вярност на лидера Абу Бакр ал-Багдади. Само един от мъжете не е с маска лицето. Това е Мохамед Захран, който според властите на Шри Ланка е мозъкът на атентатите от Великден. Захран е бил известен на разузнаването и местните мюсюлмански лидери с радикалните си възгледи.", "date": "2019.04.24", "title": "Арестуваха 60 човека за кървавите атентати в Шри Ланка"}
{"url": "https://www.faktor.bg/bg/articles/zelenski-gotov-da-razgovarya-s-putin-no-samo-s-posrednichestvoto-na-zapada", "text": "Украинският президент Володимир Зеленски трябва да проведе разговор с руския президент Владимир Путин единствено с посредничеството на западните страни. Това заяви неговият съветник по въпросите за сигурността и отбраната Иван Апаршин, цитиран от ТАСС. „Не бих препоръчал на украинския президент да се срещне лице в лице с Путин“, заяви Апаршин пред ZIK TV. По думите му в бъдещите разговори трябва да участват и представители на САЩ и Великобритания, защото Украйна сама с Русия няма да може да реши съществуващите проблеми. Съветникът на украинския президент заяви също, че Володимир Зеленски не трябва да сяда на една маса с представители на самопровъзгласилите се Луганска народна република и Донецка народна република. Според Апаршин новият украински държавен глава е твърдо решен да реши кризата в Донбас, но само при условия, които ще са от полза за Украйна. Володимир Зеленски, нямащ политически опит, спечели убедително президентските избори в Украйна, побеждавайки на балотажа досегашния президент Петро Порошенко. Зеленски събра близо 73% от вота на гласувалите украински граждани.", "date": "2019.04.24", "title": "Зеленски готов да разговаря с Путин, но само с посредничеството на Запада"}
{"url": "https://www.faktor.bg/bg/articles/shotlandiya-nastoyava-za-vtori-referendum-za-brekzit-predi-may-2019", "text": "Първият министър на Шотландия Никола Стърджън обяви пред парламента, че иска страната да проведе втори референдум за независимост преди май 2021 г., пише \"Гардиън\". Тя отбеляза, че шотландците трябва да получат нова възможност да решат дали искат Шотландия да се превърне в независима държава. По думите й Шотландската национална партия е избрана с мандат за още един референдум. И има мнозинство за това в шотландския парламент, подчерта Стърджън, но добави, че не е в интерес на държавата да се бърза към втори референдум. Според нея също е важно да се \"научат уроците от Брекзит\". Вторият референдум за независимост трябва да се проведе \"в живота на този парламент\", обяви тя. Това означава преди май 2021 г., когато са парламентарните избори. По думите на първия министър шотландското правителство ще внесе съответното законодателство за провеждането на втори референдум, което трябва да бъде прокарано преди края на тази година. Шотландското правителство не се нуждае от одобрението на британското правителство за това законодателство. Необходимо е одобрението на Великобритания за референдума, за да се проведе без съмнение относно легитимността му, поясни Стърджън. Тя смята, че в момента британското правителство няма да позволи втори референдум, но настоящият британски кабинет няма да управлява дълго. Никола Стърджън вярва, че независимостта на страната ще позволи на Шотландия да заеме мястото си в Европа. Първият министър съобщи, че ще създаде събрание на гражданите, което ще обсъди какво трябва да бъде бъдещето на Шотландия. Мисля, че Шотландия трябва да бъде независима, обяви Никола Стърджън и добави, че други хора не са съгласни с това, но ще работят за единство.", "date": "2019.04.24", "title": "Шотландия настоява за втори референдум за независимост преди май 2019"}
{"url": "https://www.faktor.bg/bg/articles/novini/balgariya/elena-yoncheva-dans-da-kazhe-ima-li-ofshorni-smetki-na-moe-ime", "text": "„Моят свекър е управител на къщата за гости още през 2009 г., когато не съм могла да упражнявам влияние, защото тогава управлява правителството на ГЕРБ. Той ме увери, че няма нищо нередно“. Това заяви пред БТВ Елена Йончева по повод къщата за гости, която притежава семейството на мъжа ѝ. Тя допълни, че искала да говори за други теми, а не да я занимават с имоти, които не били нейни. Йончева коментира, че евросредствата, с които е построена и къщата на гости на свекър ѝ, трябвало да се проверяват по-рано от институциите, а не кампанийно.  „ДАНС може да провери дали имам офшорна сметка и кой е истинският собственик, както и дали други хора имат подобни сметки. ГЕРБ вади срещу мен бухалки, но аз няма да се уморя и да се предам“, каза още Йончева и обясни, че искала да стане евродепутат, за да попречи в България да има диктатура. Тя отново обясни за записа по случая „Ало, Банов съм“, че свидетелят ѝ от Министерството на културата се страхувал да свидетелства, въпреки, че тя се опитвала да го убеди. Телефонът с аудио записа, за който Йончева твърди, че е оригинален и е доказателство срещу Боил Банов, бил запечатан в плик пред нотариус, където се е описало съдържанието.", "date": "2019.04.24", "title": "Елена Йончева: ДАНС да каже има ли офшорни сметки на мое име"}
{"url": "https://www.faktor.bg/bg/articles/evropeyskite-zhurnalisti-u-nas-s-deklaratsiya", "text": "Асоциацията на европейските журналисти – България протестира остро срещу решението на Съвета за електронни медии да назначи Емил Кошлуков за временно изпълняващ длъжността генерален директор на Българската национална телевизия. В цял свят се гледа с подозрение на прескачането от политиката в журналистиката и е абсолютно несъвместимо със статута на БНТ като обществена телевизия да бъде управлявана, макар и временно, от човек с биографията на г-н Кошлуков. Още по-притеснително е, че Кошлуков дойде в БНТ след деклариран стаж в телевизия “Алфа” на партия “Атака”, чийто лидер има три присъди за хулигански прояви. А идеологията на партията би могла да се определи като екстремистка и антиевропейска. Tози избор оставя съмнение, че позицията на генералния директор на обществената медия е зависима от интересите на управляващата коалиция, от която тази партия е част. И това се случва в период преди избори, което е сериозна опасност за безпристрастността на медията. Самият престой на г-н Кошлуков в националната телевизия вече е белязан от непрофесионални журналистически практики, кулминиращи с неприличен жест в ефир. Днешното решение на СЕМ може да бъде сравнено с подобен неприличен жест към свободата на словото и към цялото българско общество. АЕЖ настоява СЕМ бързо да преразгледа това свое решение, преди то да доведе до още по-голяма имиджова щета за телевизията след осъждането на досегашния генерален директор, избран от Съвета за електронни медии. Позицията на Асоциацията на европейските журналисти-България препечатваме от сайта на сдружението, под заглавие е \"Назначаването на Емил Кошлуков начело на БНТ е удар срещу обществената телевизия\".", "date": "2019.04.24", "title": "Европейските журналисти у нас атакуват с декларация назначението на Кошлуков за и.д.шеф на БНТ"}
{"url": "https://www.faktor.bg/bg/articles/radan-kanev-sluzhbite-da-proveryat-stoi-li-vtb-zad-evrohold-v-sdelkata-s-chez", "text": "\"Демократична България\" не участва в тази компроматна България (скандалът \"Апартамент гейт\" - бел.ред.). Ние има какво да кажем за българската политика преди евроизборите. Защото при нас има повече млади хора, а тези които сме били в политиката, излязохме от властта малко по-бедни, отколкото сме влезли. Затова сме свободни да говорим за политика. Това коментира в студиото на Би Ти Ви Радан Кънев, водач на евролистата на \"Демократична България\". Политикът коментира и създадения орган КОМПИ, който трябва да бори корупцията по високите етажи на властта. КОМПИ е органът, чийто ръководител има тежки имотни проблеми. И тук въпросът е, че този човек е трябвало да бъде проверен, когато е избиран за шеф на КОМПИ. Важният въпрос е друг - че българските граждани чакат правосъдие от Европа, гледат с надежда на европейската прокуратура, като  се надяват тя да подхване всичко корумпирани в България. Но тази тема е много важна и за консолидацията на ЕС. Има обаче и други важни европейски политики - например, енергийният съюз и общата енергетиката. Защото от една страна корумпираните режими искат да си взимат комисионните. Не трябва да подценяваме и енергийната политика на големите в ЕС, например \"Северен поток -2\". Трябва да променим ганьовския стил за правене на политика. Тогава се надявам, че ще променим в интерес на българските превозвачи и пакета \"Макрон\", посочи Кънев. Според него целият закон за КОМПИ е едно упражнение по излишна бюрокрация.  Проблемите с корупцията са работа на НАП и прокуратурата. КОМПИ се превърна в една структура за тормоз на бизнеса. Настроенията сред малкия и среден бизнес  е умопомрачително - усещане за рекет и тотален тормози. Властовият рекет трябва да се промени. Моята задача е този гняв да не прелее гласове към социалистите, а да отидат към реалната дясна алтернатива, каквато е Демократична България, подчерта политикът. Радан Кънев изрази и своето мнение по въпроса с намерението българският дял от ЧЕЗ да бъде закупена от компанията \"Еврохолд\", за която има съмнение, че стоят пари на ВТБ. Това обаче трябва да бъде проверено, защото когато става дума за енергетика, това винаги е свързано с националната сигурност на една страна. ВТБ е ключов играч в три мегаскандала - КТБ, БТК и Булгартабак. В българския бизнес тази банка играе една сенчеста игра. Ако искаме тока в България да бъде под контрола на чужди, руски служби, а това е важен въпрос, то трябва да се направи проверка по отношение на сделката с ЧЕЗ. \"Еврохолд\" няма нищо общо с енергетиката, а енергетиката е свързана с националната сигурност, изтъкна Кънев. Още в началото на интервюто той заяви категорично, че е декларирал всичко, което семейството е придобило досега при обявяването му за водач на евролистата на \"Демократична България\" Няма нищо придобито от 2007 насетне. Имам половин апартамент, наследство заедно с брат ми, и един апартамент с жена ми, който изплащам. Всичко съм подписвал на реална цена, изплащам все още банков кредит. Няма да излезе нищо притеснително, ако започнат да ме проверяват, категоричен бе Радан Кънев.", "date": "2019.04.24", "title": "Радан Кънев: Службите да проверят стои ли руската ВТБ зад \"Еврохолд\" в сделката с ЧЕЗ"}
{"url": "https://www.faktor.bg/bg/articles/novini/balgariya/i-v-plovdiv-rusofilska-provokatsiya-s-patriotichni-urotsi-na-aleksandar-yordanov", "text": "Снощи в Пловдив по време на представянето на книгата на г-н Александър Йорданов „Патриотични уроци“, в която е разобличена руската агресивна политика срещу България, руската агентура у нас извърши пореден престъпен акт срещу свободата на словото и плурализма по начин, наподобяващ на мрачните времена след 1944 година. Извършена беше провокация срещу основополагащите ценности на демократична България. Едва ли някой мислещ човек в нашата страна все още се съмнява, че стратегията на Путин е да подчини и да обезсмисли демокрацията и вярата в европейските ценности не само в България, но и в цяла Европа. Връщаме се към най-мракобесните времена. Не, не мога да остана безучастен! С г-н Йорданов сме конкуренти на изборите за Европейски парламент - той е в листата на ГЕРБ, а аз съм независим кандидат. Но демокрацията и свободата са ценности, които винаги ще отстоявам и заради които не съм готов да правя компромиси, без оглед на политическата конюнктура. С цялата си воля и вътрешно убеждение ще се противопоставям на всеки опит България да бъде принудена отново да обслужва чужди имперски интереси.  Призовавам всички институции, отговорни за спазването на конституционния ред, да предприемат бързи и своевременни мерки и да установят кой е инициатор и кой е подбудител на тази поредна провокация.", "date": "2019.04.24", "title": "И в Пловдив русофилска провокация с \"Патриотични уроци\" на Александър Йорданов"}
{"url": "https://www.faktor.bg/bg/articles/rosen-zhelyazkov-do-10-godini-shte-ima-nov-terminal-i-pista", "text": "До 10 години в София ще има нов терминал и писта. Това каза регионалният министьр Росен Желязков по време на изслушването в Парламентарната комисия по транспорт.  Той поясни, че офертите на петимата кандидати ще бъдат отворени на 9 май. В срок, не по-малък от един месец, ще стане ясно кой ще поеме летището за следващите 35 години. Министър Желязков подчерта, че Летище София е достигнало своя проектен капацитет и за да може да приема повече самолети и пътници, трябва да има повече ръкави и места за паркиране на самолети, пише БГНЕС.  Избраният концесионер ще трябва да плати на държавата 550 млн. без ДДС, за да влезе в сила договора му. „Предмет на оценка, който е основният елемент в класирането, ще бъдат годишните концесионни възнаграждения, които не могат да бъдат по-малко от 15 млн. без ДДС на година, или 10% от всички приходи на летището. Друг важен фактор са инвестициите. Те не могат да бъдат по-малко от 600 млн. лв.\", обяви Желязков.", "date": "2019.04.24", "title": "Росен Желязков: До 10 години ще има нов терминал и писта на Летище София"}
{"url": "https://www.faktor.bg/bg/articles/parlamentat-prehvarli-na-bnb-fonda-za-prestrukturirane-na-bankite", "text": "Парламентът прехвърли Фонда за преструктуриране на банки към Българската народна банка с окончателните промени в Закона за възстановяване и преструктуриране на кредитни институции и инвестиционни посредници. Това е мярка като част от плана за присъединяване на страната ни към ERM II и Банковия съюз. Фондът за преструктуриране на банки ще се прехвърли към Централната банка и в него ще се обособят два подфонда, гласуваха депутатите. С единия подфонд ще се финансира прилагането на инструментите и правомощията за преструктуриране по закона. В другия - ще се събират вноски в съответствие с европейския регламент и прехвърлянето им към Единния фонд за преструктурирането. С приетите поправки депутатите решиха функциите по учредяването на Мостова банка и дружество за управление на активи да се прехвърлят от Фонда за гарантиране на влоговете в банките към органа за преструктуриране - БНБ. При изпълнение на задачите и упражняване на правомощията си националните органи за преструктуриране ще прилагат европейския регламент до датата на установяване на тясно сътрудничество с Европейската централна банка. Така ще се регламентира ролята на Единния съвет по преструктуриране и националния орган за преструктуриране в национална рамка преди присъединяването на България към Единния механизъм за преструктуриране, чрез който се спасяват банки. Споразумението за установяване на тясно сътрудничество с Европейската централна банка се очаква най-рано през лятото на тази година. По регламент Единният фонд за преструктуриране е свързан с втория стълб на Банковия съюз.", "date": "2019.04.24", "title": "Парламентът прехвърли на БНБ Фонда за преструктуриране на банките"}
{"url": "https://www.faktor.bg/bg/articles/tsik-podmeni-chlen-na-rik-silistra", "text": "Със свое решение Централната избирателна комисия промени днес състава на РИК в Двадесети район – Силистренски. В Централната избирателна комисия е постъпило предложение с вх. № ЕП-11-19 от 23.04.2019 г. от Катя Христова Петрова – упълномощен представител на КП „БЪЛГАРИЯ БЕЗ ЦЕНЗУРА“, за промяна в състава на РИК в Двадесети район – Силистренски. Предлага се поради настъпили здравословни причини на мястото на Теодор Георгиев Георгиев – член на РИК, да бъде назначена Радка Маринова Ангелова. Според приложението по случая документи, ЦИК освобождава Теодор Георгиев Георгиев и назначава Радка Маринова Ангелова. Решението подлежи на обжалване пред Върховния административен съд чрез Централната избирателна комисия в тридневен срок от обявяването му.", "date": "2019.04.24", "title": "ЦИК подмени член на РИК-Силистра"}
{"url": "https://www.faktor.bg/bg/articles/direktorat-na-politsiyata-v-blagoevgrad-od-na-mvr-sashto-e-strana-po-deloto-chorata", "text": "ОДМВР-Благоевград също е осъдена  по делото „Чората”. Това съобщи по време на пресконференция директорът на дирекцията старши комисар Николай Хаджиев, цитиран от „Фокус”. Той допълни, че в момента юристите на институцията се запознават със случая. По думите му ситуацията с петимата осъдени полицаи 14 години по-късно е изключително неприятна, а решението на ВАС изненадало абсолютно всички. „Това са български полицаи. Не е редно да коментирам решенията на съда. Надявам се да се стигне до някакви резултати, тъй като все пак говорим за обвинение за убийство и аз се надявам това да не е края“, коментира той. Според него няма как този случай да не се отразява на служителите на МВР, тъй като петимата осъдени все пак са техни колеги и е нормално да бъде проявена някаква солидарност. Към този момент полицейският директор не разполага с информация дали осъдените се намират в следствения арест в Благоевград или вече са приведени в затвора в Бобов дол.", "date": "2019.04.24", "title": "Директорът на полицията в Благоевград: ОД на МВР също е страна по делото \"Чората\""}
{"url": "https://www.faktor.bg/bg/articles/zadarzhaha-9-dushi-za-seksualna-eksploatatsiya-v-sofiya", "text": "Специализираната прокуратура привлече към наказателна отговорност девет лица за участие в група за сексуална експлоатация в София, съобщиха от държавното обвинение. Членовете на групата са задържани при операция на ГДБОП и Специализираната прокуратура в различни райони на столицата след 8-месечно наблюдение. Ръководителят е хванат на столична улица в луксозен джип „Мерцедес“. По време на операцията по неутрализиране на групата са иззети пари в различни валути (равняващи се на около 100 000 лева), телефони, симкарти, флашпамети, компютри, тефтер. Събраните до момента доказателства сочат, че групата е действала от март 2018 г.  Освен ръководителя, важна роля в престъпната структура имали двама от обвинените. Те организирали цялата дейност по предлагане и предоставяне на сексуални услуги – приемали поръчки, изпращали жени на адреси, организирали и транспортирането им. Определени участници набирали жени или ги склонявали към проституция. Двама били ангажирани с доставянето на проституиращите на адреси, като играели ролята и на тяхна охрана. На четирима от групата са повдигнати обвинения и за държане на наркотици, разследва се на кого и с каква цел са предлрагани.  На 20 април 2019 г. Специализираната прокуратура поиска съдът да задържи под стража участниците в групата. Специализираният наказателен съд прие, че е налице обосновано предположения те да са извършили престъпленията, за които са обвинени, но не видя опасност да се укрият или да извършат ново престъпление. На осем от тях определи парични гаранции в размер от 5 000 до 15 000 лева, а на един - подписка. Специализираната прокуратура протестира определението пред Апелативния специализиран наказателен съд в частта, отнасяща се до мерките за неотклонение на ръководителя на групата (гаранция в пари от 15 000 лв) и двамата основни организатори на дейността й (парични гаранции от по 10 000 лв). Обвинението иска тримата да бъдат задържани под стража.", "date": "2019.04.24", "title": "Задържаха 9 души за сексуална експлоатация в София"}
{"url": "https://www.faktor.bg/bg/articles/novini/balgariya/sadat-v-kardzhali-otmeni-zabranata-za-napuskane-na-stranata-na-lyutvi-mestan", "text": "Кърджалийският окръжен съд отмени мярката „Забрана за напускане пределите на Република България\" на Лютви Местан, наложена с постановление на прокурор от ОП - Кърджали на 15 април.  Това съобщиха от Окръжен съд - Кърджали. Темида приема, че забраната за напускане на пределите на страната, наложена на обвиняемия, понастоящем се явява прекомерно ограничение, надхвърлящо целите, заложени в същината на тази мярка за процесуална принуда.  Данните, събрани по делото, и досегашното процесуално поведение на обвиняемия позволяват извода, че и без прилагането на мярката същият няма да осуети развитието на воденото срещу него наказателно производство, съответно няма да избегне наказателната репресия, тъй като няма реална опасност от укриването му в чужбина. Определението на съда е окончателно.", "date": "2019.04.24", "title": "Съдът в Кърджали отмени забраната за напускане на страната на Лютви Местан"}
{"url": "https://www.faktor.bg/bg/articles/prokuraturata-protestira-prisadite-na-ivancheva-petrova-i-dyulgerov", "text": "И пpoĸypaтypaтa e ocпopила пpиcъдитe пo eмблeмaтичнoтo дeлo „Mлaдocт“, освен Дecиcлaвa Ивaнчeвa и Билянa Πeтpoвa, cъoбщиxa oт cпeциaлизиpaнoтo oбвинeниe в oтгoвop нa въпpoc нa Дe фaĸтo. Припомняме, че нa 15 aпpил cъcтaв нa Спeциaлизиpaния cъд нaчeлo cъc cъдия Ивo Xинoв oбяви peшeниeтo cи: Ивaнчeвa, Πeтpoвa и Πeтĸo Дюлгepoв ca винoвни зa пoиcĸaн, нo нe и зa пoлyчeн пoдĸyп oт cтpoитeлния пpeдпpиeмaч Aлeĸcaндъp Baĸлин. B cъщoтo вpeмe дaдe тeжĸи нaĸaзaния – 20 г. зaтвop зa Дecиcлaвa Ивaнчeвa, 15 г. зa Билянa Πeтpoвa и 12 г. зa Πeтĸo Дюлгepoв, ĸaĸтo и ĸoнфиcĸaция нa тexни имyщecтвa. Oт oбявeния диcпoзитив нa пpиcъдaтa (мoтивитe тpябвa дa излязaт дo 15 мaй) ce paзбиpa, чe нa пъpвa инcтaнция, cпopeд изчeтeнoтo peшeниe, пpиeтaтa oт cъдa cyмa – 187 500 eвpo пoиcĸaн пoдĸyп, сe paзминaвa c изчиcлeниятa нa oбвинeниeтo, ĸoeтo твъpдeшe зa 500 000 eвpo пoиcĸaнa cyмa. След произнасянето на присъдата зам. главния прокурор Иван Гешев заяви: \"Това е една дребна битка в голямата война с корупцията\", а Сотир Цацаров обяви, че според него, присъдата ще издържи и пред ВКС.", "date": "2019.04.24", "title": "Прокуратурата протестира присъдите на Иванчева, Петрова и Дюлгеров"}
{"url": "https://www.faktor.bg/bg/articles/proveryavat-746-kashti-za-gosti-i-blizo-100-dzhipa-yahti-i-avt-ta", "text": "746 къщи за гости, простроени с 202 милиона лева евросредства, и близо 100 моторни превозни средства, високопроходими джипове, АТВ-та и яхти, купени да се разхождат с тях туристи, ще бъдат проверени от прокуратурата, съобщи говорителят на главния прокурор Румяна Арнаудова. Цацарова е разпоредил проверката днес. Съмненията на прокуратурата са, че в тези къщи за гости не се извършват туристическа дейност. След изтичане на задължителния 5-годишен срок, в който те трябва да приемат туристи, собствениците им ги ползвали за лични нужди. Освен това прокурорите смятат, че част от къщите на гости са построени в забранени територии - тоест в територии с развит туризъм като Черноморието например. Арнаудова даде за пример Ахелой. В самото селище не можело да се финансират с евросредства изграждането на къщи за гости, тъй като то е туристическа дистинация и има развит туризъм. Около него обаче можело, независимо, че било възможно и да е по-близо до морето, обясни говорителят на главния прокурор. Всички ние имаме подозрение, че някой може да е пречил или да е мотивирал друг, за да получи финансиране, каза Арнаудова. Затова тя призова хората, които искат да споделят информация, да свидетелстват. Прокуратурата има и съмнения, че част от моторните превозни средства не са били използвани по предназначение - за разходка на туристи. Целта на АТВ-тата била да се извършват разходки в планината, на катамараните и яхтите - екскурзии по Дунав. Но тепърва ще се изяснява дали въобще такива са правени. Арнаудова съобщи и подробности за проверката, която се извършва по отношение на бившия зам.-министър на икономиката Александър Манолев. Оказало се, че на 17 април някой е минал през община Сандански и е оставил ключ в къщата за гости, която се свързва с Манолев и я помолил да не се разбива вратата. Арнаудова уточни още, че не получават голямо съдействие от община Сандански. Кметът единствено им отворил вратата след 17:30 часа, за да им предаде документи, но останалите служители казвали, че не знаят нищо по случая.", "date": "2019.04.24", "title": "Проверяват 746 къщи за гости и близо 100 джипа, яхти и АВТ-та"}
{"url": "https://www.faktor.bg/bg/articles/do-270-skachat-taksite-v-13-rodni-universiteta", "text": "Министерският съвет утвърди таксите за кандидатстване и за обучение на студенти и докторанти за новата академична 2019/2020 година.  В сравнение с учебната 2018/2019 година и предложенията на държавните висши училища за учебната 2019/2020 година намаление на таксите за студенти има при Висшето строително училище „Л. Каравелов“ – София, от 17%. То е при професионално направление „Архитектура, строителство и геодезия“, отнася се за задочна форма на обучение и е 450 лева (при 540 лева за настоящата учебна година).  При 13 държавни висши училища размерът на таксите за обучение на студенти се увеличава с от 5% до 63%, или от 30 до 270 лева спрямо размера на таксите за миналата учебна година. Това са Техническият университет – Габрово, Техническият университет – Варна, Националната художествена академия, Икономическият университет – Варна, АМТИИ „Проф. Асен Диамандиев“, УНИБИТ, НАТФИЗ, и др. Най-голямото увеличение от 63% е на ТУ Габрово и се отнася за студентите задочна форма на обучение в техническите науки.  При 19 държавни висши училища няма промяна в размера на таксите за обучение на студенти. При таксите за обучение на докторанти при 5 държавни висши училища увеличението е средно с 20% (от 50 до 150 лева). Това са ХТМУ, МУ – Варна, НАТФИЗ, ВТУ „Тодор Каблешков“ – София, и УНИБИТ.  При 28 висши училища и Българската академия на науките няма промяна в размера на таксите за обучение спрямо тези от учебната 2018/2019 г. Индикативният размер на таксата за кандидатстване е в размер на 50 лева при средна такса за обучение в държавните висши училища в размер на 800 лева за учебната 2019/2020 година.  В държавните висши военни училища съответно таксата за кандидатстване е в размер на 30 лева при средна такса за обучение в размер на 750 лева.  Размерът на таксата за кандидатстване в БАН и научните организации е в размер на 30 лева при средна такса за обучение на докторанти в размер на 460 лева за учебната 2019/2020 година.  Предложените такси за учебната 2019/2020 година ще обхванат над 160 000 брой учащи, в т.ч. 155 000 студенти и 5000 докторанти в редовна и задочна форма на обучение в държавните висши училища.", "date": "2019.04.24", "title": "До 270 лева скачат таксите в 13 родни университета"}
{"url": "https://www.faktor.bg/bg/articles/avtobus-na-gradskiya-transport-pomlya-parkirali-koli-na-okolovrastnoto", "text": "Автобус по линия 111 на столичния градски транспорт удари кола на Околовръстното шосе в града. При инцидента, станал минути след 11 ч. днес в района на Камбаните, за щастие няма пострадали. По първоначални данни от удара автомобилът се е завъртял, при което е ударил и още няколко паркирани коли, предаде bTV. Шофьорът на автобуса не коментира как се е стигнало до произшествието.", "date": "2019.04.24", "title": "Автобус на градския транспорт помля паркирали коли на Околовръстното"}
{"url": "https://www.faktor.bg/bg/articles/novini/balgariya/miroslav-nenkov-roditelite-koito-ne-vaksinirat-detsata-si-tryabva-da-badat-globeni", "text": "„Хората, които са против ваксините, трябва да знаят, че един ден момченцата им може да останат стерилни. Към всяко хапче някой може да има алергии, но това е много малък процент в сравнение с ефекта, което има при останалите хиляди пациенти. За мен трябва да има глоби, ако не се ваксинират децата“. Това заяви пред Нова ТВ бившият здравен министър д-р Мирослав Ненков.  Той допълни, че най-добрата профилактика е децата да живеят здравословно. „НЗОК се управлява от един от най-опитните мениджъри в страната. Той обаче не може да огрее навсякъде, особено при толкова тежка система. Дори днес да реши министър Ананиев да реши да промени статута на дадена болница, това не може да стане от днес за утре“, каза още Ненков по повод протестите на педиатрите. „Превръщането на болниците в търговски дружества стана голяма каша. Страшно много пари влизат в здравеопазването, към които са насочени нездрави погледи. Получава се такава ситуация, че някои сестри ще се окажат със заплати, които са по-високи от тези на лекарите. Очите, които са вперени в петте милиарда лева годишно, трябва да бъдат извадени. Румен Радев може да подкрепя протестиращите здравни работници, но не може да им помогне административно“, коментира д-р Мирослав Ненков.", "date": "2019.04.24", "title": "Мирослав Ненков: Родителите, които не ваксинират децата си, трябва да бъдат глобени"}
{"url": "https://www.faktor.bg/bg/articles/andrey-slabakov", "text": "Нормалните и разумни хора трябва да казват това, което мислят, защото политическото мрънкане омръзна на всички хора. Аз не правя никакви компромиси и ще говоря каквото мисля. Съгласих се, защото никой не ми поставя условия. Очевидно с ВМРО мислим в една и съща посока, просто са недостатъчно крайни по моите разбирания. Това каза в студиото на „България он Еър\" режисьорът Андрей Слабаков, който изненадващо как попадна в евролистата на войводите. Слабаков посочи, че една от критиките му е към концепцията срещу циганизацията, предложена от военния министър Красимир Каракачанов, която определи като „изключително мека“. По думите му, ако влезе в Европейския парламент, първото нещо, с което ще се заеме, е борбата с неграмотността. Слабаков посочи, че трябва да има санкции за тези, които не изпращат децата си на училище. Режисьорът смята, че ние живеем в псевдодемокрация. \"В Европарламента не може да имаш вярност към партията, там има лоялност към България\", отсече той. Слабаков заяви, че първото нещо, което би направил като евродепутат, е да премахне всички гета в Европа. Според него те не искат Европа на нациите, а целят създаването на федерация. Трябва да се сменят поколения, за да има бъдеще за България, смята кандидатът за евродепутат. И не без самочувствие допълни, че се надява той да даде нещо на политиката, а не тя на него.", "date": "2019.04.24", "title": "Андрей Слабаков: В ЕП не може да има вярност към партията, има лоялност към България"}
{"url": "https://www.faktor.bg/bg/articles/otvopiha-noviya-zavod-za-f-16-adeto-mozhe-da-badat-ppoizvedeni-iztpebitelite-za-balgapiya", "text": "Hoвият зaвoд нa aмepиĸaнcĸия пpoизвoдитeл Lосkhееd Маrtіn в Южнa Kapoлинa, ĸъдeтo щe бъдe пpeмecтeнo пpoизвoдcтвoтo нa изтpeбитeлитe F-16 Вlосk 70, oфициaлнo зaпoчнa paбoтa. Aĸo Бългapия пoдпишe c ĸoмпaниятa зa дocтaвĸaтa нa нoви caмoлeти, имeннo oт тaзи бaзa щe бъдaт нaпpaвeни и дocтaвĸитe зa нaшaтa cтpaнa. Cпopeд oфициaлнoтo cъoбщeниe нa пpoизвoдитeля cĸopo тaм щe зaпoчнe пpoизвoдcтвoтo нa дoгoвopeнитe c Бaxpeйн изтpeбитeли. Oт нoвия зaвoд тpябвa дa излязaт и пopъчaнитe oт Cлoвaĸия caмoлeти. Припомняме, че бившият депутат от БСП Славчо Велков, както и негови колеги изразиха съмнение, че страната ни се готви да подпише сделка за самолети, които нямало да бъдат произведени. Социалистите застанаха зад Румен Радев и лобирането на държавния глава да се сключи сделка за самолети \"Грипен\".  \"Бaxpeйн cтaнa пъpвият ĸлиeнт зa F-16 Вlосk 70 пpeз юни 2018 гoдинa, пocлeдвaн oт пapтньopa нa Бългapия в HATO - Cлoвaĸия, ĸoятo пoдпиca \"пиcмo зa cъглacиe\" пpeз дeĸeмвpи минaлaтa гoдинa зa дocтaвĸaтa нa 14 caмoлeтa Вlосk 70\", пocoчвaт oт ĸoмпaниятa. \"Бългapия и пpaвитeлcтвoтo нa CAЩ в мoмeнтa ca в пpeгoвopи зa пpидoбивaнe нa нoв caмoлeт F-16 Вlосk 70, ĸoйтo дa ocигypи oтбpaнитeлнитe нyжди нa cтpaнaтa нa нaциoнaлнo и cъюзничecĸo нивo\", ce ĸaзвa oщe в cъoбщeниeтo.  Oт Lосkhееd Маrtіn пocoчвaт, чe пoтвъpждaвaт aнгaжимeнтa cи зa oтвapянe нa бaзa нa тepитopиятa нa cтpaнaтa пpи cдeлĸa зa зaĸyпyвaнeтo нa изтpeбитeли oт тяx. \"Kaтo чacт oт aнгaжимeнтa cи дa пoдĸpeпя пpидoбивaнeтo нa F-16 oт Бългapия, Lосkhееd Маrtіn щe oтвopи бaзa зa пoддpъжĸa, чacтичeн и цялocтeн peмoнт (МRО fасіlіtу) в cтpaнaтa. Toвa oзнaчaвa, чe бългapcĸитe caмoлeти щe мoгaт дa бъдaт пoддъpжaни в Бългapия oт мecтни инжeнepи и тexници пpeз цялaтa пpoдължитeлнocт нa cвoитe 12 000 лeтaтeлни чaca живoт\", пocoчвa pъĸoвoдитeлят нa пpoeĸтa зa пpидoбивaнeтo нa изтpeбитeлитe y нac Джим Poбинcън. Πo нeгoвитe дyми oт ĸoмпaниятa щe тъpcят пapньopcтвa c бългapcĸaтa индycтpия, вĸлючитeлнo и възмoжнocти зa cътpyдничecтвo c бългapcĸи aĸaдeмични инcтитyции.", "date": "2019.04.24", "title": "Отвopиха зaвoда зa F-16, ĸъдeтo мoжe дa бъдaт пpoизвeдeни изтpeбитeлитe зa Бългapия"}
{"url": "https://www.faktor.bg/bg/articles/pravitelstvoto-predlaga-na-prezidenta-da-izdade-ukazi-za-visshi-ofitserski-zvaniya", "text": "Правителството предлага на президента да издаде укази, с които от 6-и май контраадмирал Митко Петев да бъде назначен на длъжността „Военен представител на началника на отбраната във Военния комитет на НАТО и във Военния комитет на Европейския съюз” и да бъде удостоен с висше офицерско звание „вицеадмирал”. На мястото на Петев, като командир на Военноморските сили, се предлага контраадмирал Кирил Михайлов, който в момента е на служба в Съюзното командване по операциите в Монс, Белгия.  Кабинетът предлага началникът на ВМА и главен лекар на въоръжените сили бригаден генерал Венцислав Мутафчийски да получи висше офицерско звание \"генерал майор\".", "date": "2019.04.24", "title": "Правителството предлага на президента да издаде укази за висши офицерски звания"}
{"url": "https://www.faktor.bg/bg/articles/versiya-rabotnitsi-rabotili-na-skeleto-na-notr-dam-sa-pushili-tsigari", "text": "Компанията \"Льо Бра Фрер\", отговаряща за ремонта на парижката катедрала \"Нотр Дам\", призна, че някои от работниците й са нарушавали забраната да се пуши на скелето на църквата, предаде Франс прес. От компанията обаче изключват възможността това да е предизвикало пожара в катедралата. \"Има служители на компанията, които наистина са нарушавали от време на време забраната за пушене и ние изразяваме съжаление във връзка с това\", заяви говорителят на \"Льо Бра Фрер\" Марк Ешкенази. Той коментира това, реагирайки на днешна публикация в сатиричния седмичник \"Канар аншене\", в която се казва, че разследващите са намерили седем фаса на мястото на пожара. \"Имаше забрана за пушене на скелето и тази забрана като цяло бе спазвана\", а нарушенията са били допускани поради това, че на работниците им е било сложно да слизат от скелето, понеже това отнема време, изтъкна Ешкенази. Говорителят подчерта, че въпреки това е изключено нарушаването на тази забрана да е довело до пожара в \"Нотр Дам\". \"Ако някой от вас се е опитвал да запали огън в камина, знае, че с фас трудно може да запали дървата\", каза той. Ешкенази отхвърли и версията, че пожарът е причинен от електрическите двигатели на асансьорите на скелето.", "date": "2019.04.24", "title": "Работници, ремонтирали \"Нотр Дам\", са пушили на скелето цигари"}
{"url": "https://www.faktor.bg/bg/articles/politolog-1-1", "text": "\"Никой не остава ненаказан, ако си променя имотното състояние, докато е на власт\", заяви пред БНТ политологът Стойчо Стойчев. \"Тези, които извадиха картата с имотите се надяваха да ловят риба в мътна вода, но сега водата се размъти до голяма степен\", поясни той. \"По принцип на евроизборите избирателната активност е изключително ниска, но сега може би ще бъде още по-малка и ще спечелят партиите с най - голяма мобилизация на гласоподавателите. Такава е ДПС. От отлива на активност губят малките партии\", добави той. \"Големият печеливш сега наистина е ДПС. \"Апартаментгейт\" е един страхотен подарък за ДПС, защото не те измислиха скандала, но ефектът ще е именно в тяхна полза\", каза Стойчев. Според него ГЕРБ биха има ли 6 евродепутат, БСП - 5 и ДПС - 4. \"Остават още два мандата. Единият най - вероятно ще е за ВМРО и един може би ще бъде на Демократична България\", обясни той. \"Воля ги няма в играта, защото това е партия на протеста. Просто хората, които гласуват за Воля, на тези избори няма да отидат до урните\", смята политологът. На въпрос, свързан с преднината на БСП на евроизборите, Стойчо Стойчев отговори, че най - лошото, което може да се направи в предизборно време е да се вярва на социолозите.", "date": "2019.04.24", "title": "Политолог: Тези, които извадиха картата с имотите, искаха да ловят риба в мътни води, но тя много се размъти"}
{"url": "https://www.faktor.bg/bg/articles/kremal-otkaza-da-komentira-deystviyata-na-putin-sreshtu-ukrayna-ako-politikata-na-zelenski-ne-otgovarya-na-ruskata", "text": "\"Руският президент Владимир Путин ще развие отношенията си с Украйна, като вземе предвид изявленията и действията на новия украински лидер Владимир Зеленски\" Това заяви говорителят на Кремъл Дмитрий Песков. \"Руският президент като човек, който определя външната политика на Русия, включително отношенията с Украйна, ще комуникира с ръководството на страната въз основа на конкретни изявления и действия на Зеленски\", каза Песков. Той отказа да коментира потенциалните действия на Москва, ако изявленията и действията на Зеленски не отговарят на Русия. Според Песков разглеждане на въпроса сега би било неуместно, като се има предвид, че това е чувствителен въпрос.", "date": "2019.04.24", "title": "Песков заплаши: Не коментирам действията на Путин срещу Украйна, ако политиката на Зеленски не отговаря на руската"}
{"url": "https://www.faktor.bg/bg/articles/edinodushno-preizbraha-sofiya-vladimirova-za-shef-na-sem", "text": "Членовете на Съвета за електронни медии /СЕМ/ единодушно са избрали за трети пореден път София Владимирова за председател на регулаторния орган. Това съобщиха от СЕМ.  Мандатът ѝ влиза в сила от 9 май.  Владимирова заяви, че това ще е ключов период за регулатора заради предстоящите конкурси за избор на генерални директори на БНР и БНТ и промените в медийното законодателство, които предстоят заради въвеждането на обновената европейска директива за аудиовизуални услуги.", "date": "2019.04.24", "title": "Единодушно преизбраха София Владимирова за шеф на СЕМ"}
{"url": "https://www.faktor.bg/bg/articles/novini/balgariya/prokuraturata-otnovo-otne-knizhkata-na-lyutvi-mestan", "text": "\"Прокуратурата е събрала достатъчно доказателства, че Лютви Местан не е бил толкова изряден шофьор и затова повторно му отне книжката\". Това заяви говорителят на главния прокурор Румяна Арнаудова. Свидетелството за съдимост му беше веднъж отнето след катастрофата, при която загина 6-месечно бебе, но съдът отмени тази мярка с аргумента, че Местан не е обществено опасен. Именно в тази връзка прокуратурата е събирала доказателства дали Местан е изряден шофьор. Оказало се, че той не се намира на адреса, на който официално е обявил, че живее. Затова и всъщност книжката му досега не е била взета изобщо, тъй като от СДВР не са успели да го открият и да му я изземат още първия път. Освен това от 2013 г. до момента той има издадени едно наказателно постановление, един акт и 13 фиша - всичките за привишена скорост. Санкциите са в размер от 100 до 300 лв.", "date": "2019.04.24", "title": "Прокуратурата отново отне книжката на Лютви Местан"}
{"url": "https://www.faktor.bg/bg/articles/konpi-podhvana-i-karakachanov-za-nedeklarirani-imoti", "text": "В прокуратурата постъпи сигнал срещу Красимир Каракачанов, проверката е поверена на КПКОМПИ, съобщи по време на бифинг говорителят на главния прокурор Румяна Арнаудова по повод медийни публикации, че министър Красимир Каракачанов притежава недекларирани имоти. \"Постъпи сигнал, разпоредената проверка е поверена на КПКОМПИ, защото Красимир Каракачанов е министър“, заяви тя. \"По силата на закона това е компетентният орган, който може да извършва проверки“, допълни Арнаудова.", "date": "2019.04.24", "title": "КОНПИ подхвана и Каракачанов за недекларирани имоти"}
{"url": "https://www.faktor.bg/bg/articles/sadiya-si-napravi-otvod-po-deloto-sreshtu-yane-yanev", "text": "Съдия Рая Манолева в Районен съд – Сандански се отведе по делото, заведено срещу лидера на \"Ред, законност и справедливост\" Яне Янев от бившия управник на с. Малък Цалим Страхил Маламов, съобщава Струма.  В мотивите си съдия Манолева посочва участието на Янев ефира в сутрешния блок на БТВ.  \"Това са изявления по отношение на съдията-докладчик, които не съдържат факти и обстоятелства, свързани с предмета на делото, но независимо от това и с оглед на спазване принципа на прозрачност в съдебната система и принципа за безпристрастност, гарантиращи независима съдебна власт и обективно правосъдие и с цел да не се пораждат съмнения в незаинтересоваността и непредубедеността на съдията-докладчик от изхода на делото, както и с оглед опазване на доверието в съдебната система, председателят на съдебния състав следва да се отведе от разглеждане на настоящото дело”, пише в мотивите на съдия  Манолева, които тя прочете в съдебната зала. След което си направи отвод и прекрати съдебното заседание. Делото е заведено от Ст. Маламов по чл. 80 и последващ граждански иск по чл. 45, ЗЗД, с иск в размер на 5000 лева, с твърдението, че на 28.03.2017 г. около 10.55 ч. в с. Малък Цалим, община Сандански, Ст. Маламов е бил безпричинно грубо блъснат от Я. Янев, вследствие на което е политнал назад, паднал е си и ударил главата, като по този начин са му били причинени болки. Делото е стартирало на 07.11.2017 г., като е отлагано в законовите срокове за събиране на доказателства по искане на страните. След изготвяне на протокола по делото за направения от съдия Р. Манолева отвод в тридневен срок председателят на съда Николинка Бузова ще преразпредели делото чрез програмата за разпределяне на делата на случаен принцип между другите съдии от наказателното отделение в Районен съд – Сандански. Я. Янев не се яви вчера в съдебната зала, той бе представляван от адвоката си Емил Василев, ищецът Ст. Маламов бе в залата с адвоката си Добромир Парапанов.", "date": "2019.04.24", "title": "Съдия си направи отвод по делото срещу Яне Янев"}
{"url": "https://www.faktor.bg/bg/articles/andrey-kovachev-bsp-da-se-obarnat-kam-datata-9-septemvri-i-da-se-pokayat", "text": "Днес в двора на църквата „Св. св. Апостол Петър и Павел“ в с. Свежен (oбщина Брезово) бе открита плоча-мемориал в памет на избитите без съд и присъда жители на селото по време на комунистическия режим. Инициатори на нейното поставяне са д-р Андрей Ковачев, съвместно с местни жители, чиито семейства са пострадали от репресиите на комунистическата власт. Един от тях е бившият министър на финансите Муравей Радев, чийто род също е от Свежен. „С поставянето на този мемориал не търсим конфронтация, не искаме отмъщение и не желаем разединение сред българските граждани. За пореден път призовавам представителите на българската социалистическа партия да преосмислят отношението си към нейното минало, към датата 9-ти септември и да се покаят. Историята трябва да се представя такава, каквато е и младите поколения да знаят истината за събитията през онези мрачни за българския народ години“, заяви Андрей Ковачев, съобщи пресцентърът на ПП ГЕРБ. По-рано през деня бе даден и старт на строително реставрационните дейности по проект „Консервация, реставрация и експониране на родната къща на полковник Владимир Серафимов с интерактивен музей“ и проект „Консервация, реставрация и експониране на Аджарската книжовна школа в с. Свежен, финансирани от държавния бюджет с над 800 000 хиляди лева. На събитието присъстваха д-р Андрей Ковачев, член на Председателството на Европейския парламент, народните представители от ГЕРБ Спас Гърневски и Младен Шишков, госпожа Амелия Гешева – заместник-министър на културата, кметове на общините Карлово, Раковски, Брезово, кметът на с. Свежен и др.", "date": "2019.04.24", "title": "Андрей Ковачев: БСП да преосмисли датата 9 септември и да се покае"}
{"url": "https://www.faktor.bg/bg/articles/obshtestvo/zakon-i-red/d-kirilov-malko-neshto-ostanaha-neizpalneni-ot-preporakite-v-dokladite-na-ek", "text": "“България работи усилено по отпадането на механизма за сътрудничество и проверка в областта на развитието на съдебната система и борбата с корупцията\", каза пред БНР министърът на правосъдието Данаил Кирилов.  Според него реформата в съдебната система се случва, работи се и по механизъм за разследване на главния прокурор и на председателите на върховните съдилища. “Главната задача е приключване на механизма за сътрудничество и оценка и респективно неговата трансформация към общия режим, който се прилага по отношение на държавите членки в Европейския съюз“, каза още Кирилов в интервю за предаването “Преди всички“. “За мен лично би било неуспех (оставането на механизма за наблюдение – бел. ред.), но не бих искал да го пренасям по отношение на екипа и на ведомството“. “Малко нещо останаха неизпълнени от препоръките в докладите на Европейската комисия. Едно от тези неща е въпросът с отговорността на “тримата големи“ и осъществяване на тази отговорност в детайли“, така министър Кирилов коментира и процедурата за търсене на дисциплинарна отговорност на “тримата първи“ в съдебната система: “Логиката за “тримата големи“ следва от естеството на техния статут. След като говорим за трима големи, след като техният ред на избор е идентичен, след като техните отговорности по принцип, по Конституция и по закон са сходни, би следвало да имаме идентичност и аналогия и в режима на дирене на тяхната отговорност. На евентуално предсрочно прекратяване“. “Този въпрос е коментиран и назад във времето, включително и аз съм го коментирал. Документите показват следното - още преди повече от година в пътната карта, която е приложение на актуализираната стратегия, е взето решение в Съвета за развитие на съдебната реформа и са вписани “тримата големи“, а логиката тук е следната – така, както прокурор нямало как да разследва главен прокурор, така и съд няма как осъди главния или върховния съдия“, посочи още министъра. Данаил Кирилов каза, че при встъпването си в длъжност като министър е срещнал “една добре работеща администрация, амбициозна“: “Смятам, че сме готови да изпълним и поставените задачи, които бяха в началото при избора, и тези, които са постоянни пред Министерството на правосъдието като прилагането на актуализираната стратегия за съдебна реформа“.", "date": "2019.04.24", "title": "Д. Кирилов: Малко неща останаха неизпълнени от препоръките в докладите на ЕК"}
{"url": "https://www.faktor.bg/bg/articles/obshtestvo/zakon-i-red/do-tri-godini-zatvor-za-roditelite-izostavili-bebeto-si-v-plovdiv", "text": "Продължава издирването на родителите на бебето, което беше намерено в района на Централна гара в Пловдив. Момченцето, на видима възраст 5-6 месеца, беше открито изоставено на паркинга на ул. „Д-р Никола Ковачев” в града между два автомобила, а до него имало шише с мляко. На място веднага са изпратени полицейски патрул от Второ РУ и екип на Спешна помощ. \"Детето е настанено в Клиника по педиатрия  при УМБАЛ “Св. Георги”. Лекарите са установили добро общо състояние на момченцето. Родителите му още се издирват\", заяви директорът на пловдивската полиция старши комисар Атанас Илков.   Директорът на„Социално подпомагане\" в Пловдив Надя Танева обясни, че когато се намерят родителите на момченцето, ще бъде изяснена причината за изоставянето на бебето.   Под ръководството на Районна прокуратура-Пловдив продължават действията за установяване на самоличността на бебето и издирване на неговите родители или близки. Образувано е досъдебно производство. Наказанието по закон за родителите на момченцето е до 3 години затвор.   Детето е с ръст 68 см, тъмна коса и кафяви очи. Облечено е в син гащеризон от полар. На тел. 032/932-002 в дежурната част на Второ РУ – Пловдив се приемат сигнали от хората, които могат да съдействат на полицията по случая.", "date": "2019.04.24", "title": "До три години затвор за родителите, изоставили бебето си в Пловдив"}
{"url": "https://www.faktor.bg/bg/articles/prokuraturata-podhvashta-vsichki-kashti-za-gosti-stroeni-s-evropari", "text": "Главният прокурор Сотир Цацаров нареди на полицията да провери всички къщи за гости, финансирани с европейски пари в периода 2007 до 2013 г, съобщават от държавното обвинение. Това се случва след скандалите с имота на бившия зам.-министър на икономиката Александър Манолев и проекта на фирма, свързана с бащата на мъжа до Елена Йончева.  Освен тези два случая екип от прокурори и полицаи започват да търсят злоупотреби с пари във всички обекти в страната. Ето цялото съобщение на прокуратурата:  Върховна касационна прокуратура извърши проверка на изнесените в медиите твърдения за извършени от заместник министър на икономиката Александър Манолев злоупотреби със средства, засягащи финансовите интереси на Европейския съюз и сезира КПКОНПИ за извършаване на проверка и преценка за конфликт на интереси за Александър Манолев. Окръжна прокуратура- Благоевград образува и досъдебно производство за извършено престъпление по чл.248а ал.3 от НК, касаещо представени неверни сведения по проект по мярка 311 „Разнообразяване към неземеделски дейности“ по Програма за развитие на селските райони /ПРСР/ 2007 – 2013 г., финансирана от Европейския земеделски фонд за развитие на селските райони. На 23.04.2019 г. Върховна касационна прокуратура възложи на ГДНП и проверка по публикации в медиите за ползвани не по предназначение на къщи за гости, финансирани със средства на ЕС от семейството на народния представител Елена Йончева. С оглед възложените от ВКП проверки и започналото досъдебно производство от ОП-Благоевград за престъпление, засягащо финансовите интереси на Европейския съюз, главният прокурор Сотир Цацаров разпореди на ГДНП извършване на проверка на всички проекти, с предмет - изграждане/модернизиране на туристически обекти - жилищни сгради (къщи) за гости на територията на цялата страна. Ще бъде извършена документална проверка на всички проекти, подавани по мярка 311 „Разнообразяване към неземеделски дейности“ по Програма за развитие на селските райони /ПРСР/ 2007 – 2013 г., финансирана от Европейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости. На място служители на ГДНП ще извършат и проверка дали къщите за гости се ползват по предназначение. За тази цел ще се изискат заверени копия от регистри за настанените туристи за български и чужди граждани, от документацията за регистриране и категоризиране на обекта, информация за заплатените туристически данъци за пренощували туристи. Ще се изискат от съответното РУ на МВР по местонахождение на къщата за гости справки за постъпилите регистрационни карти за нощували туристи. Ще се провери дали вписаните в регистрите гости действително са посетили проверяваната къща за гости. Главният прокурор разпореди на ГДНП и извършване на проверка и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите. Главният прокурор възложи на екип от прокурори ръководството и подпомагането на проверките. Определен е двумесечен срок за извършването им.", "date": "2019.04.24", "title": "Прокуратурата подхваща всички къщи за гости, строени с европари (2007-2013 г.)"}
{"url": "https://www.faktor.bg/bg/articles/eto-go-dalgoochakvanoto-zatoplyane", "text": "Днес облачността ще е разкъсанар намаляваща до предимно слънчево, на отделни места със слаби превалявания, съобщи „Фокус“. Ще духа слаб до умерен предимно източен вятър. Дневните температури бързо ще се повишат и максималните ще са между 18° и 23°, по-ниски ще останат по Черноморието 13°-15°, в София около 21°.  По Черноморието преди обяд облачността ще е значителна и на отделни места ще превали слаб дъжд, но тя бързо ще намалее и през деня ще бъде предимно слънчево. Ще духа слаб до умерен вятър от изток-югоизток. Максимални температури на въздуха: 13-15°. Температурата на морската вода е 11-12°. Вълнението на морето ще бъде около 2 бала. Атмосферното налягане ще се задържи почти без промяна - по-високо от средното за април. В планините ще бъде предимно слънчево с временни увеличения на облачността, главно в следобедните часове и на отделни места ще превали. Ще духа умерен южен, по високите части на Рила и Пирин западен вятър. Максимална температура на височина 1200 метра около 15°, на 2000 метра – около 7°.", "date": "2019.04.24", "title": "Ето го дългоочакваното затопляне"}
{"url": "https://www.faktor.bg/bg/articles/kmetat-na-sandanski-moi-rodnini-rabotyat-v-obshtinata-predi-men-i-sigurno-shte-ostanat-i-sled-men", "text": "\"Трябва да погледнем с насмешка на обвиненията на Яне Янев за роднински назначения в общината, защото мои роднини заемат постове, но много преди аз да стана кмет и сигурно ще останат там и след мен\", заяви пред bTV Кирил Котев, кмет на Сандански, по повод обвиненията на Яне Янев. \"Аз не откривам конфликт на интереси в работата си дотук. Моите роднини не се ползват с някакви привилегии. Ако те трябва да бъдат проверени, ще ги проверят одиторите на общината. Ако някой не се справя, нямам притеснения да го уволня\", обясни Котев.   \"С Александър Манолев се познавам от ученическите години. Къщите, които коментираме, се намират извън рамките на парк \"Сандански\". Виждал съм Александър Манолев да посещава къщата, за която говорим\", посочи кметът.  За къщата, поради която си подаде оставката зам.-икономическият министър Александър Манолев, е плащан туристически данък. Сега там тече проверка, каза още кметът на Сандански. Той обаче не уточни колко конкретно пари са събрани в общината от този данък. \"Аз бях човекът, който го покани да бъде нашият кандидат за народен представител, каза Котев. Той отрече хотелът и къщата да са строени на държавен терен. Той самият бил преместил границите на парка. Разстоянието между хотела и къщата било 3 км. \"Хотелът е част от семеен бизнес. Навремето направихме един магазин, още докато бяхме студенти с брат ми, но после се разделихме. Брат ми и баща ми продължиха да се занимават със строителство, хотелът е техен, ад нямам нищо общо. Над 30 хотела в Сандански получават минерална вода, режимът е разрешителен. Проблемът е по-скоро, че минералната вода в Сандански не се използва достатъчно, каза той. Водопроводът се прекара от трите фирми заедно, за да се разделят после разходите\", разкри още Котев. Той обясни, че преди 2 г. бил проверяван от комисията за конфликт на интереси заради роднинските връзки. Един от близките му щял да напусне след празниците. \"Назначил съм човек на Яне Янев в данъчна служба\", каза още Котев. \"Разрешението хотел да се захрани с минерална вода не се дава от общината. Водопроводът има всички строителни разрешения, направен е 2007 година. Водопроводът е прокаран за два хотела\", обясни още той.", "date": "2019.04.24", "title": "Кметът на Сандански: Трябва да погледнем с насмешка на обвиненията на Яне Янев"}
{"url": "https://www.faktor.bg/bg/articles/sotir-tsatsarov-vze-na-spetsialen-nadzor-razsledvaneto-sreshtu-lyutvi-mestan", "text": "Главният прокурор Сотир Цацаров взе на специален надзор разследването срещу Лютви Местан,  съобщиха от пресцентъра на Прокуратура на Република България. За това призовяха вчера роднини на жертвата на катастрофата.  Цацаров възложил на прокурори от ВКП да оказват засилена методическа помощ на прокурорите от Окръжна прокуратура - Кърджали. На 14 април 2019 г. под наблюдението на Окръжна прокуратура - Кърджали започна разследване по досъдебно производство за установяване на причините за настъпило пътно-транспортно произшествие на път І-5, км. 361, водещ от град Кърджали към ГКПП - Маказа, при което е причинена смърт на 6-месечно дете. На 15 април 2019 г. Лютви Местан е привлечен към наказателна отговорност за престъпление по чл.343, ал.1, б. “в“ във вр. с чл.342, ал.1 от НК. Събраните до момента доказателства са дали основание да се приеме, че обвиняемият е извършил нарушения на чл.35 и чл.47 от Закона за движение по пътищата, в резултат на което по непредпазливост е причинил смъртта на малолетната Е.А. До главния прокурор са постъпили молби от пострадалите родители на починалото дете за осъществяване на постоянен надзор върху разследването. Главният прокурор Сотир Цацаров разпореди на прокурори от Върховна касационна прокуратура да оказват засилена методическа помощ на наблюдаващите прокурори от Окръжна прокуратура – Кърджали като прецени, че досъдебното производство се отличава с фактическа и правна сложност и е със засилен обществен интерес, тъй като обвиняемият Местан е публична личност, лидер на политическа партия. Взети са под внимание и отправените молби за това от родителите на пострадалото дете. По делото предстои да бъдат извършени множество процесуално следствени действия и да бъде привлечен по- голям експертен и аналитичен ресурс. Това налага оказването на организационна помощ и цялостна подкрепа на наблюдаващите прокурори от ОП – Кърджали.", "date": "2019.04.24", "title": "Сотир Цацаров взе на специален надзор разследването срещу Лютви Местан"}
{"url": "https://www.faktor.bg/bg/articles/antikoruptsionnata-komisiya-chaka-signal-za-imotite-na-elena-yoncheva", "text": "Антикорупционната комисия в парламента е готова да започне проверка на Елена Йончева, след като стана ясно, че мъжът, с когото живее на семейни начала, притежава къщи за гости на морето, които са изградени с европейски средства, а според различни информации, не изпълняват предназначението си. \"Не сме го обсъждали, но очакваме сигнал. Защото трябва да бъдем сезираме и да работим само по сигнал\", обяви в интервю за Канал 3 Борис Ячев - председател на Комисия за борба с корупцията и конфликт на интереси и парламентарна етика. По думите му Елена Йончева се е самообявила за борец срещу корупцията и поради тази причина, ако постъпи подобен сигнал, то комисията трябва да го разгледа. \"Когато си се нагърбил с подобна роля, трябва да си целия в бяло, а тя не е. Така или иначе процедурата е ясна и ние ще разгледаме този случай, както това се случи с Александър Манолев и други преди него\", обяви Ячев. Прокуратурата вече възложи на ГДНП да направи проверка по случая.", "date": "2019.04.24", "title": "Антикорупционната комисия чака сигнал за имотите на Елена Йончева"}
{"url": "https://www.faktor.bg/bg/articles/zatyagat-kontrola-varhu-gazovite-orazhiya", "text": "Новите промени в Закона за оръжията, боеприпасите и взривните вещества предвиждат да се запази възможността за притежание на газови оръжия, но при условие, че те разполагат със сертификат, който да гарантира, че не могат да бъдат преработвани в бойни оръжия. \"Запазваме всички тези възможности хората, които имат газови оръжия, да ги притежават. Всички газови оръжия обаче вече ще бъдат със сертификат, който да гарантира, че те не могат да бъдат преработвани за бойно оръжие или за изстрелване на каквито и да е елементи с тях\", обясни в кулоарите на парламента депутатът от ГЕРБ Маноил Манев. Той успокои и ловците, че няма да им бъдат отнемани оръжията. \"Всички оръжия запазват режима си, който притежават към момента. Вече гласувахме отпадането на точка 7 от Закона, която казваше, че при три административни акта за наказания се отнемат разрешителните. Това е една точка, която отвори огромен дебат в обществото. Гласувахме по предложение на Пламен Нунев и тя отпадна от текста. Отпадна заедно с нея и една точка, останала от социалистическите години, за отрезвителите. Който е спал в отрезвително да няма оръжие. Просто няма отрезвители\", поясни още депутатът.", "date": "2019.04.24", "title": "Затягат контрола върху газовите оръжия"}
{"url": "https://www.faktor.bg/bg/articles/novini/balgariya/mz-iska-da-vnese-vaksini-sreshtu-morbili-i-na-svobodniya-pazar", "text": "Всяка година държавата отделя по 40 млн. лева за ваксини. Това съобщи главният държавен здравен инспектор д-р Ангел Кунчев по повод Европейската имунизационна седмица. „Случаите на морбили нарастват и в момента са 497, съобщи още държавният инспектор“. Д-р Ангел Кунчев съобщи, че 7% от децата нямат първи прием от ваксината срещу морбили, а 13% - втори: „Ние отдавна знаем, че имаме две групи, които са своеобразни джобове, едната е ромското население, другата антиваксиналните настроени родители. При ромското население, което и в момента формира 76% от случаите, най-често се сблъскваме със затруднения по намирането им“. Разпространението на морбили се разраства в София-град и в София-област: „Затихва постепенно в Благоевград, разраства се съответно в София-област и София. Няма все още отчетливи огнища в други региони, въпреки че имаме и случаи в Перник, Кюстендил, Бургас, Пловдив, Велико Търново. Нов внос! Във Велико Търново е от Румъния, а в Бургас - от Украйна“. Министерството на здравеопазването е в преговори да внесе 200 броя ваксини срещу морбили на свободния пазар у нас, тъй като ваксината се прилага безплатно само при личните лекари на децата и на медицински служители, а вече има интерес от възрастни неваксинирани лица да си я поставят.", "date": "2019.04.24", "title": "МЗ иска да внесе ваксини срещу морбили и на свободния пазар"}
{"url": "https://www.faktor.bg/bg/articles/novini/balgariya/ek-se-probudi-za-amerikanskite-tsentrali-no-miliardite-veche-sa-iztekli", "text": "Сега ще ви дам едно смислено обяснение, защо България е на това “дередже”... Както разбрахте от Валентин Николов, шеф на енергийна комисия в парламента, ЕК най-после, след като остави достатъчно дълго т.нар “американски” централи да получават държавна помощ, е решила, че... има неправомерна държавна помощ. Доста късно бих казал аз и  Милиардите са изтекли и няма връщане на тези пари, както няма връщане на парите изливащи се в руски военни енергийни проекти. Няма да се впускам в подробности, но ще отбележа следното, защото трябва да съм го казал: 1. През далечната 1999 година бях свидетел на създаването на тези “проекти” от правителството на Костов. 2. През 2003 година атакувах скритата форма на държавна гаранция “писмо за подкрепа” с фондацията, която основах-“Референдум БГ”. Сегашният адвокат на Гинка Върбакова, Георги Спасов, “спечели” делото с Росен Карадимов, като съда остави жалбата без разглеждане, защото нямало правен интерес. 3. Румен Овчаров заложи тайно всички взимания на все още неприватизираните ЕРП- та в качеството си на министър за 13,4 милиарда лева, за да може тези проекти да “тръгнат” - аз разкрих публично този факт в предаване на Карбовски. 4. Росен Плввнелиев в качеството си на строителен министър оказа натиск за издаване на Акт 16 на Марица Изток 1 и така направи дългосрочните договори на централата ефективни.  5. Разкрих публично в едно от многото си интервюта тогава, че фирма на Иво Прокопиев има дългосрочен договор за продажба на варовик на централите с 40% по-висока от пазарната цена. 6. Обвиних публично в предаване на Кеворкян, че мениджъра тогава на Марица Изток 1 Питър Лийтгоу, се държи като местен губернатор спрямо българското правителство. 7. Поне в 50 интервюта обявих, че има държавна помощ в тези централи. 8. Заедно с екип от хора в “Гражданска лига на България” внесохме чрез Валери Симеонов, какъвто и да е този политик, закон за прекратяване на тези дългосрочни договори. Този закон никога не беше гледан в енергийна комисия, защото Делян Добрев, го скри буквално и не позволи той да бъде разглеждан. Томислав Дончев на официална среща за този проектозакон се подиграваше с мен и екипа ми. 9. Бях заплашван от хора на Ковачки през това време. Бях притискан от хора представящи се за свързани с дипломати с намеци, че върша нередни неща с тези действия. Накрая заварих двамата мениджъри на двете компании на кафе в Хилтън през 2012 година, докато чакаха развръзката на едно криминално действие спрямо мен. Наложи се семейството ми да напусне България с всички последствия, които се развиха после, малар и да е честно да се каже, че за последното заслугата е на тормоза, който се осъществяваше не само заради тези “проекти” да си затворя устата и да спра с действията си, но точно толкова заради спирането на АЕЦ “Белене” и “Южен поток”, за които съм много “виновен” наистина. Сега разбирам, че Доста късно и много удобно за всички. Милиардите изтекоха под формата на неправомерна държавна помощ. Никой не иска да разследва нито описаните политици, нито предполагаема измама в инвестициите. Аз съм най-мразения човек от собствениците на тези централи, които никога не спряха да ми вредят. Руснаците и организираната престъпност в енергетиката получиха огромно стратегическо предимство на фона на тези дългосрочни договори, защото хиляди пъти повториха свързани с тях хора: Американците ви грабят, лъжат и мамят... Така стана възможна и измамата АЕЦ “Белене” и беше създадено силно обществено антиамериканско настроение. Оправданието винаги е било: Защо за американците може, а за нас руснаците да (крадем) не може? А всъщност никоя корпоративна измама не трябва да е възможна, но в България се оказа, че всичко може за хитри компании регистрирани по карибски острови с неизвестен български процент в тях и руски нагли военно-хибридни операции.", "date": "2019.04.24", "title": "ЕК се пробуди за „американските” централи, но милиардите вече са изтекли"}
{"url": "https://www.faktor.bg/bg/articles/novini/balgariya/agentsiyata-po-hranite-proveryava-signal-za-80-tona-agneshko-meso-ot-makedoniya", "text": "От Националната овцевъдна и козевъдна асоциация са изпратили сигнал до Българската агенция за безопасност на храните (БАБХ) за наличието на 80 тона агнешко месо от Македония на българския пазар, съобщи Симеон Караколев, съпредседател на асоциацията. Той посочи, че месото се продава в една от търговските вериги и е обозначено с неясен печат, който не гарантира нито произхода му, нито качеството му. От асоциацията настояват Агенцията по храните да извърши проверка не само в магазинната мрежа, но и в централните складове, където то се съхранява. По думите на Караколев месото е от кланица в Македония, влязло е в Гърция и от там в България - в три склада в София, Добрич и Пловдив. \"Ако БАБХ работи по правилата, то месо, което е с нечетливи печати трябва да бъде възбранено\", посочи Караколев и уточни, че цената на внесеното агнешко месо е с 20% по-ниска от това, което предлагат българските производители.   От миналата година българското агнешко и овче месо на пазара се продава със сини печати, припомни той. От асоциацията смятат, че месото от български производители за предстоящите празници, което се продава, е около 200 тона. Фермерската цена на дребно е около 6.00 лв. на килограм, на едро килограм българско агнешко месо е между 4.50 и 5.00 лева, а в магазинната мрежа се продава на цени между 13.00 и 18.00 лева, уточни съпредседателят на организацията. Той отбеляза, че в големите вериги агнешкото месо на цена под 13.00 лева за килограм е внос от други държави.", "date": "2019.04.24", "title": "Агенцията по храните проверява сигнал за 80 тона агнешко месо от Македония"}
{"url": "https://www.faktor.bg/bg/articles/novini/balgariya/abv-preobladavashtata-chast-ot-naselenieto-v-severna-makedoniya-ima-balgarsko-darzhavno-samosaznanie", "text": "Председателят на КП „Коалиция за България“ и на ПП АБВ Румен Петков проведе среща с министър-председателя Бойко Борисов, на която му връчи писмо с настояване за генерални промени в отношенията на страната ни със Северна Македония, съобщиха от пресцентъра на ПП АБВ. „Настояваме МС да даде ясен мандат на нашата част от Съвместната мултидисциплинарна експертна комисия по исторически и образователни въпроси, а именно кои са основните въпроси на преговорите и да им се постави ясна задача какво следва да постигнат. Считаме, че силното за България решение е да се премине към анекс на сега съществуващия Договор за добросъседство или нов договор. В договора основополагащ елемент следва да бъде разбирането за обща история, която се основава на българско държавно самосъзнание за преобладаващата част от населението на Северна Македония“, каза пред медиите след срещата Румен Петков. Румен Петков подчерта, че аргументите в тази посока са достатъчно силни и България трябва да каже съвършено ясно и категорично, че кражбата на история е недопустима и че членството на северна Македония в НАТО и ЕС минава през генерално решаване, разбирателство и преодоляване на всички проблеми в двустранните отношения така, както стана с Гърция.", "date": "2019.04.24", "title": "АБВ: Преобладаващата част от населението в Северна Македония има българско държавно самосъзнание"}
{"url": "https://www.faktor.bg/bg/articles/bdzh-shte-osiguri-nad-19-000-dopalnitelni-mesta-vav-vlakovete-po-praznitsite", "text": "„БДЖ-Пътнически превози” ЕООД ще осигури над 19 000 допълнителни места в съставите на някои влакове, които пътуват по основните направления в страната. Увеличаването на капацитета от седящи места във влаковете се прави с цел да бъде осигурено удобното придвижване на клиентите по време на почивните дни по повод Великден, Денят на труда (1-ви май) и Денят на Храбростта (Гергьовден) поради засиления интерес към пътуване през този период.    От 25-и април до 6-и май включително, с увеличени състави ще пътуват някои влакове по следните маршрути:  София-Варна-София; София-Бургас-София; София-Пловдив-София; София-Свиленград-София; София-Стара Загора-София; София-Горна Оряховица-София; София-Лом-София; София-Видин-София; София-Благоевград-София; София-Кюстендил-София; София-Петрич-София; Варна-Пловдив-Варна; Септември-Добринище-Септември    „БДЖ - Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството.   Клиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.04.24", "title": "БДЖ ще осигури над 19 000 допълнителни места във влаковете по празниците"}
{"url": "https://www.faktor.bg/bg/articles/rumanska-zhurnalistka-e-poluchila-smartni-zaplahi", "text": "Румънска журналистка, станала известна с разследванията си за плагиатствани докторски дисертации на високопоставени държавни служители, е получила смъртни заплахи, съобщават румънски медии, цитирани от БТА. Емилия Шеркан работи по темата плагиатство при докторантурите на високопоставени държавни служители през последните четири години. Журналистическите й разследвания разкриха потресаваща мрежа от зависимости, власт, влияние и пари, достигаща най-високо ниво в държавните институции, отбелязва информационният сайт Зиаре. Последното разследване на журналистката касае Полицейската академия в Букурещ, която е на подчинение на министерството на вътрешните работи. Шеркан съобщи за заплахите миналата седмица на страницата си във Фейсбук и уточни, че е подала жалба в полицията. През последните три седмици тя публикува поредица разкрития за плагиатствани докторски дисертации в Полицейската академия. \"Досега бях обиждана, сплашвана, следена, компрометирана, но този път се мина на друго ниво\", написа Шеркан във Фейсбук и уточни, че е получила заплаха със смърт. След съобщението на журналистката, министърът на вътрешните работи Кармен Дан каза, че случаят се разследва. Румънските информационни агенции съобщават тази сутрин, че лицето, което е отправило заплахата към журналистката, е задържано. Въпросният мъж е полицай, служител на Полицейската академия, съобщава Аджерпрес.", "date": "2019.04.24", "title": "Румънска журналистка е получила смъртни заплахи"}
{"url": "https://www.faktor.bg/bg/articles/novini/svyat/nov-vzriv-v-shri-lanka-stah-ot-teror-otnovo-zavladyava-stranata", "text": "Нов взрив в Шри Ланка тази сутрин засили страха от повторен атентат след кървавия терор в неделя. Доката в страната витае все още високо ниво на тревога, до кино \"Савой\" бе открит скутер с експлозиви, пише The Sun. Министър-председателят на Шри Ланка Ранил Викремесингхе предупреди, че някои от заподозрените в тероризъм, въоръжени с експлозиви, все още са на свобода. Има опасения, че до девет души, пряко свързани с ужасяващите бомбени атентати през уикенда, са на свобода, според източници, участващи в разследването. Заместник-министърът на отбраната на Шри Ланка Руван Уйеуордейн заяви, че властите очакват да се извършат нови арести във връзка с атаките. Той потвърди, че днешният взрив е контролирана експлозия, извършена от полицията. Според Newsfirst експлозията е била с цел отварянето на седалката на подозрителния мотор. Също така полицията заяви, че е необходимо да се следят няколко превозни средства, опаковани с експлозиви след терористичните атаки. Най-малко 359 души бяха убити и повече от 500 души бяха ранени в серия от координирани атентати в хотели и църкви в цялата страна. Днес властите разкриха, че един от атентаторите самоубийци е учил във Великобритания, преди да се върне в Шри Ланка, за да извърши терора. Правителството на Шри Ланка заяви, че местната терористична група „Национален джихад“ е отговорна за ужасяващите атаки. Политиците признаха огромния провал на разузнаването и изказаха искрено съжаление за жертвите, след като военното разузнаване на страната получи ключови сведения за планираните атаки. Тази информация не е достигнала до правителството на Шри Ланка. Премиерът Викремесингхе заяви: „Трябва да разгледаме и защо не са взети адекватни предпазни мерки“.", "date": "2019.04.24", "title": "Нов взрив в Шри Ланка, страх от терор отново завладява страната"}
{"url": "https://www.faktor.bg/bg/articles/novini/balgariya/premierat-angazhira-tri-ministerstva-za-reshavane-na-problema-na-unss", "text": "Премиерът Бойко Борисов съобщи в началото на заседанието на правителството, че заедно с представители на три министерства, които са ангажирани с възможността за решаване на проблема на Университета за национално и световно стопанство (УНСС), ще посетят висшето училище в четвъртък. Премиерът уточни, че днес е имал среща с ръководството на университета.   По време на заседанието на Министерския съвет Борисов потвърди, че със случая са ангажирани Министерството на регионалното развитие и благоустройството, Министерството на финансите и Министерството на образованието и науката.   Правителството одобри и допълнителни разходи по бюджета на МС за тази година. \"Това са парите, както обещахме на вероизповеданията, на Светия Синод, на Мюфтийството, на всички останали, така че днес - на Велика сряда, така както поехме ангажимент към Синода, да могат и свещениците да си получат заплатите, така както е по закон\", уточни министъ-председателят.  В отворено писмо от вчера на Университета за национално и световно стопанство до министър-председателя, министъра на финансите и до министъра на образованието и науката се настоява да се осигурят необходимите средства от 10,3 млн. лева, за да бъде завършен и оборудван новият учебният корпус на УНСС, който се осъществява с европейски средства и да не се стигне до фактическа неплатежоспособност на университета.   Необходимо е финансирането да се осигури в най-кратки срокове, за да се удължи срокът на проекта, посочват от висшето училище. В противен случай ще бъдат загубени 4,5 млн. лв. европейска безвъзмездна помощ, която държавата ще се наложи да връща заедно с лихвите, заявяват от УНСС.", "date": "2019.04.24", "title": "Премиерът ангажира три министерства за решаване на проблема на УНСС"}
{"url": "https://www.faktor.bg/bg/articles/mariya-gabriel-shte-predstavi-merkite-na-ek-za-razvitie-na-izkustveniya-intelekt", "text": "На 25 април от 10.00 часа в Нова конферентна зала на Софийския университет комисарят по цифровата икономика и общество Мария Габриел ще открие международна конференция ,ARTIFICIAL INTELLIGENCE: INTELLIGENCE VS. ETHICS\", организирана от Софийски университет \"Св. Климент Охридски\". съвместно с Института по отбрана и международна сигурност (DISI) и Военна академия \"Г. С. Раковски\". Това съобщиха от пресцентъра на Представителството на ЕК в България. Комисарят ще представи конкретните мерки на Европейската комисия за развитие на изкуствения интелект, етичните принципи за спазване при неговото използване и областите, в които технологията намира все по-голямо приложение.", "date": "2019.04.24", "title": "Мария Габриел ще представи мерките на ЕК за развитие на изкуствения интелект"}
{"url": "https://www.faktor.bg/bg/articles/novini/balgariya/sem-prie-ostavkata-na-kamenarov-kato-generalen-direktor-na-bnt", "text": "СЕМ прие оставката на Константин Каменаров като генерален директор на БНТ. Оставката е депозирана в деловодството на СЕМ в 9,30 ч днес. За временно изпълняващ директор на БНТ бе избран Емил Кошлуков, програмен директор на БНТ1. СЕМ прие и оставката на Валери Запрянов, член на Управителния съвет на БНТ.", "date": "2019.04.24", "title": "СЕМ прие оставката на Каменаров като генерален директор на БНТ"}
{"url": "https://www.faktor.bg/bg/articles/novini/svyat/bivshiyat-shef-na-predizborniya-shtab-na-tramp-veche-e-v-zatvora", "text": "Бившият ръководител на предизборния щаб на Доналд Тръмп Пол Манафорт, който е осъден на 7,5 години лишаване от свобода, пристигна във федералния затвор в Канаан, щата Пенсилвания, съобщи телевизия АВС. Затворът със строг режим е построен през 2005 г. и е предвиден за 1400 затворници. Бившият ръководител на кампанията на Тръмп е признат за виновен по 8 обвинения На 8 март 69-годишният Манафорт бе осъден от съд в Александрия, щата Вирджиния, на 47 месеца затвор за нарушаване на данъчното и банковото законодателство и укриване на задгранични банкови сметки, а на 13 март съд във Вашингтон го осъди на 3,5 години затвор за даване на лъжливи показания и неспазване на законите за лобистката дейност.", "date": "2019.04.24", "title": "Бившият шеф на предизборния щаб на Тръмп вече е в затвора"}
{"url": "https://www.faktor.bg/bg/articles/borisov-na-velika-sryada-sveshtenitsite-shte-si-poluchat-zaplatite", "text": "Забавихме се, защото имахме среща с УНСС. Утре в 11 ч. ще отидем там, за да разгледаме въпроса. Това каза премиерът Бойко Борисов в началото на днешното правителствено заседание. Първо ще мине точка 6 от дневния ред. Всъщност това са парите на вероизповеданията - Светия Синод, мюфтийството, за всички останали. Днес на Велика сряда да могат и свещениците да си получат заплатите така, както е по закон, заяви Борисов.", "date": "2019.04.24", "title": "Борисов: На Велика сряда всички вероизповедания ще си получат заплатите"}
{"url": "https://www.faktor.bg/bg/articles/san-moskva-ki-e-predupredil-shri-lanka-za-karvaviya-velikden", "text": "Властите в Шри Ланка са получавали предупреждения за подготвяне на атентатите от 21 април, написа британският в. \"Сън\". По данни на изданието тревожните сигнали са били подавани от много специални служби. Вестникът лансира версията, че едно от предупрежденията е било изпратено от САЩ. Посланикът на Вашингтон в островната страна Алана Теплик обаче пред Си Ен Ен е отрекла американските служби да са подавали сигнал, че за деня, когато последователите на западните църкви празнуваха Възкресение Христово, са били подготвяни терористични актове. Според публикацията на \"Сън\" друг вероятен източник е била Москва. Руският заместник-министър на отбраната  Александър Фомин в телефонен разговор с колегата си от Шри Ланка – Китсирие Намамат е заявил, че международна терористична организация е имала намерение да извърши удари по време на големия християнски празник. Медията твърди също, че е имало още един подател на предупреждение. Индийското разузнаване е изпратило съобщение до колегите си в Шри Ланка. На този етап Делхи и Москва нито са потвърдили, нито са отрекли информацията за изпращането на предложенията. \"Въпреки всичко е ясно едно – властите в островната страна не са взели насериозно сигналите\", посочи още \"Сън\". По последни данни броят на жертвите на атаките от Кървавия Великден вече е достигнал 359 души, а на пострадалите -  около 5000. Шриланкийските власти са заявили, че ударите са били извършени от деветима самоубийци и за ареста на 60-ина заподозрени помагачи на терористите.", "date": "2019.04.24", "title": "\"Сън\": Москва ли е предупредила Шри Ланка за кървавия Великден?"}
{"url": "https://www.faktor.bg/bg/articles/novini/balgariya/karakachanov-iska-obshtinata-da-premahne-nezakonni-postroyki-v-orlandovtsi", "text": "Вицепремиерът Красимир Каракачанов е дал указания да се започне производство по установяване и премахване на незаконни постройки в кв. „Орландовци“ – по протежение на улиците „Дан Колов“, „Лавандула“ и ул. „Сините камъни“, съобщиха от пресцентъра на ВМРО. Заместник министър-председателят е сезиран за проблема от живущи в кв. „Орландовци“. Гражданите са представили подписка от 517 души, които посочват, че в посочената територия се формира незаконно поселище, кварталът се превръща в гето. Проблемът е от години и положението е нетърпимо. Жители на района се оплакват от влошаване на качеството на живот и от зачестилите престъпления – посегателства над личността, грабежи, домови кражби, разпространение на наркотици и хулигански прояви. В оплакването се посочва също така, че от години в незаконните постройки се населват приходящи лица без да имат основание да обитават въпросните терени и сгради. Вицепремиерът Каракачанов е изпратил подписката до кмета на Столична община с настояване да се извърши незабавна проверка, да се установи броят и видът на незаконните постройки и да се започне премахването им. В отговор „Общински строителен контрол“ при Направление „Архитектура и градоустройство“ образува проверка и възлага започването на процедурата по установяване и премахване на незаконните постройки във формиралото се гето. Отделно от това Красимир Каракачанов разпорежда на заместник-председателя на ПК „Обществен ред и сигурност“ в СОС Карлос Контрера да извърши проверка. В резултат Контрера е установил, че в годините има значителен брой оплаквания и проблеми в района на улиците „Дан Колов“, „Лавандула“ и „Сините камъни“ в кв. „Орландовци“. За установеното Карлос Контрера внася сигнал до директора на СДВР, в който се иска да се усилят патрулите по линия на патрулно-постовата дейност и да се започне специализирана полицейска операция по линия на противодействие на разпространението на наркотици. В писмото се настоява също МВР да даде уверения, че ще бъде взето отношение и ще се предприемат мерки за противодействие на криминалната активност, произтичаща от гетото.", "date": "2019.04.24", "title": "Каракачанов иска общината да премахне незаконни постройки в \"Орландовци\""}
{"url": "https://www.faktor.bg/bg/articles/novini/balgariya/ivelina-vasileva-realiziranite-infrastrukturni-proekti-v-rayon-vazrazhdane-yasno-pokazvat-kakav-e-efektat-ot-evropeyskata-solidarnost", "text": "България е достоен член на Европейския съюз, а Българското председателство на Съвета на ЕС бе оценено като изключително успешно от нашите партньори. Това заяви по време на среща с представители на бизнеса в район „Възраждане“ народният представител и кандидат за евродепутат от ГЕРБ/ЕНП Ивелина Василева.  В срещата взеха участие кметът на Възраждане Савина Савова, заместник-кметът арх. Николай Диков, народният представител Тома Биков, Валя Чилова - председател на ПГЕРБ, областният клубен ръководител на ПГЕРБ-София Иван Костов, заместник-председателят на СОС Николай Стойнев, общинският съветник Борислав Борисов и представители на бизнеса Ивелина Василева подчерта, че предстоят избори, които няма да бъдат леки. Тя коментира, че още в първите дни на новия Европейски парламент страната ни ще има много важна задача. „Трябва да защитим увеличаването на европейските средства за България, които ще бъдат предоставени на страната ни по линия на Кохезионните и структурните фондове. Към настоящия момент бюджетната рамка удовлетворява исканията на България и ще получим увеличение на европейския бюджет в размер на 3.5 млрд. лв. за програмния период 2021 – 2027 г. Ние държим политиката на сближаване да продължи, защото тя дава своите резултати“, добави Василева. Според нея много от реализираните добри проекти в район „Възраждане“ дават ясна представа какво можем да постигнем чрез средствата, които се осигуряват по линия на европейската солидарност. Тя добави, че голяма част от помощта на Европа е насочена към бизнеса, защото целта е подобряване на икономическата среда. По време на срещата с бизнеса народният представител Тома Биков подчерта, че страната ни като член на ЕС вече 12 години има самочувствието да посочва съществуващи проблеми и да предлага решения. „Нашата цел винаги е била на първо място да защитим българския интерес. Именно затова сме си позволявали да влизаме в различни коалиции, да търсим общ интерес с държавите - независимо кои са те, стига да можем да направим така, че България да печели от членството си в ЕС. Именно голяма част от нещата, които са свършени в район „Възраждане“, са благодарение на това, че сме членове на ЕС, но и благодарение на това, че е създадена вече една администрация, която може да усвоява ефективно европейски фондове“, каза Биков.  В последните години България е едно от най-привлекателните места за инвестиции в Европа, каза по време на форума Валя Чилова, председател на ПГЕРБ. Тя добави, че едно от най- големите ни конкурентни предимства, което се отчита от компаниите в Европа - е най-ниският данък в размер на 10%. “Ако страната ни задържи този данък можем да сме сигурни, че в следващите няколко години този тренд на откриване на чужди представителства и чужди компании и производства в България ще продължи. Изключително интересни сме не само в сферата на услугите , но и за производства с висока добавена стойност“, подчерта Чилова. Тя изтъкна, че БВП никога не е бил толкова висок от 1989 година насам.  „С европейски средства само тази година се реконструират 26 училища и детски градини“, каза зам.-председателят на СОС Николай Стойнев. Той допълни, че листата на ГЕРБ е съставена от доказани специалисти, които защитават интересите на страната и са донесли видимите ползи от членството до всеки един район в България. Кметът на район Възраждане Савина Савова показа реализираните проекти в района и предстоящите дейности. „Гордеем се, че най-новият парк в София – „Възраждане“, е открит през 2016 година именно в нашия район. До края на тази година той ще бъде разширен с нови 25 декара. Те ще включват обособена паркова зона с широки и открити пространства, площадки, места за отдих“, добави още кметът на района. Тя подчерта, че във „Възраждане“ се изгражда единственият в София аквапарк.", "date": "2019.04.24", "title": "Ивелина Василева: Реализираните инфраструктурни проекти в район „Възраждане“ ясно показват какъв е ефектът от европейската солидарност"}
{"url": "https://www.faktor.bg/bg/articles/novini/svyat/vav-velikobritaniya-nazryava-golyam-imigratsionen-skandal", "text": "Във Великобритания назрява голям имиграционен скандал, свързан с депортиране на чуждестранни студенти. Визите на около 34 000 чуждестранни студенти са били или анулирани, или сериозно съкратени, а повече от 1000 студенти са били насилствено депортирани от Обединеното кралство заради твърдения на правителството за измами на тест по английски език. Вестник „Гардиън“ пише, че има сведения, че студенти, които са държали теста по английски език преди пет или повече години, продължават да са обект на имиграционните власти и са изпращани в центрове за задържане, преди да бъдат депортирани. Процедурата за издирване и депортиране на потенциални измамници е започнала по времето на Тереза Мей като министър на вътрешните работи, когато тя обеща да създаде „враждебна обстановка“ за имигрантите, които са нелегално в страната. Макар и да има сигурни доказателства за измами по време на теста, има обаче и сериозни съмнения, че властите са използвали случая, за да изгонят колкото се може повече студенти. Много от тези, които смятат, че са обвинени несправедливо, са поискали да бъдат подложени на нов тест с аргумента, че няма нужда да лъжат, защото знаят отлично английски език. На останалите във Великобритания е било забранено да продължават да учат и да работят, да си откриват банкови сметки и да наемат жилища, докато не докажат, че са невинни. На опиталите се да докажат невинността си обаче е било заявено от министерството на вътрешните работи, че нямат право да обжалват във Великобритания и трябва да напуснат страната.", "date": "2019.04.24", "title": "Във Великобритания назрява голям имиграционен скандал"}
{"url": "https://www.faktor.bg/bg/articles/valeri-simeonov-ne-sam-si-kupil-dori-kucheshka-koliba", "text": "\"Тук съм, за да упражня правото си на отговор по Закона за радиото и телевизията. В материал, който БТВ излъчи, беше уронен моят престиж. Прокуратурата още не ме е търсила и не знам дали е започнала проверка. Този, който е подал сигнала, ще бъде осъден, защото там се изказват неверни твърдения и лъжи.\" Това каза лидерът на НФСБ и водач на листата на „Коалиция за Валери Симеонов“ за предстоящите европейски избори пред БТВ във връзка с подаден сигнал до прокуратурата, че същият е закупил имоти на занижени цени. \"Никога не съм допускал, че ще се стигне до това аз да давам обяснения. Всичко е абсолютно законно, искам да свърши проверката, за да се добера до името на този, който е подал сигнала. Внушение е, че ние купуваме общинска земя, този имот е закупен от частни лица. Били сме съсобственици с общината на идеалните части от този имот. Общината решава да го продаде, отивам при кмета и му казвам - искам цената да бъде завишена над пазарната. Общината ми продава имот, в който аз съм съсобственик\", обясни Симеонов. \"Теглих кредит, за да мога да платя цената на този имот. В това няма пазарна логика, но има политическа логика. Подготвям дело срещу БТВ и съм изискал суровия материал\", каза Симеонов. \"Не съм баба Ванга, не знам как скандалите с апартаментите ще се отразят на изборите. Не съм си купил апартамент, не съм си купил дори кучешка колиба\", каза Симеонов. \"Госпожа Ангелкова си е купила апартамент за 220 евро квадрат, питам \"оставкаджията\", защо тя не си е подала оставката. Дали ще си подаде оставката, това е решение на министър-председателя\", допълни Симеонов. \"Явяваме се, за да спечелим място на тези избори, аз съм водач на листата, защото съм достатъчно подготвен\", коментира евроизборите Валери Симеонов. При напористите опити на Антон Хекимян да измъкне нещо, бившият вицепремиер го нарече арменски драматург. Накрая Симеонов се обърна към водещия: \"Вие бТВ сте зависими от фирма \"Скат\".", "date": "2019.04.24", "title": "Валери Симеонов подготвя дело срещу bTV, изискал е \"суровия материал\" с обвиненията"}
{"url": "https://www.faktor.bg/bg/articles/mariya-gabriel-iskame-natrupaniyat-opit-da-prodalzhi-da-raboti-za-horata", "text": "Листата на ГЕРБ е съставена от изключително знаещи и можещи хора, които знаят как се отстоява българският  национален интерес, каза пред БНТ българският еврокомисар по цифровата икономика и общество Мария Габриел. Габриел е и водач в евролистата на ПП ГЕРБ. \"Иска ми се да заслужим доверието на хората. Искаме натрупаният опит да продължи да работи за хората. Не искаме само да обещаваме, а да покажем реални решения. Доверието е в преценката на българите\", каза още тя. \"ГЕРБ преживя нелесен момент - само който не работи, той не греши. В ГЕРБ сме заложили модел - когато някой сгреши, си подава оставката. Надявам се и колегите ни да постъпват така\", допълни Габриел на въпрос за скандала с апартаментите. \"Кога, ако не сега, можем да покажем резултатите си от изминалите години. Работата ми като еврокомисар включва борбата с фалшивите новини, както и осигуряването на безплатен интернет в десетки общини. Панагюрище бе и първото място с безплатен интернет на обществените места. Борихме се и за по-евтин роуминг и той е факт - 0,19 цента на минута. Разликата с 14 евро е огромна. Днес и цифровизацията е част от ежедневието на хората\", разкри водачът на евролистата на ГЕРБ. \"Много се вълнувам от развитието на селските райони. Важно е да скъсим дистанцията между градските и селските райони\", коментира еврокомисарят.  \"Работата по пакета \"Мобилност\" е доказателство, че когато работим заедно, можем да направим промяна. И в следващия европарламент ще продължим борбата\", завърши Мария Габриел.", "date": "2019.04.24", "title": "Мария Габриел: Искаме натрупаният опит да продължи да работи за хората"}
{"url": "https://www.faktor.bg/bg/articles/tsveta-karayancheva-preklanyame-glava-pred-zhertvite-na-armenskiya-genotsid", "text": "Всички прекланяме глава пред жертвите на арменския геноцид. Това каза председателят на парламента Цвета Караянчева след декларацията на лидера на ПГ на „Обединени патриоти“ за арменския геноцид, предаде Агенция „Фокус“.  Във връзка с призива на Валери Симеонов за едноминутно мълчание, председателят на парламента обясни, че съгласно правилника за организацията и дейността на Народното събрание предложения за почитане на паметта с едноминутно мълчание могат да се правят само ако са били внесени писмено в деловодството на парламента до 18.00 часа на деня, предшестващ съответното пленарно заседание, освен в изключителни случаи.", "date": "2019.04.24", "title": "Цвета Караянчева: Прекланяме глава пред жертвите на арменския геноцид"}
{"url": "https://www.faktor.bg/bg/articles/politolog-absolyutnite-lazhite-na-elena-yoncheva-ruhvat-za-chasove", "text": "Всяка лъжа, която изкарва г-жа Елена Йончева рухва в рамките на часове. Абсолютна лъжа е, че има уран във водата в Хасково, абсолютна лъжа е, че  сто милиона се крадели от Община Хасково, че г-жа Елена Йончева няма офшорна компания, абсолютна лъжа е това, което каза за скандала Банов. Извинявайте, единият ден тя излиза и казва: \"Аз лично унищожих устройството и записа. На другия ден прави пресконференция и показва телефона, с който е направен този запис\". Това заяви Александър Владимиров от Института по дясна политика в студиото на \"Здравей, България\" на Нова тв. Всеки скандал на Елена Йончев в публичното пространство се оказва лъжа, смята той. Разликите при случаите с къщи за гости с Александър Манолев и Елена Йончева са големи – при Манолев е в центъра на Сандански, никога не е използвана по предназначение, а при Йончева е крайградско място и е използвано по предназначение. Това обясни социологът Михаил Мирчев, който бранеше родната БСП като Матросов и непрекъснато се опитваше да оневини червените. До там, че стана смешно. Удивително е как винаги, когато има скандал, БСП казват какви са разликите. Ние като общество трябва да сме наясно, че няма разлика, когато има злоуптреби, Докато не се произнесат институциите, имаме обвинения от страна на медиите, заяви Владимиров. По думите му скандалът \"Апартаментгейт\" е срутил три много големи мита – че няма свободни медии, че на политиците им е разрешено да правят неща, които не са разрешени на обикновените хора, и че антикорупционният закон е приет в полза на ГЕРБ. Голямото нещо, което направи \"Апартаментгейт\", е да ни отвори очите за няколко неща, които сме смятали за даденост. Оказа се, че не е така, посочи Владимиров. Мирчев не се даде. \"Казусът е много по-сложен, отколкото някакъв апартамент, някаква виличка някъде. Тези, които са на власт, обикновено го отнасят. Може всички да са „бъркали в кацата”, но когато възникне такава ситуация, тези, които са на власт го отнасят”, добави той. При казуса ГЕРБ става дума за огромни размери, създава се впечатление, че всички от ГЕРБ са се възползвали, когато става дума за злоупотреби. Казусът е много по-сложен от някакви апартаменти. А и трябва да е ясно, че тези, които са на власт, обикновено го отнасят, когато възникне подобна ситуация. А и \"Апартаментгейт\" не беше създаден като казус от американска медия, а не от БСП. Не знам ГЕРБ какво намесват БСП тук, коментира Михаил Мирчев. Александър Владимиров му обясни, че не става въпрос за американска медия, нито една медия у нас не е такава,но Мирчев продължи да си го повтаря. Колко типично за червените...", "date": "2019.04.24", "title": "Политолог: Абсолютните лъжи на Елена Йончева рухват за часове"}
{"url": "https://www.faktor.bg/bg/articles/tereza-mey-pozvoli-na-kitayskata-huavey-da-uchastva-v-izgrazhdaneto-na-britanskata-mrezha-5g", "text": "Британският премиер Тереза Мей се е съгласила да се позволи на китайския телекомуникационен гигант \"Хуавей\" да участва в изграждането на британската мрежа за мобилна комуникация от пето поколение (5G) въпреки предупрежденията за сигурността, отправени от британски министри и от САЩ, предаде ДПА, като се позова на местни медии. Съветът по национална сигурност, председателстван от Мей, се е съгласил вчера да позволи на технологичната компания да участва в изграждането на \"неключова\" инфраструктура от новата мрежа като антените, съобщи в. \"Дейли телеграф\", цитиран от БТА. Мей е взела това решение въпреки предупрежденията на някои министри, включително на вътрешните работи Саджид Джавид, на външните Джереми Хънт и министъра на отбраната Гавин Уилямсън, че тази стъпка може да застраши националната сигурност. \"Телеграф\" посочва, че директорът на Центъра за правителствени комуникации (службата за електронен шпионаж) Джереми Флеминг ще предупреди на годишната среща на разузнавателния съюз \"Пет очи\" (Нова Зеландия, САЩ, Австралия, Великобритания и Канада) днес за безпрецедентни по мащаб киберзаплахи. Западните страни обсъждат дали да изключат \"Хуавей\" от изграждането на националните си мрежи 5G поради твърдения (основно от Вашингтон), че компанията е твърде близка до правителството в Пекин. Технологичният гигант отхвърля обвиненията. САЩ, които забраниха на правителствените агенции да сключват договори с \"Хуавей\" или други компании, които ползват оборудване на корпорацията, насърчават съюзниците си да прекъснат връзките с нея.", "date": "2019.04.24", "title": "Тереза Мей позволи на китайската \"Хуавей\" да участва в изграждането на британската 5G мрежа"}
{"url": "https://www.faktor.bg/bg/articles/mihail-konstantinov-1-6", "text": "На европейските избори ще гласуват около 2 млн. души. Това каза председателят на Съвета на директорите на „Информационно обслужване” проф. Михаил Константинов в ефира на „Здравей, България”. Това изчисление е свързано с нашите очаквания.  Това, което ме безпокои е, че датата на изборите е един краен ваканционен период и хората ще пристигнат в последния момент, ще се струпат пред секциите и могат да се откажат да гласуват”, добави експертът. Константинов обясни, че ще има нововъведение при преференциите, с което се цели избягването на феномена 15/15. „Преференциите са полезен и действащ механизъм. Този път са взети  мерки срещу феномена 15/15, като номерата за преференциите започват с единица отпред, т.е. номер 15 в листата ще бъде маркиран като 115, за да намалим объркванията, каза той. Машинно гласуване ще има в една четвърт от изборните секции. „Тепърва ЦИК ще вземе решение в кои секции ще има машини”, обяви той. ", "date": "2019.04.24", "title": "Михаил Константинов: Машинно гласуване ще има в една четвърт от изборните секции"}
{"url": "https://www.faktor.bg/bg/articles/nov-pozhar-v-parizh-tozi-pat-v-blizost-do-dvoretsa-versay", "text": "Голям пожар избухна в Париж близо до двореца Версай. До момента няма данни за пострадали. По неофициална информация огънят е тръгнал от автокъща. Близо 90 пожарникари са изпратени да гасят пламъците. Според следователи е възможно огънят да е причинен от късо съединение, съобщи bTV.", "date": "2019.04.24", "title": "Нов пожар в Париж, този път в близост до двореца Версай"}
{"url": "https://www.faktor.bg/bg/articles/tsik-opredelya-dnes-nomerata-na-partiite-za-evroizborite", "text": "Централната избирателна комисия ще определи чрез жребий поредните номера на кандидатските листи на партиите, коалициите и инициативните комитети за изборите за членове на Европейския парламент на 26 май. Ще бъде определен и редът за представяне на кандидатите по време на предизборната кампания по БНТ и БНР за евровота.", "date": "2019.04.24", "title": "Днес ЦИК определя чрез жребий номерата на партиите за евроизборите"}
{"url": "https://www.faktor.bg/bg/articles/elena-yoncheva-dava-akal-kak-da-ya-razsledvat", "text": "\"Моят свекър е управител, но той е управител, преди да познавам това семейство, така че това е абсурдно. Аз се запознах с моя свекър в последствие, какво да говорим повече\". Това заяви водачката на листата на БСП за евроизборите Елена Йончева пред Нова тв по повод решението на прокуратурата да се самосезира по публикации в медии, че тя и семейството ѝ са замесени в злоупотреби с евросредства при изпълнението на проект за три къщи за гости по българското Черноморие. Според публикациите те са построени с 400 хил. лева европейски пари, но не се ползват по предназначение.   Йончева заяви, че \"в България има жълто-кафяви медии. Очевидно това са тези, които атакуват нея. Тези които искат да направят журналистическо разследване, има основни принципи на журналистическото разследване, обяви тя. За съжаление, те очуевидно не са известни на самата Елена Йончева.", "date": "2019.04.24", "title": "Елена Йончева дава акъл на журналистите как да я разследват"}
{"url": "https://www.faktor.bg/bg/articles/novini/svyat/manfred-veber-turtsiya-ne-mozhe-da-stane-chlen-na-es", "text": "Според кандидата на Европейската народна партия (ЕНП) за поста на председател на Европейската комисия – Манфред Вебер, Турция не може да стане член на Общността. Съответното той заяви за Euronews. „По отношение на Турция, аз вярвам в силното сътрудничество, както направихме с договора за миграцията\" каза Вебер пред Euronews, добавяйки, че трябва да се обмислят и „по-силни\" икономически и културни връзки. Но той отново подчерта, че е против членството на Турция: „Вие искате да имате силни и солидни, добри отношения между Турция и ЕС, но мисля, че трябва да бъдем честни и това включва да признаем, че Турция не може да стане член на ЕС\", цитира \"Фокус\". Турция официално е кандидат за присъединяване към ЕС от 1999 г. насам. Преговорите за членството започнаха през октомври 2005 г., но бяха прекратени през 2016 г., след като двете страни постигнаха споразумение за мигрантите и бежанците.", "date": "2019.04.24", "title": "Манфред Вебер: Турция не може да е в ЕС"}
{"url": "https://www.faktor.bg/bg/articles/chastniyat-broniran-vlak-na-severnokoreyskiya-lider-pristigna-v-rusiya", "text": "Севернокорейският лидер Ким Чен-ун пристигна с частния си брониран влак в Русия, където утре във Владивосток ще разговаря с руския президент Владимир Путин, предадоха световните агенции. Очаква се те да обсъдят ядрената програма на Пхенян и връщането му в шестстранните преговори по нея, прекъснати през 2008 година по искане на Северна Корея. В разговорите освен Пхенян, участват и представители Южна Корея, Япония, Китай, Русия и Съединените щати.  Путин и Ким се очаква да разискват и гарантирането на сигурността в Североизточна Азия. Това ще е първата среща на севернокорейския лидер с чуждестранен държавен глава след втората му среща с американския президент Доналд Тръмп през февруари във виетнамската столица Ханой.", "date": "2019.04.24", "title": "Бронираният влак на севернокорейския лидер пристигна в Русия"}
