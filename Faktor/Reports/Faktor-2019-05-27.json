{"url": "https://www.faktor.bg/bg/articles/politiko-frontat-sreshtu-veber-se-materializira", "text": "Манфред Вебер е кандидатът за председател на ЕК от партията, която спечели най-много места на евроизборите, но това далеч не означава, че ще получи поста, коментира „Политико“. Либералите, които се представиха далеч по-добре от предишния вот за ЕП, днес изстреляха първите изстрели в битката срещу претендента на Европейската народна партия за най-желания пост в ЕС. „Ясно е, че смятаме кандидатът на ЕНП за тотално дисквалифициран“, заяви Паскал Канфан, №2 в листата на партията на френския президент Еманюел Макрон „Република, напред!“, която влезе в съюз с Алианса на либералите и демократите за Европа (АЛДЕ). „Ще застанем с цялата си тежест, за да балансираме или с френски кандидат, който може да е Мишел Барние, или с друг, който във всеки случай ще бъде по-близо до центъра на гравитация в новия Европарламент, но далеч не толкова вдясно, колкото по-рано“, каза Канфан. На фона на сериозни загуби за ЕНП и социалдемократите се очаква АЛДЕ, доминирана от Макрон и от холандския премиер Марк Рюте, да изиграе сериозна роля в пазарлъците за високите постове, които започват утре с неформална среща на върха в Брюксел.", "date": "2019.05.27", "title": "„Политико“: Фронтът срещу Вебер се материализира"}
{"url": "https://www.faktor.bg/bg/articles/novini/balgariya/atlantitsi-katastrofalna-zaguba-za-proruskite-i-antievropeyskite-partii", "text": "Атлантическият съвет на България приветства избраните български представители в Европейския парламент на проведените на 26 май т.г. избори. Ние очакваме те да отстояват политиките, за които гласува европейска и евроатлантическа България.   Победата на изборите на партиите, които ясно заявиха своите позиции за по-единен и проспериращ, по-силен и в отбранителната сфера Европейски съюз, е доказателство за утвърждаването на европейските и евроатлантическите демократични ценности в България. АСБ констатира, че у нас на тези избори катастрофална загуба претърпяха онези партии и политици, които от години атакуват европейската и евроатлантическата ориентация на страната, и които в кампанията си открито провокираха гражданите с твърдения заети от арсенала на хибридната война, която Руската федерация води срещу България и ЕС. Поражението на тези партии и политици е доказателство за демократичната зрялост на българското общество и за безсперспективността на всяка антиевропейска и антинатовска политика. АСБ  със задоволство съобщава, че сред избраните български евродепутати има и наш член-основател, както и други политици, чиито възгледи съвпадат с наши програмни идеи и позиции по външнополитически и вътрешнополитически въпроси. Това е доказателство, че единствената правилна и разумна политика за България – евроатлантическата, ще има свои гласове в Европейския парламент. На добър час на новите български представители в Европейския парламент!", "date": "2019.05.27", "title": "Атлантици: Катастрофална загуба за проруските и антиевропейските партии"}
{"url": "https://www.faktor.bg/bg/articles/ivanecheva-az-sam-boets-no-za-kmet-na-sofiya-nyamame-reshenie", "text": "Аз съм боец. Това каза в предаването \"Лице в лице\" по БТВ осъдената на първа инстанция на 20 години затвор бивша кметица на \"Младост\" и независим кандидат за евродепутат Десислава Иванчева, която с резултата си изпревари политически сили като \"Атака\" и коалицията, подкрепяща бившия вицепремиер Валери Симеонов. Този вот, който ми се даде, грубо 2%, е 50% вот на хората, които досега не са желали да гласуват за нито една партия, и 50% на тези, които вярват в нашата енергия, съчувстват ни и ни обичат, заяви Иванчева. За кмет на София все още нямаме решение. Говоря в множествено число, тъй като сме екип от хора. Имаме предложение да се кандидатирам. Може и да се кандидатирам, може и гражданите да искаме да участваме в Общинския съвет. Омръзнало ни е да чакаме някой да ни оправи. Ние сме достатъчно големи, искаме да участваме и да направим живота си по-добър, подчерта тя. Тя посочи, че очаква истината по делото срещу нея да излезе наяве. Много от нещата, съшити с бели конци, отпаднаха. Отпаднаха парите в колата и 250-те хиляди евро. Остана единствено да оборим, че една жена от пазара казала, както се казва, че сме поискали подкуп от трето лице. Има доста да се борим. Надявам се, че съдът ще гледа доказателствата, а не политическата поръчка, макар че, че идват местните избори и вярвам, че ще направят всичко възможно да ни задържат, каза още Десислава Иванчева.", "date": "2019.05.27", "title": "Иванечева: Аз съм боец, но за кмет на София нямаме решение"}
{"url": "https://www.faktor.bg/bg/articles/arestuvaha-i-treti-zapodbryan-v-bombenoto-napadenie-v-lion", "text": "Френската полиция задържа жена във връзка с разследването на бомбеното нападение в Лион миналата седмица, при което бяха ранени 13 души, предаде Франс прес, цитирайки парижката прокуратура. Тя е третата заподозряна - преди нея бяха арестувани 24-годишен студент и гимназист от алжирски произход. Според парижката прокуратура, която е натоварена с разследването, предполагаемият извършител е студентът.", "date": "2019.05.27", "title": "Арестуваха и трети заподозрян за бомбеното нападение в Лион"}
{"url": "https://www.faktor.bg/bg/articles/italianskite-evrodeputati-bez-musolini-berluskoni-s-myasto-v-ep", "text": "Кайо Джулио Чезаре Мусолини, правнук на италианския диктатор Бенито Мусолини, не успя в опита си да бъде избран за депутат в Европейския парламент, предаде ДПА. Петдесет и една годишният Мусолини се яви на вчерашните избори в листата на крайнодясната партия \"Италиански братя\", която спечели 6,5 процента от националния вот на евроизборите. Той получава 21 400 преференциални гласа в избирателния район \"Южна Италия\", които обаче не му стигнаха за място в ЕП, каза пред ДПА говорител на кандидата, предава БТА. Друг представител на рода Мусолини, правнучката на Бенито Алесандра, също не успя да влезе в Европарламента. Тя беше европейски депутат в досегашния състав на ЕП от \"Форца Италия\", партията на бившия премиер Силвио Берлускони. Самият Берлускони беше сред успешните кандидати. Често забъркващият се в скандали 82-годишен политик обеща да използва мястото си в ЕП, за да настоява за по-голяма европейска икономическа интеграция като противовес на увеличаващата се геополитическа заплаха от Китай, отбелязва ДПА. Досегашният председател на Европарламента Антонио Таяни, също от \"Форца Италия\", се очаква да се завърне в Брюксел, след като спечели 50 000 преференциални гласа в избирателен район \"Централна Италия\". Пиетро Бартоло, лекар, който лекува мигрантите на остров Лампедуза, беше избран от листата на левоцентристката Демократическа партия заедно с бившия прокурор от отдел \"Антимафия\" Франко Роберти и бившия министър Карло Календа. Най-много гласове получи италианският вицепремиер Матео Салвини, който беше водещият кандидат на крайнодясната си партия \"Лигата\" във всичките пет избирателни района на Италия. Той спечели общо 2,2 милиона преференциални гласа, а самата \"Лига\" събра безпрецедентните 34 процента от гласовете на национално равнище, но Салвини не се очаква да замени сегашния си пост с място в ЕП. Анализ на данните от вота в Италия обаче показва, че партията на Салвини постигна пробив заради доминиращата си роля основно в малките градове, но не и в големи, като Рим, Милано, Торино или Генуа, където остана на второ място след Демократическата партия. В големите южни градове, като Неапол и Палермо, пък спечели коалиционният партньор на \"Лига\" - \"Движение 5 звезди\", посочва Ройтерс. Най-големите градове, спечелени от партията на Салвини, бяха Венеция, Верона и Падуа. Но нито един от тях не е с население, превишаващо 300 000 души.", "date": "2019.05.27", "title": "Италианските евродепутати - без Мусолини, Берлускони - с място в ЕП"}
{"url": "https://www.faktor.bg/bg/articles/rusiya-s-propagandni-vnusheniya-sasht-uvelichavat-riskovete-v-blizkiya-iztok", "text": "Решението на президентът на САЩ Доналд Тръмп да изпрати 1500 войници в Близкия изток може да увеличи рисковете в региона. Това подчерта пред журналисти министърът на външните работи на Руската федерация Сергей Лавров, предава TACC. „Що се отнася до решението на Тръмп да изпрати 1500 войници, освен тези, които вече са разположени в региона на Близкия изток и Северна Африка - рисковете винаги се увеличават, когато военният потенциал се увеличава\", предупреди първият дипломат на Москва. В тази връзка той изрази надежда, че във Вашингтон все още ще може да се вслушат в разумни гласове, които предупреждават за безразсъдството от евентуална война с Техеран. „Поне имаме причина да се надяваме за това. Днес не всички в американското ръководство са обсебени от агресивни стремежи\", подчерта Лавров. На 24 май Тръмп се съгласи Пентагонът да изпрати допълнителен контингент от американски войници в Близкия изток във връзка с ескалацията на напрежението между Вашингтон и Техеран. Според CNN укрепването включва разполагането на противоракетни ракетни системи „Пейтриът“, разузнавателни самолети и необходимите сили за „сдържане на иранските заплахи\".", "date": "2019.05.27", "title": "Русия с пропагандни внушения: САЩ увеличават рисковете в Близкия Изток"}
{"url": "https://www.faktor.bg/bg/articles/sled-udara-na-evrovota-tsipras-gubi-i-na-mestnite-izbori", "text": "След поражението на изборите за Европейския парламент, управляващата в Гърция СИРИЗА понесе още един тежък удар. Партията на премиера Алексис Ципрас изгуби изборите за местна власт, проведени паралелно с гласуването за новия състав на ЕП, съобщава електронното издание на атинския ежедневник Kathimerini, цитирано от Агенция \"Фокус\".  Предварителните резултати показват, че опозиционната „Нова демокрация“ води в 11 от общо 13 административни области в страната, включително в Атика, Македония, Тесалия, Епир и по островите в Егейско море.", "date": "2019.05.27", "title": "След удара на евровота, Ципрас губи и на изборите за местна власт"}
{"url": "https://www.faktor.bg/bg/articles/ruski-sad-otryaza-mezhdunarodniya-tribunal-za-plenenite-ukrainski-moryatsi", "text": "Московски съд днес удължи ареста на 24 украински моряци, задържани от Русия край Крим миналата година, предаде АФП. По този начин Москва не се съобрази с призива на международен трибунал за незабавното им освобождаване, предава БНР. Московският градски съд отказа да уважи жалба на адвокатите на моряците срещу решението за задържането им до юли. Русия през ноември откри огън и задържа три украински военноморски кораба край Керченския проток, докато се опитвали да преминат от Черно в Азовско море. Това бе първият открит военен сблъсък между Киев и Москва от 2014 г., когато Русия анексира Крим от Украйна. Миналата седмица Международният трибунал по морско право поиска от Москва да освободи незабавно пленените 24-ма украински моряци.", "date": "2019.05.27", "title": "Руски съд отряза международния трибунал за пленените украински моряци"}
{"url": "https://www.faktor.bg/bg/articles/georgi-pirinski-personalno-ninova-svikva-plenum-bez-nikakav-analiz", "text": "Днес само прозвуча предложение за избор на нов лидер, Не е стартирала процедура за такъв избор, прозвуча само предложение, заяви в предаването \"Още от деня\" на БНТ депутатът от БСП Георги Пирински. Националният съвет е в правото си да реши по-нататък как да се действа. Възловият въпрос, който ще бъде поставен утре, трябва да бъде защо не успяхме в тези избори да защитим оново, което заявихме, че искаме да постигнем. Тоест българските грашждани да пожелаят да има една дълбока промяна на живота в България и да видят в лицето на БСП носителя на тази промяна. Това не успяхме. Трябваше за тази цел да имаме онези 955 000 гласа, които получихме на последните парламентарни избори, и пак не ни стигнаха. Утре всеки член на НС трябва да си зададе иименно този въпрос. Ако възпроизведем начина, по който функционира нашата партия през последните три години, няма да постигнем нищо, посочи Пирински. Къде сбъркахме. Първо, не успяхме за защитим \"Визия за Европа\", нашата собствена платформа за развитието на Европа, това, че сме за социален съюз, съюз на гражданите и народите и за преодоляване на неравенствата и бедността. Кампанията беше подчинена на серия на корупционни тези и примери. Това беше дълбоко погрешно поставено в кампанията с очакването, че едва ли не има предизборна нагласа и за бърза промяна.  По повод свикването на утрешния Национален съвет Георги Пирински отново попита: Как лидерът на БСП поставя този въпрос на втория ден от изборите за свикване заседание на НС? При това чисто персонално, без никакъв анализ за това дали е била правилна тактиката?  Според него не може да се вмени отговорност на всяка общинска организация за тактика, която е разработила сегашното ръководство. Втората листа беше утвърдена със 110 гласа \"за\" без въздържали се и без против, припомни Пирински.  \"Председателят трябва ясно да осъзнае, че тя носи именно персонална отговорност и трябва да я поеме с ясното съзнание, че това е достойният и общоприет начин, по който действа един европейски политик. След като се е ангажирала не само да спечели изборите, но и да постигне промяна в страната\", коментира още депутатът.  Помолен да сподели мнение дали е победа 5 евродепутати за разлика с 4 от предишните евроизбори, Пирински заяви: \"Не е въпрос на аритметика да оценяваме тези резултати - четири или пет депутати. На последните парламентарни избори гласуваха за нас близо 1 милион гласа. Единственият отговорен ход на г-жа Нинова е да поиска предсрочно прекратяване на своите пълномощия. Фалшива постановка е, че ако председателят подаде оставка - разпад, ако не подаде - пак разпад.\" Според него, една от причината за загубата вчера, е неспособността да се формулира активна проевропейска политика, свързана с България. Другата е прокарване на разделителни линии в БСП от момента, когато Нинова пое ръководството на пратията. На последния пленум тя посвети половината си доклад на враговете с партиен билет. Това, което се случи с г-н Станишев, е непонятно - да не бъде в листата. Заслугата на тези преференции сега не е на председателя на партията, предпочитанието за преференция се появиха, защото показаха, че листата не е това, което симпатизантите ни искат, каза още Пирински. На въпрос ще се върнат ли в парламента, той отговори: \"Отдавна трябваше да се върнем в Народното събрание.\" И завърши отново с въпрос: \"С тези ли решения ще тръгнем към местните избори, или ще направим сериозен анализ какво се случи и защо се случи.\"", "date": "2019.05.27", "title": "Георги Пирински: Нинова свиква пленум персонално, без никакъв анализ"}
{"url": "https://www.faktor.bg/bg/articles/daniel-smilov-ninova-sbarka-kato-vkara-bsp-v-nishata-na-patriotite", "text": "При БСП проблемът е съдържателен. Имаме доктрината на Нинова - вкарване на партията в нишата на патриотите. Това, което направи, да вдигне рейтинга на войводите. Това е грешна стратегия. Тя трябва да печели периферия, а не да заема ниши. А така се свиха до абсолютно най-твърдото си ядро. Линията на Нинова е да задълбочава тази грешка. Това коментира в студиото на БНТ политологът Даниел Смилов. Добре е да видим дали Станишев и Пирински ще я върнат на проевропейската пътека на развитие. БСП не може да бъде орбанова партия, убеден е той. Според политологът Атанас Стефанов опозицията срещу Нинова не е била толкова голяма от времето на Виденов. Нейният ход е изпреварващ и смята, че на евентуалните избори по новите правила има вероятност Корнелия Нинова да се прелегитимира.  Тя не иска нищо, без да има предварителен разчет, особено когато става дума за вътрешното състояние на БСП, подчерта Стефанов. Според Смилов стабилизирането на ГЕРБ показа и проблемът на ГЕРБ. Огромната медийна офанзива обърна вота.  Огромната медийна подкрепа, фокусирана върху Борисов, нямаше как да не даде ефект. Но е очевидно, че има какво да преодоляват в ГЕРБ, посочи Смилов. Той коментира и резултата на Демократична България. Проблемът на демократичната десница беше през 2017. Тогава те загубиха доверието на избирателите. Затова сега наистина постигнаха успех, върнаха си доверието, които им дава възможност за растеж. София не е България, но все пак тя диктува политическата мода, която се случва в страната.   Според Атанас Стефанов поуката от тези европейски избори е  - елитите да говорят повече с хората, а не със себе си.", "date": "2019.05.27", "title": "Даниел Смилов: Нинова сбърка, като вкара БСП в нишата на патриотите"}
{"url": "https://www.faktor.bg/bg/articles/georgi-koritarov-borisov-se-poyavi-kato-figurata-na-uspokoenieto-i-sigurnostta", "text": "\"Ако не беше Бойко Борисов, резултатът можеше да бъде по-различен, но на ниво експертиза на кандидати. БСП отстъпваше. Борисов се появи като фигурата на успокоението и сигурността. Той каза, че българите не искат да чуват послание, а да имат повече доходи, ред и спокойствие\". Това заяви пред БНР журналистът Георги Коритаров и коментира, че избирателите в България предпочитат прагматизма пред идеите и посланията. \"Не е верен изводът, че хората приемат за нормално облагодетелстването на властта - по данни, които видях, ГЕРБ е загубила 240 хиляди свои избиратели в тази кампания. Това, което се случи с гейтовете, подразни хората\", заяви още коментаторът. Според Коритаров БСП e сметнала, че някой е решил вместо нея основната задача, а тя е \"не да свалиш доверието от опонента, а да надградиш доверие към себе си и да разгърнеш политики\".  \"БСП има структурна невъзможност да бъде автентична алтернатива, не знае как да го направи\", коментира още Коритаров. По думите му в \"Демократична България\" неизбежно ще възникнат вътрешни противоречия, защото не са единен политически субект с един лидер: \"Те трябва да мислят как да се подредят, за да вървят напред\". \"Това, което изповядва ВМРО, в моя ценностен периметър е нещо, което никога не бих подкрепил - нито негативизма към турците и циганите, нито антимигрантския патос. Това са неща, които отхвърлям като антидемократични. Притеснявам се, че това се харесва на 8 % от българите\", коментира още журналистът и добави, че коалицията \"Обединени патриоти\" е под сериозен риск.", "date": "2019.05.27", "title": "Георги Коритаров: Борисов се появи като фигурата на успокоението и сигурността"}
{"url": "https://www.faktor.bg/bg/articles/evpoto-poskapnna-sled-evroizborite", "text": "Eдиннaтa eвpoпeйcĸa вaлyтa пocĸъпнa минимaлнo в пoнeдeлниĸ, cлeд ĸaтo пpoгнoзитe зa възxoд нa пoпyлиcтитe нa избopитe зa Eвpoпeйcĸия пapлaмeнт нe ce cбъднaxa. Eвpoтo ce пoĸaчи c 0,1 пpoцeнтa дo $1,1211 тaзи cyтpинт, зaпиcвaйĸи тpeти пopeдeн дeн нa pъcт. Πъpвитe дaнни coчaт, чe пoпyлиcтĸитe пapтии пeчeлят 29 пpoцeнтa oт мecтaтa в EΠ пpи 30 пpoцeнтa в нacтoящия пapлaмeнт. Двeтe нaй-гoлeми пapтии - Eвpoпeйcĸaтa нapoднa пapтия и Πpoгpecивният aлиaнc нa coциaлиcтитe и дeмoĸpaтитe - пeчeлят 43% пpи 56% пpeз 2014 г. Te гyбят мнoзинcтвoтo cи зa пъpви път в иcтopиятa нa eвpoпeйcĸитe избopи, пишe Nеwѕ.bg. Peзyлтaтитe пoĸaзвaт, чe ĸлючoвитe пoлитиĸи нa блoĸa щe ocтaнaт cъщитe и cлeд тeзи избopи.", "date": "2019.05.27", "title": "Eвpoто поскъпнна след евроизборите"}
{"url": "https://www.faktor.bg/bg/articles/ryazko-se-uskori-iztichaneto-na-kapitali-ot-rusiya-video", "text": "Последните данни показват рязко ускоряване на изтичането на капитали от Русия. А колко пари са изтеглени от страната?Освен това: миналата седмица е рекордна за лоши новини за луската икономиката, \"ръста на БВП\" е почти нулиран, и Герман Греф каза, че \"няма олигарси, останали в Русия.\" Така ли е? Цялата истина за руската икономика в седмичната програма \"Къде са парите?\" на Владимир Милов. Това е авторска програма на политика, икономист и бивш заместник-министър на енергетиката Владимир Милов.", "date": "2019.05.27", "title": "Рязко се ускори изтичането на капитали от Русия (ВИДЕО)"}
{"url": "https://www.faktor.bg/bg/articles/typc-ata-lipa-mozhe-da-padne-do-10-lipi-za-dolap", "text": "Typcĸaтa лиpa лecнo мoжe дa пoeвтинee oщe и дa пaднe дo 10 лиpи зa щaтcĸи дoлap пpeз cлeдвaщитe 10 гoдини. И тoвa e oптимиcтичнaтa пpoгнoзa, бaзиpaнa нa нacтoящoтo нивo нa инфлaциятa в cтpaнaтa. Toвa пишe в cвoй aнaлиз инвecтициoнният ĸoнcyлтaнт Maтeин Xaлид, пyблиĸyвaн oт АМЕ Іnfо. \"Typcĸaтa лиpa пoeвтиня дo 8-мeceчнo дънo нa нивo oт 6,15 лиpи зa дoлap. Глoбaлнитe инвecтитopи изгyбиxе дoвepиe в иĸoнoмичecĸaтa и мoнeтapнaтa пoлитиĸa, вoдeнa oт Πapтиятa нa cпpaвeдливocттa и paзвитиeтo (ΠCP). Peшeниeтo нa Bиcшaтa избиpaтeлнa ĸoмиcия зa oтмeнянe нa peзyлтaтитe oт ĸмeтcĸитe избopи в Иcтaнбyл вĸapa Typция в oщe eднa пoлитичecĸa ĸpизa\", пocoчвa eĸcпepтът, цитиран от money.bg. Xaлид пocoчвa твъpдeния нa Fіnаnсіаl Тіmеѕ, cпopeд ĸoитo цeнтpaлнaтa бaнĸa в южнaтa ни cъceдĸa e изпoлзвaлa вaлyтни cyaпoвe c мecтни бaнĸи, зa дa пoвиши peзepвитe cи в чyждecтpaннa вaлyтa. Πpeз 2019 гoдинa пocлeднитe пaднaxa дo нoвo дънo и ĸaтo oт cмeтĸaтa бъдaт изĸлючeни ĸpaтĸocpoчнитe зaeми, peзepвитe възлизaт нa 27 милиapдa дoлapa. \"27 милиapдa дoлapa щe ca нeдocтaтъчни, зa дa зaщитят вaлyтaтa в мoмeнт, в ĸoйтo дoвepиeтo ĸъм пapичнитe пaзapи в Иcтaнбyл и Aнĸapa ce изпapи. Зapaди тoвa и Typcĸaтa цeнтpaлнa бaнĸa вeчe нямa дa мoжe дa ce нaмecвa нa вaлyтния пaзap eфeĸтивнo, зa дa ĸoмпeнcиpa paзпpoдaжбитe нa чyждecтpaннитe инвecтитopи, a cпaдът нa тypcĸaтa лиpa щe ce ycĸopи дo cвoбoднo пaдaнe\", cмятa Maтeин Xaлид. Aнaлизaтopът пocoчвa, чe ceгa няĸoи инвecтитopи, пpeдимнo oт Близĸия Изтoĸ, ca изĸyшeни oт дoбpитe cдeлĸи, ĸoитo биxa мoгли дa нaпpaвят нa имoтния пaзap в Typция и ĸoнĸpeтнo в Иcтaнбyл. Xaлид oбaчe cмятa, чe e \"лyдocт\" дa инвecтиpaш в cтpaнa, чиятo вaлyтa e изгyбилa 85% oт cтoйнocттa cи cпpямo дoлapa пpeз пocлeднoтo дeceтилeтиe. \"Aĸo нe дpyгo, тo oбeзцeнявaнeтo нa лиpaтa пpeз cлeдвaщoтo дeceтилeтиe щe бъдe oщe пo-cepиoзнa, тъй ĸaтo пpeзидeнтът Epдoгaн ĸoнцeнтpиpa пoлитичecĸaтa cи влacт чpeз пpoмeнитe в ĸoнcтитyциятa и oбъpнa гpъб нa пpoзaпaднaтa пocoĸa нa пoлитиĸaтa cи oт пpeдишнитe 10 гoдини нa нeгoвoтo yпpaвлeниe\", дoпълвa тoй.", "date": "2019.05.27", "title": "Typcĸaтa лиpa мoжe дa пaднe дo 10  за дoлap"}
{"url": "https://www.faktor.bg/bg/articles/sport/balakov-ostavi-v-natsionalniya-otbor-izgonenite-ot-cherno-more", "text": "Красимир Балъков отсвири детекторите на лъжата на Черно море и остави в състава на националите играчите, които бяха обвинение, че ще \"легнат\" на Лудогорец\". Футболистите си направиха собствен тест на полиграфа в София, който показа, че няма нищо общо с обвиненията на отбора им. Припомняме, че бяха изгонени от състава, а \"моряците\" загубиха с 4:1 срещу разградчани и на практика резервите осигуриха титлата в решаващия мач.  Нападателят на Славия Цветелин Чунчуков бе повикан от селекционера на мъжкия национален отбор на България Красимир Балъков за предстоящите двубои с Чехия и с Косово. Както е известно, заради контузии от предварителния списък отпаднаха защитниците на ЦСКА Иван Турицов и Николай Бодуров, както и Марселиньо от Лудогорец.  Вратари: Николай Михайлов (Левски), Пламен Илиев (Лудогорец), Христо Иванов (Етър) Защитници: Страхил Попов (Касъмпаша), Васил Божиков (Слован Братислава), Камен Хаджиев (Пушкаш Академия), Иван Бандаловски (Берое), Антон Недялков (Лудогорец), Иван Горанов (Левски), Кристиан Димитров (Ботев Пд), Виктор Генев (Черно море), Крум Стоянов (Етър) Полузащитници и нападатели: Ивелин Попов (Ростов), Георги Костадинов (Арсенал Тула), Галин Иванов (Халадаш), Кирил Десподов (Каляри), Кристиян Малинов (ЦСКА-София), Мартин Минчев (Черно море), Георги Илиев (Черно море), Тодор Неделев (Ботев Пд), Янис Карабельов (Славия), Цветелин Чунчуков (Славия), Георги Сърмов (Етър), Станислав Иванов (Левски), Станислав Костов (Левски), Исмаил Иса (Дунав).", "date": "2019.05.27", "title": "Балъков отсвири \"Черно море\", остави в националния отбор изгонените от тима"}
{"url": "https://www.faktor.bg/bg/articles/ot-chez-planirat-prodazhba-na-aktivite-si-v-balgariya-rumaniya-turtsiya-i-polsha-avtor-news-bg", "text": "От Чешката група ЧЕЗ (CEZ) планират продажба на активите си в Румъния, България, Турция и Полша. Целта им е да се концентрират върху пазара в Чехия, заяви генералният директор на компанията Даниел Денеш, цитиран от Аджерпрес и \"24 часа\". В България ЧЕЗ вече води преговори с Еврохолд (Eurohold), за да продаде активите си, припомниха от ръководството на ЧЕЗ след като имаше неуспешен опит за продажба към друга българска компания миналата година. \"В рамките на тази нова стратегия искаме да напуснем България през следващите години. Обмисляме и изтегляне от Румъния, от Турция, смятаме да напуснем и Полша, където имаме две топлоцентрали на въглища, за да намалим емисиите на въглероден диоксид на групата\", заяви Денеш в интервю за в. \"Хосподарске новини\", цитирани от R. По думите на Бенеш продажбата на тези активи би донесла на компанията \"десетки милиарди крони\". Той напомни, че ЧЕЗ цели да увеличи оперативната си печалба до 75 милиарда крони (3,26 милиарда долара) в периода 2024-2025 г. от 49,5 милиарда крони през 2018 г. ЧЕЗ постепенно спря разширяването си на Балканите през последните години, след като инвестира масивно в региона преди повече от десетилетие, отбелязва агенцията. През 2005 г. в Румъния ЧЕЗ купи бившия филиал за дистрибуция и доставка на електроенергия Електрика Олтения (Electrica Oltenia). Групата притежава и най-големия вятърен парк в Европа с мощност 600 мегавата във Фънтънеле-Коджалак. Чешката компания обяви, че новата й стратегия ще се концентрира върху ядрени и базирани на въглища проекти. Те ще предоставят модернизация на дистрибуцията и подобряване на бизнес енергийните услуги в Чехия и съседните страни.", "date": "2019.05.27", "title": "От ЧЕЗ планират продажба на активите си в България, Румъния, Турция и Полша"}
{"url": "https://www.faktor.bg/bg/articles/kevr-obmislya-skok-na-toka-s-3-4-ot-1-yuli", "text": "КЕВР предлага токът да поскъпне с 3,48% от 1 юли. Новата цена ще важи за битовите абонати и дребния бизнес. Според направените изчисления, с най-много ще се увеличи цената на тока в Югоизточна България - с 3,59 на сто. За клиентите на ЧЕЗ увеличението ще бъде 3,46%, а за тези на \"Енерго про\" - 3,38 на сто, посочва БНТ. От енергийният регулатор са насрочили открито заседание за цените на 4 юни. На него могат да присъстват само засегнати страни като предстои и обществено обсъждане. Енергийният регулатор предлага нова цена на електроенергията всяка година от 1 юли. През тази енергийните дружества поискаха увеличение от над 20 на сто, но още преди месец председателят на Комисията Иван Иванов обяви, че токът ще поскъпне съизмеримо с инфлацията, която надхвърля 3 на сто.", "date": "2019.05.27", "title": "КЕВР обмисля по-високи цени на тока с 3.4% от 1 юли"}
{"url": "https://www.faktor.bg/bg/articles/zemetresenie-do-granitsata-na-balgariya-sas-severna-makedoniya", "text": "Tрус с магнитуд 2,8 по скалата на Рихтер е регистриран в 04.51 ч. в понеделник на територията на Северна Македония, близо до границата с България. Епицентърът на земетресението бил на 13 км в северозападна посока от Пехчево и на 107 км в югозападна посока от София, на дълбочина 10 км. Няма данни за пострадали и нанесени материални щети.", "date": "2019.05.27", "title": "Земетресение до границата ни със Северна Македония"}
{"url": "https://www.faktor.bg/bg/articles/chetiri-stanaha-versiite-za-aviokatastrofata-kray-ihtiman", "text": "Четири основни версии има за авиокатастрофата край Ихтиман, при която вчера загинаха мъж и жена – технически отказ, лошо време, влошаване на здравословното състояние на пилота или пилотска грешка.  Сигналът за инцидента бе получен в 11.32 ч. в неделя. Двуместният самолет е трябвало да изпълни своя летателен план от летище Ихтиман, до село Черньово до село Драганово.  От първоначалния оглед на мястото, където е станал инцидента, стана ясно че машината е започнала да губи рязко височина и се е разбила.  От Mинистерство на транспорта определиха самолета като „експериментален“.  Близък приятел на загиналите Иван Костадинов и Вяра Лозанова обясни, че машината е разработка на НАСА, а двамата били опитни в авиацията, съобщи Би Ти Ви. Пилотът е имал голям опит. Той е правил е големи обиколки на България, участвал е във всички събития на организацията на собственици на самолети.", "date": "2019.05.27", "title": "Четири станаха версиите за авиокатастрофата край Ихтиман"}
{"url": "https://www.faktor.bg/bg/articles/stoycho-stoychev-prezidentat-ima-vina-za-niskata-izbiratelna-aktivnost", "text": "Изборите показаха, че има ясна електорална разлика в подкрепата за ГЕРБ и тази за БСП, заяви пред \"Новини.бг\" политологът Стойчо Стойчев. Тази отлика е в порядъка на 100 000 гласа. Тя остава непроменена от 2014 година насам. Въпреки скандалите, организирани предимно от БСП, няма тенденция на загуби при ГЕРБ в полза на соцпартията. Това стана очеизвадно на тези избори. Стана ясно също така, че съществува социологически картел, който се опитва да прави внушения, вместо просто да регистрира обществените настроения. Видя се, че около десетина дни преди вота се правят опити да се внушава, че БСП води пред ГЕРБ. Няма обяснение за това как така в последните дни близо 140 000 души рязко са си сменили решенията, които гласуват отново за ГЕРБ. Твърденията на три-четири агенции никой човек със здрав разум не би приел за истина. Сега някои хора, които правеха откровена пропаганда, се опитват да си измият ръцете, посочи още политологът. Нинова постоянно бяга от отговорност. Първо си изми ръцете с това, че пленумът я бламира и пренареди листата. Тогава обяви, че няма да носи отговорност при евентуална загуба. Сега Йончева й е виновна. Ясно е, че тази жена не е в състояние да поема отговорност за собствените си действия. Такъв тип хора, които живеят в политиката на всяка цена, обикновено не изкарват дълги мандати в нея. Тя игра много пъти вабанк и агресивно си налагаше мнението по много теми, унизително изхвърли много хора, които дългогодишно работеха за партията. Така че в БСП предстоят динамични промени. Честността на изборния процес не може да се оспорва от формална гледна точка. Опитите на БСП да оспорват, са манипулации с цел да се прехвърли отговорността за загубата им. ЦИК и администрацията си свършиха добре работата. Не бива да се подминава ролята на президента в тези избори. Той многократно досега е правил черен пиар на правителството. Сега обаче президентът успя да намали избирателната активност. Той така и не спря да говори негативно, че изборите ще се фалшифицират, че всичко в България е черно, гадно, корумпирано и т.н. и всичко това допринесе за отвращението на хората от политиката. Радев беше и голям адвокат на машинното гласуване, но се видя какво се случи с него. И ако в момента се опитва да търси под вола теле, да не го прави, защото там теле няма.... Няма да е лошо да помисли за поведението си, за хората, с които работи, ако има амбиции да постига дългосрочни резултати в политиката. Защото с БСП това няма да му се случи, тази партия няма как да победи ГЕРБ и това ясно се видя на евровота.", "date": "2019.05.27", "title": "Стойчо Стойчев: Президентът има вина за ниската избирателна активност"}
{"url": "https://www.faktor.bg/bg/articles/sestri-stoevi-sezirat-glavniya-prokuror-za-narusheniya-v-bf-badminton", "text": "Сестрите Габриела и Стефани Стоеви и техният адвокат Радостин Василев и ще сезират главния прокурор Сотир Цацаров за нарушения, извършвани от Българската федерация по бадминтон по отношение финансирането на тяхната подготовка и участието им в състезания. Ако бъдат установени злоупотреби и нарушения, Стоеви ще поискат отнемане на лиценза на федерацията.  Адвокат Василев показа документи, уличаващи централата в отклоняване на средства към трети лица, както и в нередности  при документалното оформяне на програмата на сестри Стоеви за 2019 година, изпратена към Министерството на младежта и спорта с цел разпределяне на бюджета. Разминавания има и в размера на обявената от БФБадминтон сума, изплатена на Габриела и Стефани Стоеви за подготовка и участие в турнири през 2018 година, и реално получената от тях. По думите на юриста за миналата година на състезателките са изплатени общо 35 377 лева (16 122 и 19 255 лв.), а не както твърдят от федерацията - над 100 000 лева. Доказателство за това са банковите извлечения от сметките на момичетата, в които фигурират и допълнително преведени 150 000 лева, които обаче са пари, които те лично са изкарали от наградни фондове и международната федерация е превела на българската. Двете бадминтонистки получават и 800 лева месечно стипендия от ММС, което прави общо 9600 на година. Или сборът е не повече от 45 000 лева. За 2019 година сестри Стоеви не са получили нито една стотинка за подготовка и участия в турнири. Преведени са им 51 959 лева от наградни фондове от състезания, които не са от бюджета, който им е определен. Както и общо 3600 лева от стипендията. В същото време председателят на БФБадминтон Володя Златев твърди, че половината от бюджета им за 2019 е разходван. Както и да се развият събитията обаче сестрите са категорични, че няма да променят решението си – да спрат да се състезават за България и да не участват на олимпиади, световни и европейски първенства, предава БНР.", "date": "2019.05.27", "title": "Сестри Стоеви сезират главния прокурор за нарушения в БФ Бадминтон"}
{"url": "https://www.faktor.bg/bg/articles/tatyana-burudzhieva-ninova-grandiozno-shte-razchisti-partiyata-i-shte-stane-otnovo-lider", "text": "Тези избори показаха, че кампанията е много важна. Когато я сбъркаш, това е фатално, заяви в предаването \"Плюс-минус\" по Нова телевизия политологът Татяна Буруджиева. На въпрос върна ли си Борисов партията, тя отговори: \"Борисов не е губил партията си, но върна ГЕРБ на позицията преди скандала.\"  Та коментира и дали е ще има предсрочни избори. \"Изгуби се времето за предсрочни парламентарни избори. Всеки знае, че ГЕРБ са най-силни на местни избори. Така че избори 2 в едно няма как да се получи.\" По думите й, след доброто представяне на ВМРО на европейските избори, няма логика ВМРО да излезе от властта само защото е получил два мандата. Помолена и да направи прогноза за обявения днес нов избор на лидер на БСП, политологът коментира: \"В БСП лидер се става, когато бъде избран за такъв и едва когато започне да работи като лидер. Това нещо обаче се случва по различен маниер. Прогнозата ми за г-жа Нинова се сбъдва. Това, което тя ще тръгне да прави, след като изкара една кампания във вътрешнопаратийни крамоли и скандали, сега ще тръгне да прочиства партията. Защото откровено е казано, свиква се конференция, за да се избере ново ръководство, но какъв е смисълът? Ще ви кажа. Трябва да се премине процедура по избор на нов лидер, но за да няма никакви \"изненади\", трябва да се промени съставът на Конгресът. Защото той решава всичко.  Г-жа Нинова ще се кандидатира, тоест, голямата грандиозна победа, която отчете, след като си беше поставила за задача да победи ГЕРБ и да има минимум 7 депутати, сега се изразява в това, че грандиозно ще разчисти партията си и ще стане отново лидер.  Според политическия анализатор Петър Чолаков стратегиите на Нинова не сработиха, а с победата си ГЕРБ успяха да затворят скандала с апартаментите. По думите му големият тест ще бъдат местните избори и също сподели мнението на Буруджиева, че вече е късно за предсрочни избори.", "date": "2019.05.27", "title": "Татяна Буруджиева: Нинова \"грандиозно\" ще разчисти партията си и ще стане отново лидер"}
{"url": "https://www.faktor.bg/bg/articles/tatyana-doncheva-1-9", "text": "„И Борисов спечели изборите, и БСП ги загуби. Двете твърдения са верни. Причините са в народопсихологията“. Това заяви пред БНР лидерът на „Движение 21“ Татяна Дончева. Според нея българският народ не наказва лъжци и крадци, толерира ги и този извод не се крепи само на традиционната подкрепа към Борисов и ГЕРБ, а и по подкрепата за лъжци и крадци, които „на всички избори се явяват“, и посочи Марешки и Иванчева, като такива примери. „Българинът смята, че който е във властта трябва да краде задължително и който не краде е глупав“, коментира тя. По думите ѝ българинът не наказва крадците, защото иска да е на тяхно място. Като бившата депутатка от БСП Дончева коментира тактическите грешки в кампанията на социалистите: „Всички дефицити днес в БСП са от времето на Станишев. Там отдавна се елиминират хора с лидерски качества - не само на „Позитано“, но и по места\". Според нея в БСП няма фигура, която да замени Корнелия Нинова, защото селекцията, която беше направена - да изтласка напред само млади и неопитни хора, не разкрива лидер сред тях. „Българите не заслужават друго, освен управление на ГЕРБ, защото ние сме врагове на самите себе си!“, категорична беше тя. Татяна Дончева коментира европейските резултати от евровота. „Европеецът игнорира тези, които биха поставили под угроза парите, идващи от ЕС и иска да се намести в тези пари. Евроскептичните формации бяха игнорирани от гласоподавателя“.", "date": "2019.05.27", "title": "Татяна Дончева: Дефицитите днес в БСП са от времето на Станишев"}
{"url": "https://www.faktor.bg/bg/articles/rusnak-naraga-komunisti-sled-kritiki-sreshtu-stalin", "text": "За опит за кървава разправа срещу свои членове съобщи Комунистическата партия на Руската федерация (КПРФ), предаде нюзру. Жител на централния град Ставропол е влязъл в редакцията на изданието \"Родина\" и наръгал четирима души с нож. Нападателят е бил обезвреден и предаден на властите. Мъжът, воден на отчет в психодиспансер, е разказал за причината за нападането. \"Те не публикуваха моя статия\", е посочил той От \"Родина\" са заявили, че в материала е имало критики срещу съветския лидер от края на 20-те години до 1953 г. Йосиф Сталин и сегашния лидер на КПРФ Генадий Зюганов и това е била основната причина текстът да не се публикува в медията. \"Състоянието на пострадалите е стабилно. Двама от тях са пуснати за домашно лечение, а останалите ще останат ден-два в болница\", казал е пред медията губернаторът на областта Владимир Владимиров, цитиран от агенцията.", "date": "2019.05.27", "title": "Кървава разправа в руско комунистическо издание"}
{"url": "https://www.faktor.bg/bg/articles/s-malko-kasmet-andrey-slabakov-stava-evrodeputat", "text": "Андрей Слабаков размесва евролистата на ВМРО, съобщава ТопНовини.бг. С преференции той минава на второ място след водача Ангел Джамбазки. Още сутринта Юлиан Ангелов заяви, че партията има шанс да изпрати в Брюксел двама евродепутати. От своя страна Ангел Джамбазки заяви, че най-много преференции получават Юлиан Ангелов и Андрей Слабаков. Към този час, според сайта на Европейският парламент и при почти окончателни резултати от преброени 95% от гласовете, ВМРО ще има двама представители в Брюксел.", "date": "2019.05.27", "title": "С малко късмет Андрей Слабаков става евродепутат"}
{"url": "https://www.faktor.bg/bg/articles/oprazniha-golyama-gara-v-bryuksel-sled-bombena-zaplaha", "text": "Брюкселската Гар дю Нор (Северна гара) бе спешно евакуирана заради бомбена заплаха, съобщи \"Ла дерниер ор\". \"Полицията поиска да бъде обезопасена северната гара на Брюксел\", потвърди говорител на националната белгийска жп компания SNCB. Влаковете отново бяха пуснати да преминават през гарата, но без да спират там, което ще предизвика транспортен хаос във вечерните часове.  \"В момента вървят проверки на гарата, повече не можем да кажем\", заяви говорител на федералната полиция.  Брюкселските тунели също са запечатани заради бомбената заплаха.", "date": "2019.05.27", "title": "Опразниха голяма гара в Брюксел след бомбена заплаха"}
{"url": "https://www.faktor.bg/bg/articles/noviyat-prezident-na-litva-se-zakani-da-se-bori-s-oligarhiyata", "text": "Победителят на президентските избори в Литва се закани да се бори със силовите структури, което е сред основните му приоритети, информира АП. 55-годишният икономист Гитанас Науседа заяви, че \"олигархията е много опасна не само защото има контрол над масмедиите и е започнала да контролира умовете на хората, но и защото брутално се намесва в политиката. Това е недопустимо\". За поста на държавен глава се състезаваше и 44-годишният бивш финансов министър Ингрид Шимоните Бившият банков анализатор беше подкрепен от 66% на балотажа, докато конкурентът му получи 33 на сто. Науседа направи коментара след среща с оттеглещия се от поста Далия Грибаускайте. Той ще положи клетва на 12 юли. През последните години в страната възникнаха няколко корупционни скандала, включително и по високите етажи на властта.", "date": "2019.05.27", "title": "Новият президент на Литва се закани да бори олигархията"}
{"url": "https://www.faktor.bg/bg/articles/krum-zarkov-utre-reshavame-dali-shte-se-varnem-v-parlamenta", "text": "БСП загуби изборите - това е факт. Но БСП не се е отказала да бъде алтернатива на това управление. Точно за това ще потърсим доверието на нашите членове и симпатизанти. Това каза в предаването \"Лице в лице\" по БТВ депутатът от БСП Крум Зарков, който коментира днешната пресконференция на Корнелия Нинова. Ние имаме аргументи, че сме се представили добре на тези избори. Първият е, че качваме гласове от предишните евроизбори. Вторият е, че имаме повече евродепутати. Всички други партии губят мандати или оставят на същото равнище. Най-притеснителна е ниската избирателна активност на фона на високата такава в цяла Европа. Това е един урок за всички партии и явно има криза в партийната система\", категоричен е Крум Зарков. \"Утре ще решаваме дали ще се върнем в парламента и ще обсъдим нашите следващите действия\", съобщи Зарков.", "date": "2019.05.27", "title": "Крум Зарков: Утре решаваме дали ще се върнем в парламента"}
{"url": "https://www.faktor.bg/bg/articles/kristalina-georgieva-shte-e-sledvashtiyat-diplomat-no1-na-es", "text": "Испанският премиер социалист Педро Санчес ще се срещне довечера с френския президент Еманюел Макрон и вероятно ще лобира за няколко леви кандидати за високите постове в ЕС преди утрешната неформална среща на върха в Брюксел, предаде сайтът „Юрактив“, цитиран от БНР. Очаква се Санчес, победител на евровота в родината си, да тества възможността претендентът на Партията на европейските социалисти за шеф на Еврокомисията Франс Тимерманс да заеме поста. Ако социалистите успеят в това начинание, те няма да имат против Кристалина Георгиева, бивш зам.-шеф на ЕК, да заеме поста върховен представител на ЕС по въпросите на външните работи на мястото на италианката Федерика Могерини, посочват дипломатически източници. Макрон, чиято партия влезе в съюз с Алианса на либералите и демократите в Европа, ясно е посочил, че не одобрява системата „шпиценкандидат“, според която кандидатът на партията спечелила най-много гласове трябва да стане председател на ЕК. С оглед на резултата от евроизборите това трябва да е Манфред Вебер от консервативната Европейска народна партия. Френският президент вероятно би предпочел Комисията да бъде оглавена от шефката на Международния валутен фонд Кристин Лагард, отбелязва „Юрактив“. Бившата финансова министърка на Франция има влиятелни съюзници в ЕК, включително генералния секретар – „сивият кардинал“ Мартин Зелмайер. В случай, че постовете върховен представители и председател на ЕК отидат в друга група, Санчес има кандидат за шеф на Евросъвета в лицето на португалския премиер Антониу Коща. Настоящият – Доналд Туск, вероятно ще заеме лидерския пост в Европейската народна партия от Жозеф Дол, след края на мандата си през есента. В подкрепа на Манфред Вебер вече се изказаха влиятелни политици, сред които лидерката на германския ХДС Анегрет Крамп-Каренбауер, която настоя още снощи, че именно баварският политик трябва да е следващият шеф на ЕК. Заместник-председателят на Комисията Юрки Катайнен също настоя днес, че Вебер трябва да заеме поста. Финландецът намекна и за присъединяването на Зелените към проевропейски алианс с ЕНП, социалдемократите и АЛДЕ.", "date": "2019.05.27", "title": "Кристалина Георгиева може да е следващият дипломат №1 на ЕС?"}
{"url": "https://www.faktor.bg/bg/articles/avstriyskiyat-parlament-svali-kantslera-sebastian-kurts", "text": "За първи път в Австрия парламентът гласува вот на недоверие на правителството. Социалдемократическата опозиция и лявата партия „Листа сега“ бяха подкрепени в гласуването днес от крайнодясната „Партия на свободата“, доскоро коалиционен партньор на канцлера Себастиан Курц. Предстои президентът Александър Ван Дер Белен да назначи служебен премиер, който да предложи свои служебни министри. Временното правителство ще управлява в Австрия до провеждането на предсрочните парламентарни избори през септември. До разпадането на коалицията между консерватори и крайна десница се стигна след разкритието на предполагаема корупционна схема за партийно финансиране, станала известна във видеозапис с бившия вицеканцлер и лидер на Партията на свободата Хайнц-Кристиян Щрахе, който бе принуден да подаде оставка и от двата поста. Себастиан Курц се надяваше да остане канцлер до предсрочните избори през септември, но с днешното си решение кабинетът го сваля от поста и президентът трябва да назначи нов правителствен ръководител. Година и половина управлява младият и амбициозен австрийски канцлер, упрекван от всичките си политически опоненти, че е вкарал крайната десница във властта. Скандалът около финансирането на Партията на свободата доведе до края на коалицията и насрочването на нови парламентарни избори. „Ако Партията на свободата беше годна да управлява, нашата коалиция нямаше да се разпадне. Нейната основна задача сега е да обясни подозренията от видеозаписа за начина, по който се финансира“, обясни Себастиан Курц. Изходът на днешния вот на недоверие срещу него стана ясен преди началото на парламентарния дебат. Председателят на опозиционните социалдемократи Памела Ренди-Вагнер изчака резултата от евровота, за да обяви: „Тази сутрин взехме единодушното решение да не подкрепим канцлера Себастиан Курц при гласуването на вота на недоверие срещу него“. Така Австрия изпада в безпрецедентна политическа криза - за първи път в следвоенната ѝ история парламентът сваля от власт правителството. Предстои президентът да назначи служебен премиер, но вероятно ще изчака с това решение, за да може Себастиан Курц още в качеството си на канцлер да участва в утрешната среща на върха на ЕС, когато ще се разпределят най-важните постове в Брюксел.", "date": "2019.05.27", "title": "За първи път австрийският парламент свали канцлера си"}
{"url": "https://www.faktor.bg/bg/articles/hristo-ivanov-tazi-kampaniya-beshe-boyno-krashtenie-za-nashata-koalitsiya", "text": "Възприемаме този резултат, като нещо, което трябва да надграждаме. Ние трябва да заслужим подкрепата, която ни дадоха хората. Това обяви в студиото на Би Ти Ви лидерът на \"Да, България\"... Започнали сме вече подготовка за местните избори, за да можем да разширим доверието на демократичната общност. Приемаме с благодарност и смирение този резултат. Благодаря и на Радан, той защити решението ни да бъде нашето острие.  Ние се борихме за оставане на преференцията. Българската политика се нуждае от обновяване, да влязат нови лица. И преференцията не се превърна в източник на напрежение и свади. Излизаме от тази компания обединени. Остава ни много работа. И все пак тази кампания беше важно бойно кръщение за нашата коалиция, изтъкна партийният лидер.  За нас политиката е защитаване на каузи. Атаката срещу нас показа ясно кого задкулисието вижда като заплаха. Показа го един плакат на ДПС. Г-н Пеевски и Сараите показаха кой е техният сериозен опонент. Но ние имаме смелост и характер да продължим борбата с това задкулисие. Демокрацията у нас е заплашена от тази смесицата от корупция, мачкане на хора, разрушаване на държавността. Ние имаме кауза и ще продължим да работим за нея, посочи още Христо Иванов. Той подчерта, че държавният глава би трябвало да е техен съюзник в битката с корупцията и защита на правовия ред.  Радев прави констатация, че Демократична България е важна в тази битка и ние влизаме в А група, което значи, че трябва да се съобразяват с нас. Ние ще използваме това да настояваме у нас да има демокрация, законност и свобода. Ще използваме този мандат в Европарламента, за да ги отстояваме.", "date": "2019.05.27", "title": "Христо Иванов: Г-н Пеевски и Сараите показаха в тази кампания кой е техният истински опонент"}
{"url": "https://www.faktor.bg/bg/articles/izborite-v-haskovska-sektsiya-nyama-da-badat-otcheteni", "text": "Изборите в 51-ва секция в хасковския квартал \"Орфей\" няма да бъдат отчетени заради непоправими грешки. РИК не може да свика отново членовете ѝ, за да започне ръчно броене. Останалите протоколи на Хасковския район тръгват към ЦИК, откъдето ще се произнесат дали гласовете на 232-ма души в тази секция, ще бъде зачетен.  РИК не може да отчете вота на тази секция заради тотално сгрешените нанесени данни. Единственото вярно нещо са подписите на гласувалите 232 души и машинното гласуване от 49 фиша, съобщи председателят на РИК - Хасково Веселина Тенчева и разясни казуса: \"В продължение на часове даже се чудехме за вариант, по който евентуално биха могли контролите да излезнат. Такъв вариант ние не намерихме освен отваряне и броене на бюлетините. Направихме опит и ние, и Община Хасково да съберем цялата секционна избирателна комисия, която съвместно с РИК да извърши преброяване. Но всичките ни опити бяха безуспешни. Не мога да ви кажа как така се случва всички бюлетини да са сгрешени. Бяха две възрастни жени, и двете бяха 39-и набор, които цяла вечер стояха тука, може би дойдоха в РИК в около 10.30-11 вечерта и си тръгнаха тази сутрин към 9. Съжалихме ги, пробвахме всякакви варианти, за да можем да им помогнем, но вариант просто нямаше никакъв да излезнат контролите в техния протокол\". Дали ще бъдат зачетени гласовете в тази Хасковска секция ще реши ЦИК.", "date": "2019.05.27", "title": "Изборите в хасковска секция няма да бъдат отчетени"}
{"url": "https://www.faktor.bg/bg/articles/meditsi-v-sada-minyu-staykov-nyama-ishemine-insult-otpadnal-e-zaradi-vegetarianstvo", "text": "Бизнесменът Миню Стайков, който вече от 8 месеца е в ареста, не е прекарал исхемичен инсулт, но бил отпаднал заради вегетарианство и отказ да се храни. Това е заключението на четирима лекари от \"Пирогов\", сред които и проф. Николай Габровски, прегледали Стайков. Те бяха изслушани от Апелативния спецсъд, съобщава \"24 часа\" Медиците обаче обясниха, че за да са категорични в заключението си, трябва да бъде направен ядрено-магнитен резонанс на биснесмена. Стайков обаче отказал с мотива, че не иска да се облъчва и защото страдал от клаустрофобия.  Правен му е бил ядрено-магнитен резонанс, но докато е лежал в МВР-болница, като изследването  е било извършено в лаборатория, тъй като здравното заведеие не разполага с подобен апарат. Стайков имал уголемена простата и задържал урина, установили още лекари. Това му страдание обаче може да се лекува с медикаменти, е тяхното заключение. Той също така имал и съдова болест, която обаче също може да се лекува с хапчета. Миню Стайков бе пред съда в инвалидна количка, поради което съдия Галя Георгиева попита лекарите каква е причината той да не ходи. Те отговориха, че може той просто да не желае да ходи, но самите те няма обяснение за неговата неподвижност. Самият Стайков пък поиска да излезе от ареста, като предложи дори да му бъде сложена електронна гривна, за да се лекува. \"Нуждая се рехабилитация\", каза Миню Стайков. Той добави, че вече съжалява, че се е занимавал със земеделие. Той уточни още, че е реабилитиран отдавна и никога не е имал проблеми с правосъдието. Това беше по повод казаното, че е бил съден преди 38-40 години.  \"Имате преджид кражбата ли?\", попита съдия Георгиева. \"То беше кражба на гълъби\", уточни Стайков. Делото, за което в момента алкохолният бос е в ареста, е че е използвал подставени лица за получаване на субсидии от ДФ \"Земеделие\" за подпомагане на селските райони и за конверсия на лозя. Заедно с него са обвиняеми още 7 души - младежи, които са регистрирали еднолични фирми, с които са кандидатсвали за средства от фонд \"Земеделие\".", "date": "2019.05.27", "title": "Медици в съда: Миню Стайков няма исхемине инсулт, отпаднал е заради вегетарианство"}
{"url": "https://www.faktor.bg/bg/articles/georgi-harizanov-rakovodstvoto-na-bsp-beshe-podvedeno-za-elena-yoncheva", "text": "Социолозите предвиждаха такава разлика. Имаше отлив на подкрепа от ГЕРБ по време на имотните скандали, но при една правилно проведена кампания, това че Борисов вдъхна самочувствие на структурите, измерването на партийните ядра показва това, каза в студиото на Izbori.bg политическият анализатор Георги Харизанов по повод резултатите от вчерашните избори за Европейски парламент. Няма голяма разлика в резултата на ГЕРБ в сравнение с предишни избори, добави той. БСП нямаха кой знае какви полезни ходове, с които да отворят периферия от избиратели, посочи Харизанов. Социологическите прогнози бяха доста противоречиви, особено в последните седмици, заяви политическият анализатор Росен Карадимов. Първият фактор, който трябва да бъде анализиран, е, че европейските избори не са силното електорално участие на БСП. Ниската избирателна активност позволи различната мотивация при ядрата. ГЕРБ управлява вече 10 години и има много хора от държавната администрация, които имат различен вид мотивация, заяви Карадимов. Измерено в национален план, БСП изгуби изборите, но грешката не беше в политическите послания - това са реалностите в момемнта. БСП се опита да направи национални теми като корупцията и бедността европейски, но те не бяха припознати като такива от избирателите, посочи анализаторът. По думите на Харизанов в БСП са били заблудени от личната и семейна история на Елена Йончева, избирайки я начело на евролистата на \"червените\". Тя се оказа част от случването на далавери, а не като човек, който ще се бори с тях. В един момент се оказа нелепо тя да се представя като човек, който ще се бори с далаверите. Мисля, че ръководството на БСП беше подведено и ако знаеха всички факти, тя нямаше да бъде избрана за водач, коментира политическият анализатор. Елена определено стресна ГЕРБ и срещу нея беше ангажирана огромна пропагандна машина срещу нея, заяви Карадимов. Той коментира и поискания от лидера на БСП Корнелия Нинова вот на доверие след изборната загуба. В следващите два месеца, ако Нинова не бъде бламирана от Националния вот, ще има гласуване за лидер. На който му стиска, нека да се кандидатира срещу Корнелия Нинова. Има обаче една мяра, с която у нас не сме свикнали. Нормално е, когато една партия загуби избори, да се поеме политическа отговорност, но не е нормално след всяка изборна загуба ръководството да подава оставка, подчерта Росен Карадимов. Лидер се отглежда трудно и не виждам кой в момента би се справил по-добре от Нинова, коментира Георги Харизанов. Политическият анализатор посочи, че добрият изборен резултат на ВМРО се дължи в голяма степен на водача на листата Ангел Джамбазки. Тънката психологическа игра беше на Джамбазки, който от началото поддържаше около себе си усещането за успех, заяви Харизанов. Битката с шума доведе до изключителен политически резил на Валери Симеонов. Резултатът на \"Атака\" пък се дължи и на това, че начело на партията остава един психически неуравновесен човек, който неведнъж е възмущавал обществото с поведението си, посочи Георги Харизанов. Резултатът на ВМРО трябва да отдадем и на доста умното поведение на Каракачанов. През цялото време на противоречия и скандали в Обединени патриоти, той беше човекът, който умиротворяваше колегите си, коментира Росен Карадимов. Не виждам да има развод във вътрешнопартиен план (в коалицията Обединени патриоти - б.р.) заради резултатите от евроизборите, посочи Харизанов.", "date": "2019.05.27", "title": "Георги Харизанов: Ръководството на БСП беше подведено за Елена Йончева"}
{"url": "https://www.faktor.bg/bg/articles/nyama-sgresheni-vaprosi-v-maturata-po-angliyski-ezik-obyavi-mon", "text": "Няма сгрешени въпроси в матурата по английски език, проведена на 23 май, обявиха от Министерството на образованието и науката. \"Във връзка с проведения държавен зрелостен изпит по английски език, като предмет по избор, МОН потърси независимо мнение от специалисти, неучаствали в изготвянето на изпитния материал.  Припомняме, че абитуриенти започнаха онлайн петиция срещу ДЗИ по английски часове след провеждането на изпита в четвъртък миналата седмица. Според тях изпитът е съдържал \"неточности, двусмислици и граматични грешки”. Веднага от просветното министерство казаха, че ще направят проверка. \"След детайлната проверка на теста беше установено, че няма сгрешени въпроси, а материалът е ориентиран към ниво B2 от Общата европейска езикова рамка и съизмерим с трудността на останалите изпити по чужди езици\", гласи съобщението на пресцентъра на МОН. \"Становището на експертите е, че няма допуснати правописни и граматически грешки в изпитния материал. Всички текстове са оригинални, създадени на книжовен език, засягат широко тиражирани в медиите съвременни или универсални теми и не изискват специализирана подготовка в определена област. Прави впечатление, че получените сигнали в МОН засягат различни въпроси и няма такива, които да се повтарят във всички жалби. Ясно става още, че най-трудни за зрелостниците са се оказали текстовете за слушане и за четене с разбиране. Коректно е да припомним, че противно на наложилото се очакване, за да проявят тези умения, от зрелостниците се изисква не просто да открият в текста точно възпроизвеждане на питането, а да докажат разбиране в контекст, познаване на синоними и езикови конструкции. Точно тези компетентности са ключови и необходими и показват езикова грамотност\". Резултатите от матурите ще станат известни до 13 юни.", "date": "2019.05.27", "title": "Няма сгрешени въпроси в матурата по английски, обяви МОН"}
{"url": "https://www.faktor.bg/bg/articles/okonchatelno-bez-pravo-na-obzhalvane-minyu-staykov-s-nay-tezhkata-myarka-zadarzhane-pod-strazha", "text": "Апелативният специализиран наказателен съд потвърди най-тежката мярка за неотклонение \"задържане под стража“ на обвиняемия Миню Стайков. Определението е окончателно и не подлежи на обжалване, съобщиха от съда. Собственикът на \"Винпром - Карнобат\" Миню Стайков е задържан от началото на септември, когато беше обвинен в ръководене на организирана престъпна група за данъчни престъпления и незаконно производство на цигари. Дни преди да изтече законоустановеният срок за задържането му, спецпрокуратурата му повдигна нови обвинения - за злоупотреба с европари. Специализираният наказателен съд го остави в ареста, а Стайков започна гладна стачка в знак на протест.", "date": "2019.05.27", "title": "Окончателно, без право на обжалване: Миню Стайков с най-тежката мярка \"задържане под стража\""}
{"url": "https://www.faktor.bg/bg/articles/politika/hlyab-i-pasti/evroizbori-2019-izbiratelite-othvarliha-groznoto-litse-na-evraziyshtinata", "text": "Николай Василев,  Две седмици и половина след като повечето социологически агенции посочваха изравнени резултати на ГЕРБ и БСП, а някои, може би недобросъвестно предвещаваха победа на червената столетница, избирателите отхвърлиха партиите, които предлагаха да работят не за европейското единство, или за българския национален интерес, а за премахването на санкциите наложени срещу лица и фирми близки до Кремъл. За пореден път резултатът за БСП не можа да се доближи до този на ГЕРБ, а партиите поставящи под съмнение цивилизационния избор на България – Атака, АБВ (този път предрешена като „Коалиция за България“) и Воля  Курсът на Корнелия Нинова за превръщане на БСП в популистко-националистическа формация, която отхвърля „либералния консенсус“ преживя поредното си фиаско. Защо тези избиратели, за които основна мотивация е неприемането на хора с различна сексуална ориентация, или на бежанци бягащи било от войни, било от мизерия да гласуват за Елена Йончева, след като Ангел Джамбазки е много по-автентичен национал-популист? Българският избирател се оказа и достатъчно интелигентен, за да схване, че няма как партия, на чийто митинги се веят руски и съветски знамена, да гарантира европейски заплати и пенсии. В много отношения евроизборите се оказаха повторение на парламентарните избори от 2017 г., когато отявлено реваншистките изказвания на приближените до Корнелия Нинова Крум Зарков и Александър Симов (а на само те) стреснаха избирателите и дадоха неочаквано голяма победа за ГЕРБ. Всъщност единствената победа за БСП през последното десетилетие се оказа спечелването на президентските избори, когато Румен Радев се приемаше от мнозина като „натовски генерал“, а ГЕРБ издигна видимо неизбираемата Цецка Цачева. Трудно е да се предвиди какво ще се случи на свикания за вторник пленум на Националния съвет на партията и дали тя ще изостави националсоциалистическия курс наложен от Нинова. Отдавна очакваният разпад на коалицията „Обединени патриоти“ показа, че  Амбивалентното ѝ отношения към режима на Путин – за разлика от откритото апологетство от страна на Атака сигурно е допринесло за неочаквано доброто ѝ представяне. Валери Симеонов – единственият националист, който си позволяваше да критикува политиката на Путин спрямо България и ЕС изостави този курс, когато наскоро отказа да подкрепи закупуването на изтребители F-16. Дали по тази, или по друга причина, участието му на тези избори се оказа провал. Тежко поражение получи и отявлено про-кремълската партия на Георги Първанов. Българският народ очевидно не желае да преразгледа цивилизационния си избор, направен преди 20 години, макар, че след анексията на Крим консенсусът по него да бе нарушен. За първи път в своята история ГЕРБ официално се яви в коалиция със СДС – „марката“ на българската демокрация. Големият въпрос е дали управляващата партия ще се превърне поне частично в защитник на интересите и разбиранията на „традиционната десница“, или ще продължи да се опитва да лавира и „балансира“ както във вътрешно политически план, така и на международната арена. Повечето избиратели от традиционната десница на тези избори предпочетоха да гласуват за коалиция „Демократична България“ и към момента на писането на тази статия изглежда, че можем да ги поздравим с избирането на един евродепутат. Дали най-после традиционните десни избиратели ще се сдобият със стабилен политически субект, който да ги представлява, или ДБ ще има съдбата на „Синята коалиция“ и на „Реформаторския блок“ ще зависи не само от политическото поведение на нейните лидери, но и от готовността им да изградят единен политически субект, при който традиционните десни избиратели ще могат да избират ръководството и програмата му, както и да подреждат листите за всички предстоящи избори. На 26 май тази година българският избирател отхвърли грозното лице на евразийството и потвърди своята европейска принадлежност. Дали обаче през следващите години той ще може да селектира политически елит, който да споделя европейските ценности е въпрос с много неизвестни.", "date": "2019.05.27", "title": "Евроизбори 2019: Избирателите отхвърлиха грозното лице на евразийщината"}
{"url": "https://www.faktor.bg/bg/articles/lyo-pen-poiska-predsrochni-izbori-vav-frantsiya", "text": "Френската крайнодясна партия Национален сбор призова за предсрочни избори, след като победи с по-малко от процент движението на президента Еманюел Макрон „Република, напред!“. \"Партията Национален сбор е готова да отстъпи пред някои различия, за да се обедини с депутатите суверенисти от Европа“ - това заяви говорителят на националистическата формация след снощната й победа. За лидерката на движението Марин льо Пен резултатът отваря път към политическа промяна във Франция, като тя призова президента Макрон да извлече поуките от вота. Според окончателните резултати крайната десница бие президентската партия с 23,31 на 22,41%. Няма да има оставка на премиера Едуар Филип, нито разпускане на Националното събрание, отговори днес говорителката на френското правителство Сибет Нгие. Според водачката на листата на президентската партия Натали Лоазо „няма победа, отклонение или поражение“,  движението на Еманюел Макрон се налага като трайна сила и доказва, че не е „политически инцидент“.  Според политолога Кристиан Делпорт, цитиран от „Фигаро“, резултатът утвърждава стратегията на Еманюел Макрон, зададена на изборите преди две години. Изненада бяха както пробивът на Зелените, които излязоха на трето място с 13,47%, така и историческият срив на умерената десница „Републиканците“ (8,48%) и провалът на крайнолявото движение „Непокорна Франция“ (6,31%). Листите на протестиралите шест месеца „жълти жилетки“ не привлякоха и 1% от избирателите.", "date": "2019.05.27", "title": "След като победи с по-малко от процент, Льо Пен поиска предсрочни избори"}
{"url": "https://www.faktor.bg/bg/articles/stivan-banan-s-tezi-izbori-evropeyskata-integratsiya-priklyuchi", "text": "Бившият стратег на Белия дом Стив Банън каза, че европейската интеграция е приключила след победите на националистически и популистки партии на изборите за Европейски парламент в Италия, Франция и Великобритания, предаде Асошиейтед прес. Според Банън резултатите показват, че европейският център рухва, а традиционните десно-леви политики са заменени от битка между \"националистически срещу глобалистки\" сили, предава БТА. По думите му \"хората си връщат своите страни . . . това е само началото\". \"С времето това ще става все по-силно\", заяви той. Не е ясно дали различните националистически, популистки и крайнодесни партии в Европа ще могат да сформират единен блок в Европейския парламент. А дори да го направят, те ще са много далеч от постигане на мнозинство, отбелязва АП. Въпреки това Банън предрече, че \"супергрупа\", съставена от евроскептични партии, ще блокира всякакви опити за задълбочаване на интеграцията между държавите в ЕС. \"Всеки ден ще е като Сталинград\", каза той, имайки предвид една от най-ожесточените битки през Втората световна война.", "date": "2019.05.27", "title": "Стив Банън: С тези избори европейската интеграция приключи"}
{"url": "https://www.faktor.bg/bg/articles/novini/balgariya/tsvetan-tsaninski-zheleznite-strukturi-na-gerb-sa-istinskiya-pobeditel-na-evropeyskite-izbori", "text": "БСП получиха от избирателите тежък шут заради популистката и антибългарска политика, която БСП и Корнелия Нинова провеждат през последните две години. Това заяви пред Faktor.bg Цветан Цанински, председател на Съюза на репресираните в Шумен, след края на изборите за европейски парламент. Според него обаче има и три важни причини, които са предопределили победата на ГЕРБ. Първата причина е здравите и жизнени структури на ГЕРБ в цялата страна, които Цветан Цветанов изгради и неуморено обикаля и активира. Те се оказаха железни и непробиваеми дори и при трусовете и скандалите, които имаше по време на предизборната кампания. Втората причина е правилната ориентация на лидера Бойко Борисов към десния политически център в България. С автентичното СДС, десните земеделци от БЗНС „Никола Петков” и Съюза на репресираните от комунизма се създаде едно жизнено обединение, което е печеливша карта, защото в основата му лежи родолюбието. Третата причина е, че стратегически точно бе изнесена активната битка срещу БСП и разобличаването й като комунистическа и сталинистка партия. Това е необолшивишка мутантна формация, без лява социална идеология,  партия на богаташите в червено, казва Цанински. Той е убеден, че единството в ГЕРБ и партньорите им, и не поддаването им на клюки и интриги е предпоставка и за успешно представяне на предстоящите общински избори.", "date": "2019.05.27", "title": "Цветан Цанински: Железните структури на ГЕРБ са истинският победител на европейските избори"}
{"url": "https://www.faktor.bg/bg/articles/malniya-udari-raketa-soyuz-vednaga-sled-starta", "text": "Ракета носител \"Союз-2.16\", излетяла днес сутринта от космодрума Плесецк, беше ударена от мълния веднага след старта. Съобщението е на кореспондента на \"Звезда\". По неговите думи, мълнията поразила космическия кораб около 10 секунди след отделянето му от Земята. Инцидентът не на успешния път на кораба към Космоса.", "date": "2019.05.27", "title": "​Мълния удари ракета \"Союз\" секунди след отделянето от Земята"}
{"url": "https://www.faktor.bg/bg/articles/angel-naydenov-za-provala-na-bsp-sbarkana-kampaniya-greshni-poslaniya-vodena-po-pogreshen-nachin", "text": "Бившият военен министър и дългогодишен депутат Ангел Найденов написа кратък, но много съдържателен пост по повод загубата на БСП на европейските избори. В него един от откритите критици на Корнелия Нинова в прав текст назовава причините за провала на партията. \"Гледам с нарастващ интерес опитите на хора от кръга на тайните съветници и явните клакьори да обясняват загубата на БСП с причини извън К. Нинова и сбърканата кампания.  Хора, които носят отговорност за завоя на партията в грешната посока със сбъркана реторика! Сбъркана кампания с грешни послания и водена по погрешен начин!\"", "date": "2019.05.27", "title": "Ангел Найденов за провала на БСП: Сбъркана кампания, с грешни послания, водена по погрешен начин"}
{"url": "https://www.faktor.bg/bg/articles/zakopchaha-i-vtori-zapodozryan-za-vzrivovete-v-lion", "text": "Френската полиция задържа днес втори заподозрян за бомбеното нападение в Лион миналата седмица, предадоха френските медии. По-рано през деня френският външен министър Кристоф Кастанер съобщи за задържането на 24-годишен мъж по подозрение, че стои зад атаката в центъра на града миналата седмица. Първият заподозрян е 24-годишен студент по информатика, уточни кметът на Лион Жерар Колон. При експлозията във френския град бяха ранени 13 души. Води се разследване какви са мотивите за нападението. Основна версия е терористичен атентат", "date": "2019.05.27", "title": "Закопчаха и втори заподозрян за взривовете в Лион"}
{"url": "https://www.faktor.bg/bg/articles/ek-sled-evrovota", "text": "Изборите за евродепутати вчера са доказателство, че европейската демокрация е жива и е в добро здраве. Това заяви говорител на Европейската комисия, според когото демокрацията в ЕС вчера се е произнесла с ясен глас, съобщи БТА.  В новия Европейски парламент има проевропейско мнозинство, добави говорителят. Популистите не спечелиха изборите, въпреки очакванията. Печелят проевропейските сили, които искат да работят в Европа и с Европа, допълни той. Говорителят изрази убеденост, че повишеното участие на избирателите се дължи и на работата на ЕК.  По неговите думи председателят на комисията Жан-Клод Юнкер няма да участва при определянето на своя наследник на поста. Говорителят уточни, че Юнкер подкрепя процеса на водещи кандидати за председател на ЕК. Работим до последния ден от нашия мандат и така допринасяме за прехода към следващия ръководен екип на комисията, заяви говорителят.", "date": "2019.05.27", "title": "ЕК след евровота: Популистите не спечелиха, въпреки всички пророчества"}
{"url": "https://www.faktor.bg/bg/articles/boyan-chukov-ninova-provali-bsp-vodeshe-negramotna-kampaniya", "text": "Корнелия Нинова успя да демотивира твърдото ядро на БСП. Нещо, което не се беше случвало никога в историята на партията. Това заяви пред БНР анализаторът Боян Чуков по повод резултатите от изборите за Европейски парламент. По думите му лидерът на БСП е идеалният опозиционер за Бойко Борисов. Кампанията на БСП беше неграмотна. Борисов изпързаля Нинова и Йончева - той се отдръпна и те се сражаваха с един сайт. Лидерът на партията водеше битка с петия в листата. Ръководството на БСП игра некоректно спрямо гласоподавателите на партията. Хората в провинцията до последно не бяха разбрали, че Иво Христов в листата не е Иво Христов - депутатът. Сега на \"Позитано\" са принудени да обяснят, че сгромолясващата загуба се е превърнала в победа, да, но резултатът е негативен. Според него оставането на Нинова начело на БСП ще удължи агонията. Самият факт, че тя избяга от вечерта на изборите и не се яви да каже две думи и остави петият в листата да обяснява за загубата на БСП - това е един страх и невъзможност да се подготви за поредната загуба, заяви Боян Чуков. По думите му БСП може да излезе от тази ситуация като за определен срок се избере един триумвират, в който да влязат трима души от трите поколения в партията, и в рамките на един определен срок се обновят структурите на БСП и се вкара кадровата селекция позитивно, а не на вътрешни връзки - този бил син, дъщеря на някого и т.н. И да се ангажират най-вече младите кадри. Най-демотивирани са младите хора в партията, каза той. Боян Чуков сравни Корнелия Нинова с Цветан Цветанов, но в пола. Тя има неговото поведение и неговите послания, смята той. Според Чуков основните теми, които се дебатираха в Европа не бяха във фокуса на кампанията в България. При нас хората бяха дезинтересирани от тези избори, смята той. Анализаторът коментира и изборите за ЕП в европейски контекст: \"Най-важното е, че ЕНП и ПЕС имат общ сбор, който не им дава мнозинство за първи път. Появата на несистемни партии е заради мълчаливия договор и съглашенчество между ЕНП и ПЕС досега. Те не могат да предизвикат промени, но могат да предизвикат тенденция, която да започне да се задълбочава\". Според него не може да се твърди, че е нанесен удар на статуквото в Европа.", "date": "2019.05.27", "title": "Боян Чуков: Нинова провали БСП, водеше неграмотна кампания"}
{"url": "https://www.faktor.bg/bg/articles/stanishev-razmesti-chervenata-lista-stana-2-ri-s-preferentsii", "text": "Сергей Станишев за втори път размести червената евролиста. С преференции той минава на второ място след водачката Елена Йончева. Това сочат предварителните данни от протоколите на изборните комисии. Президентът на ПЕС има над 28 хиляди лични преференции, при праг за БСП от 22 500 гласа. Това го изстрелва на второ място. Това е второто пренареждане на червената листа от Станишев, който не бе включен в първоначалния й вариант, а влезе в нея след гласуване на Националния съвет. С най-много преференции е водачката на листата Елена Йончева с над 70 000 персонални гласа. На трето и четвърто място остават Петър Витанов и Цветелина Пенкова, а пети ще е Иво Христов. Много преференции е събрал и Велизар Енчев - над 19 хиляди, но те не са му достатъчни за пренареждане. Същата е ситуацията и при зам.-шефката на БСП Деница Златева, която е четвърта по личен вот, но остава на седмото място в листата.", "date": "2019.05.27", "title": "Станишев размести червената листа, стана 2-ри с преференции"}
{"url": "https://www.faktor.bg/bg/articles/ekstradirat-marinela-arabadzhieva-v-balgariya-na-30-may", "text": "Съпругата на Ветко Арабаджиев – Маринела, ще бъде екстрадирана в България на 30 май, предаде Нова тв. В момента тя се намира в Испания. В началото на месеца в България под конвой беше върнат и Ветко Арабаджиев, а съдът го остави в ареста. Припомняме, Ветко и Маринела Арабаджиеви бяха арестувани в началото на март в градчето Кабрера де Мар край Барселона. Двамата бяха обявени за издирване заради разследване за данъчни престъпления. По делото е обвинен и техният син Вълчо, който наскоро излезе от ареста срещу 500 000 лв. гаранция.", "date": "2019.05.27", "title": "Екстрадират Маринела Арабаджиева в България на 30 май"}
{"url": "https://www.faktor.bg/bg/articles/targovtsite-na-glasove-s-novi-metodi-na-izborite", "text": "Търговците на гласове са променили методите си на работа, показа разследване със скрита камера на БТВ в село Лехчево, община Бойчиновци. Изборните дилъри все още са активни, но са станали изключително предпазливи. Гласовете вървят от 30 до 50 лв. За всеки глас, който успее да уреди дилърът пък, получава 20 лв.  Търговците на бюлетини, от съображение за сигурност, вече не казват в началото на \"сделката\" за кого трябва да се гласува, а в последния момент. Има и парола, когато дилърът и агентът на партията, която иска да си пазарува гласове, се чуват. \"Искам 90 килограма картофи\", което означава 90 избирателни гласове. От медията заловиха Методи от Лехчево, който е шофьор на училищен автобус. След като беше разкрит, се притесни и започна да лъже, че пазари да продава колата си на подставеното лице.", "date": "2019.05.27", "title": "Търговците на гласове с нови методи на изборите, купените избиратели вече са \"картофи\""}
{"url": "https://www.faktor.bg/bg/articles/opozitsiyata-v-severna-makedoniya-iska-metla-za-zaev", "text": "Необходима е метла, която да „измете“ министър-председателя на Северна Македония Зоран Заев, а такава имат гражданите. Такъв бе коментарът на опозиционната ВМРО-ДПМНЕ по повод започналата чистка в редиците на управляващия СДСМ, предава македонската информационна агенция „Макфакс“. „Животът ще започне, когато Заев си тръгне от власт. Той е отговорен лично за това, което се случва в Република Македония. Зоран Заев няма да се скрие зад оставката на слугата си Павле Богоевски. Заев няма да се крие зад Спасовски, Кираковски, Ременски, Зекири, Манчевски и Шилегов, които бяха катастрофа за СДСМ, но по-важното е, че те са трагедия за Република Македония. Очевидно „метлата“ е просто фарс, докато не си отидат от властта некомпетентните функционери начело със Заев и Шекеринска. Заев трябва да престане да се опитва чрез театъра за предполагаемата „метла“ да отвлича вниманието на гражданите от реалността и проблемите, с които се сблъскват всеки ден“, се казва в изявлението на ВМРО-ДПМНЕ.", "date": "2019.05.27", "title": "ВМРО-ДПМНЕ  иска \"метла за Зоран Заев\""}
{"url": "https://www.faktor.bg/bg/articles/ministerskiyat-savet-predlaga-fiksirana-partiyna-subsidiya-ot-11-leva-za-glas", "text": "Министерският съвет одобри проект на Закон за изменение на Закона за политическите партии, който предвижда фиксирането на субсидиите в размера от 11 лева за действително получения от партията или коалицията глас, съобщи правителствената пресслужба. При така предложената законова уредба общият размер на държавната субсидия за политическите партии и коалиции за една година ще бъде намален с 6,5 милиона лева, се посочва в съобщението. С § 2, ал. 1 от законопроекта е предвидена преходна уредба за формиране на размера на държавната субсидия за периода от 26.05.2016 г. до влизането в сила на изменителния закон. Предложеният начин на изчисляване на общия размер на държавната субсидия за политическите партии и коалиции ще бъде отнесен за периода от 26.05.2016 г. до изплатената към 30.04.2019 г. и икономията за бюджета би възлязла на 18,6 млн. лева. Със законопроекта се предлагат промени, които уточняват правилата за формиране и разпределение на държавната субсидия, уреждат се също така отношения във връзка с прилагането на закона в предходни години. Доразвива се уредбата, свързана с планиране на необходимите разходи за държавната субсидия, като се диференцират случаите, в които в рамките на бюджетната година правоимащите получават държавна субсидия за цяла календарна година или за по-кратък период. Също така се предвижда планираните по централния бюджет за съответната година разходи да бъдат индикативни. Решението на Министерския съвет е прието неприсъствено.", "date": "2019.05.27", "title": "Министерският съвет предлага фиксирана партийна субсидия от 11 лева за глас"}
{"url": "https://www.faktor.bg/bg/articles/frenskata-politsiya-zadarzha-vtori-zapodozryan-za-bombenoto-napadenie-v-lion", "text": "Френската полиция задържа днес втори заподозрян за бомбеното нападение в Лион миналата седмица, предадоха Франс прес и ТАСС. По-рано през деня френският външен министър Кристоф Кастанер съобщи за задържането на 24-годишен мъж по подозрение, че стои зад атаката в центъра на града миналата седмица. Първият заподозрян е 24-годишен студент по информатика, уточни кметът на Лион Жерар Колон. При експлозията във френския град бяха ранени 13 души, припомня Франс прес.", "date": "2019.05.27", "title": "Френската полиция задържа втори заподозрян за бомбеното нападение в Лион"}
{"url": "https://www.faktor.bg/bg/articles/georgi-harizanov-balgarskiyat-izbiratel-ne-zaigra-s-politicheski-eksperimenti-sas-strahove-i-krizi", "text": "\"Българският избирател гласува \"за\", българският избирател показа, че няма промени в базовите му търсения и искания на политическия терен. Българският избирател подкрепи спокойствието, подкрепи предвидимостта, не се заигра с политически експерименти, не се заигра със страхове и с кризи. И на фона на резултатите, поне до момента, си мисля че българският избирател може да се гордее със своя избор, за разлика да речем през 2014 г., когато в Европейския парламент /ЕП/ попадна един Николай Бареков. Този път, мисля че всички ние избирателите няма кой знае от какво да се срамуваме и на фона на настроенията в Европа, кандидатите и партиите, които бяха подкрепени тук, са изключително приятни, сравнени с други държави например\". Това заяви пред \"Фокус\" политическият анализатор Георги Харизанов. По думите му, БСП е била спъната на изборите от водачката на листата си Елена Йончева и от лидерката Корнелия Нинова. \"Няма как толкова компрометиран човек като госпожа Нинова, както по време на тази кампания отново беше припомнено от нейните политически противници, да е олицетворение на каквато и да било алтернатива, да е лице на справедливостта, лице на битката са корупцията и т.н. Госпожа Нинова е олицетворение на несправедливостта и олицетворение на корупцията. Изключително непрофесионално подбран слоган. Това, че тя и госпожа Йончева, която се оказа замесена във всички възможни общо взето далавери около политиката, говореха непрекъснато за справедливост, по-скоро дразнеше хората, отколкото да ги мотивира да гласуват срещу ГЕРБ и Борисов\", коментира Харизанов.", "date": "2019.05.27", "title": "Георги Харизанов: БСП беше спъната от Корнелия Нинова, тя е олицетворение на несправедливостта"}
{"url": "https://www.faktor.bg/bg/articles/predsedatelyat-na-upravlyavashtata-partiya-v-rumaniya-vliza-v-zatvora", "text": ". Председателят на управляващата в Букурещ Социалдемократическа партия Ливиу Драгня загуби обжалването срещу присъдата си за корупция. Съответното постанови Върховният съд на северната ни съседка, предава AFP. „Съдът поддържа решението от първа инстанция\", съобщиха съдиите, давайки на Драгня срок от 24 часа да се яви в полицията, за да започне изтърпяване на наказанието си за лишаване от свобода.", "date": "2019.05.27", "title": "Председателят на управляващата партия в Румъния влиза в затвора"}
{"url": "https://www.faktor.bg/bg/articles/prof-zahariev-nov-politicheski-proekt-na-rumen-radev-shte-bade-greshna-stapka", "text": "Евентуален нов политически проект, създаден от президента Румен Радев би бил грешна стъпка. Това заяви в „Свободна зона с Георги Коритаров” проф. Захари Захариев – член на Националния съвет на БСП. Той очаква, че още на утрешното си заседание Националният съвет ще определи като политическа грешка и червения бойкот на парламента, който продължава вече няколко месеца. „Дълбока политическа грешка би било, не от гледна точка на интересите на БСП, но от гледна точка на бъдещето на политическата система в България, на българския политически пазар, ако президентът действително тръгне към създаването на някакъв алтернативен политически модел, на нова политическа структура, която да измести не само БСП, но която трайно да намери своето място в българската политическа система. Това ще бъде дълбока политическа грешка, дълбоко деструктивна по отношение на бъдещето на България. Така че нека да се надяваме, че това няма да се случи“.", "date": "2019.05.27", "title": "Проф. Захариев: Грешна стъпка ще е, ако Румен Радев направи нова партия"}
{"url": "https://www.faktor.bg/bg/articles/shok-v-odesa-zatvornitsi-masovo-byagat-sled-bezreditsi-v-mestniya-zatvor", "text": "Безредици избухнаха в затвор в южния украински град Одеса и доведоха да масово бягство на затворници, предаде ТАСС, като се позова на местна медия. Интернет порталът \"Думская\" съобщи, че сградата на затвора е обхваната от пламъци. Според предварителна информация има заложници и жертви, а безредиците са довели до масово бягство на затворници. В близост до сградата има много коли на бърза помощ и полицията, а също и на специалните полицейски сили.", "date": "2019.05.27", "title": "Шок в Одеса: Затворници масово бягат след безредици в местния затвор"}
{"url": "https://www.faktor.bg/bg/articles/vzrivove-i-strelba-v-polsko-uchilishte", "text": "Двама души са пострадали при стрелба и взривове в полско училище, предаде ТАСС. Бивш възпитаник на образователната институция в град Бжесц Куявски (в северната част на страната) е влязъл в сградата на училището с оръжие и самоделни взривни устройства. Пострадалите са 11-годишно момиче и служителка в гимназията. Властите в Поморското воеводство са съобщили, че животът на ранените е извън опасност, а нападателят – задържан. \"Мотивите са престъплението са в процес на изясняване\", допълни говорител на местната полиция.", "date": "2019.05.27", "title": "Взривове и стрелба в полско училище"}
{"url": "https://www.faktor.bg/bg/articles/korneliya-ninova-1-17", "text": "БСП се връща в парламента, а Националният съвет на партията ще стартира процедура за пряк избор на лидер. Това ще предложи соцлидерката Корнелия Нинова пред червения пленум днес. Това стана ясно от пресконференцията за журналисти, която даде БСП непосредствено след изборите за Европарламент вчера. Тя отчете, че БСП е единствената спечелила партия от тези избори - има по-висок резултат и един депутат повече. Но призна, че БСП е загубила изборите. Гордея се, че БСП е с най-много преференции. Ние сме най-демократичната партия, няма притеснения за резултата. Това е положителен факт за БСП. Отсъствието ни от НС не е повлияло на представянето ни. Преди две седмици повечето социолози ни дадоха паритет с ГЕРБ. Други са причините за резултата, който получи БСП. Не очаквате да кажа, че сме морални победители. Отговорността сега се носи по друг начин, посочи Нинова и добави, че нищо не се е променила в позицията си по политиките и по преценка на управлението и не се отказват от идеята за предсрочни избори. \"Отговорността трябва да е солидарна на всички - от основните партийни организации до председателя. Затова трябва да се проведат конференции във всички общини и области, на които да си направи анализ и оценка какво се е случило, защо сме загубили, и да има точка за избор на ръководства\", обясни Нинова. Затова и тя ще предложи да започне процедура за избор на председател на БСП по новия устав и чрез пряк избор от цялата партия. Ще се приемат правила за избор, срок и време и до 1-2 месеца процедурата трябвало да приключи. Не съм в оставка, защото няма правила за избор на нов лидер, няма график и едва като стартира процедурата, ще съм в оставка, за да се включа в надпреварата, обясни Нинова. Корнелия Нинова подчерта, че не смятам, че с кампанията си социалистите са  изплашили избирателите. Предстои да направим анализ на причините за представянето ни. Традиционно левите не сме ги отблъснали, това показват числата и фактите. Другите леви формации не направиха повече от нас. Що се отнася до националистическото - дайте ми конкретен пример за националистически лозунги и послания. Това клише се лепна на БСП, посочи Корнелия Нинова.  На общинските конференции ще си направят анализите по места, но смята че партията като цяло беше мобилизирана, убеден е партийният лидер. Резултатът от тези избори - ниската избирателна активност е показателна към всички партии. Това е изключително тревожно и според мен никой не трябва да е доволен от този резултат. Трябва да вземем мерки това да се промени, отбеляза Нинова.", "date": "2019.05.27", "title": "Нинова ще поиска пряк избор за лидер на БСП, и тя била победител на евровота"}
{"url": "https://www.faktor.bg/bg/articles/naydzhal-farazh-nastoyava-da-pregovarya-za-brekzit-sled-uspeha-na-partiyata-mu-v-evrovota", "text": "Найджъл Фараж поиска да участва в преговорите за Brexit, след като новата му партия победи на изборите за Европейски парламент във Великобритания, съобщи Reuters, цитирана от БТА. Фараж предупреди, че ще обърне британската политика с главата надолу, ако му бъде отказано участие в преговорите за излизане на Великобритания от Европейския съюз.  \"Ние би трябвало да сме част от екипа сега, това е съвсем ясно\", каза лидерът на Партията на Brexit. Според него Великобритания трябва да напусне на 31-ви октомври, когато изтича сегашният краен срок за постигане на съгласие в британския парламент по споразумение за Брекзит. Фараж предпочита излизане без сделка. \"Ако не напуснем на този ден, можете да очаквате Партията на Брекзит да повтори тази изненада на следващите общи избори\", заяви той. Фараж спечели, възползвайки се от вълната на недоволство от провала на британската министър-председателка Тереза Мей да изведе Великобритания от ЕС. Никой британски лидер не би допуснал Фараж до преговорите за излизане на Великобритания от ЕС, но неговата доказана способност да привлича поддръжници на Brexit както от Консервативната партия, така и от Лейбъристката партия, ще затвърди убеждението на водещите консерватори, борещи се за мястото на Мей, че трябва да се стремят към по-решително скъсване с ЕС.", "date": "2019.05.27", "title": "Найджъл Фараж настоява да преговаря за Брекзит след успеха на партията му в евровота"}
{"url": "https://www.faktor.bg/bg/articles/zadarzha-mazh-zapodozryan-za-bombenoto-napadenie-v-lion", "text": "Френската полиция задържа мъж, заподозрян за бомбеното нападение в Лион от миналата седмица, съобщи вътрешният министър на страната Кристоф Кастанер в понеделник, цитиран от Ройтерс. Министърът оповести новината в туитър, но не сподели повече детайли за заподозрения или мястото, където е бил заловен. Случаят се разглежда като терористично нападение, като се има предвид, че нападението е посред бял ден и е използвано взривно вещество с винтове и болтове в торба, които могат да ранят голям брой хора. ", "date": "2019.05.27", "title": "Задържаха мъж, заподозрян за бомбеното нападение в Лион"}
{"url": "https://www.faktor.bg/bg/articles/prezidentat-nalozhi-veto-na-promenite-v-zakona-za-darzhavnata-sobstvenost-svarzani-s-otchuzhdavaneto-na-imoti", "text": "Президентът Румен Радев не губи време. След вчерашната загуба на БСП на евроизборите държавният глава побърза да санкционира управляващите. Той наложи вето на Закона за изменение и допълнение на Закона за държавната собственост. Това съобщиха от прессекретариата на държавния глава.  Държавният глава изрично заявява своята подкрепа за основната цел на промените в този закон – да се оптимизира и ускори процесът по изграждане на значими национални обекти.  Той приветства и промените за насърчаване на инвестициите в индустриалния сектор. Независимо от това, президентът смята, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти.  Според президента и сега предварителното изпълнение на отчуждителни актове е приложимо за национални обекти - магистрали, пристанища, летища, газопроводи и др. С предложените промени към тях се добавят обекти с национално значение, определени като такива със закон или с акт на Министерския съвет. Предвид липсата на критерии, по които Министерският съвет обявява обектите с национално значение, приложното поле на предварителното изпълнение може да засегне множество частни имоти без гаранции, че това са обекти за общо ползване в обществен интерес.  Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Тази промяна създава сериозен риск вместо да се ускори процесът на изграждане на значими национални обекти, той да бъде забавен.", "date": "2019.05.27", "title": "Президентът наложи странно вето на Закона за държавната собственост"}
{"url": "https://www.faktor.bg/bg/articles/novini/balgariya/kalina-androlova-kornela-beshe-otnesena-nefelna-e-gorkata", "text": "„На Корнелия за втори път й постлаха, и за втори път загуби. Нефелна е горката! Само с плюене по ГЕРБ и партийни интриги вътре в БСП не става.” Това казва в свой коментар за резултата от европейските изобири в България журналистът и анализатор Калина Андролова. Тя се обръща директно към лидера на БСП: „Айде да си подаде оставката, че на вътрешните избори за парламент ГЕРБ ще я размажат следващия път. То беше надуване, надуване, свръхнадуване...и накрая стратегическата величина, топ-ръководителката Корнела беше отнесена... Спете спокойно, деца! Нали се пънеше да изненада всички с листата си, сега листата я изненада”, добавя с ирония Анролова.", "date": "2019.05.27", "title": "Калина Андролова: Корнела беше отнесена, нефелна е горката!"}
{"url": "https://www.faktor.bg/bg/articles/andrey-raychev-ako-bsp-zapochnat-da-zanimavat-obshtestvoto-sas-sebe-si-sadbata-im-shte-e-kato-na-sds", "text": "Политическата промяна е в ход, независимо от това, че не я виждаме през политически партии. Около това мнение се обединиха Антоний Гълъбов  и Андрей Райчев в ефира на „Здравей, България”. „Ако погледнете, ще видите колко фрагментирана е онази част от вота, която непроизвежда мандат и реално погледнато очакването не е толкова за поява на нова политическа формация, колкото за принципна промяна, която да мобилизира по-голяма част от избирателите”, каза Антоний Гълъбов . По думите му резултатът на ГЕРБ не може да се тълкува като индулгенция, но е импулс за нов тип управление. „Важно е ГЕРБ правилно да разчетат подкрепата, която получиха. Този кредит на доверие не е индулгенция. Това е импулс за нов тип управление. Има очаквания за кадрови промени в ГЕРБ, но преди всичко за нова динамика на управлението”, каза той. „Видяхме релефа на електоралното дъно. Около една четвърт от имащите право на глас участваха на тези избори и двете най-големи политически формации мобилизираха около една четвърт от електоралните си тегла. Релефът на електоралното дъно е интерес най-малкото с това, че ни показва колко важна е позицията на негласуващите. Всъщност становището на негласуващите е определящо за следващата политическа промяна”, каза още Гълъбов. Според политолога процесът на нормализация на лявото пространство е ключово важен за целия политически живот в България. „Не можем да продължаваме периодично с това някой да ни връща колко е било хубаво преди 40 години”, обясни той. Социологът Андрей Райчев заяви, че няма наказателен вот. „Българите не гласуваха наказателно, което е удивителен факт. Не се прие алтернативата на Нинова и Йончева, тъй като беше прекалено агресивно, остро. Нинова беше много обрана. Борисов не беше много усмихнат, той изостави всички „губещи окопи” и каза „Прошка”, но това няма да спре промяната, това не е победа в партията”, добави той. „Ако БСП се зарови в това, което уби СДС, тя ще свърши по същия начин. Ако започнат да занимават обществото със себе си, съдбата им ще бъде същата”, прогнозира социологът.", "date": "2019.05.27", "title": "Андрей Райчев: Ако БСП започнат да занимават обществото със себе си, съдбата им ще е като на СДС"}
{"url": "https://www.faktor.bg/bg/articles/enp-i-pes-bez-mnozinstva-v-evroparlamenta", "text": "Европейският парламент сподели състава въз основа на наличните предварителни или окончателни национални резултати, публикувани след завършване на гласуването във всички държави членки. Според цифрите, нито ЕНП, нито ПЕС ще имат мнозинство в ЕП. 751 ще бъдат членовете му. Най-много мандати получава ЕНП - Група на Европейската народна партия (Християндемократи) - 179 до момента. В миналия парламент обаче тя е имала 216, тоест губи 37 места. След тях е Групата на Прогресивния алианс на социалистите и демократите в Европейския парламент - със 150 места. В миналия парламент и те са имали повече - 185, губят 35 места. 107 мандата получава Групата на Алианса на либералите и демократите за Европа + Renaissance + USR PLUS при само 69 в миналия парламент. 70 ще има Групата на Зелените/Европейски свободен алианс, те получават 18 места повече.", "date": "2019.05.27", "title": "ЕНП и ПЕС остават без мнозинство в Европарламента"}
{"url": "https://www.faktor.bg/bg/articles/demokratichna-balgariya-balgarskata-diaspora-ni-pripozna-kato-alternativa", "text": "Основната добра новина е, че българската диаспора ни припозна като алтернатива. Това каза пред БНР Мария Спирова, която е четвърта в листата на „Демократична България“. По думите ѝ коалицията се е представила според очакванията и все пак тръпнат в очакване на окончателните резултати. За това кой биха изпратили в ЕП в случай, че получат мандат, Спирова коментира: „Това ще е оспорвано вътрешно състезание. Смятам, че нашите гласоподаватели са доказали, че се гордеят с нашата селекция от кандидати и именно заради това са използвали преференцията - защото сме им дали избори. Това е листа, която предложи автентичен избор на хората. Хората не гласуваха с отвращение, а напротив. Мнозина пък се колебаеха между кандидатите – това е най-хубавото нещо, което съм чувала на избори. Това трябва да се отчете като много ценно“. Не сме объркали десния избирател, категорична е Мария Спирова и добави: „Тази коалиция има бъдеще в България. Основният ни проблем не е дясно срещу ляво. Това е млада коалиция, но тя не е направена ад хок. Тя има своя живот много преди европейските избори и ще го има и след тях“. Очаквахме малко по-висока избирателна активност, каза още тя и посочи: „При 50% средна избирателна активност в ЕС, ние се отличаваме като една от държавите с нисък интерес към тези очертаващи се ключови избори, за пренареждането на дневния ред на ЕП“. ", "date": "2019.05.27", "title": "„Демократична България“: Българската диаспора ни припозна като алтернатива"}
{"url": "https://www.faktor.bg/bg/articles/novini/balgariya/rumen-radev-iznenadan-sviknah-da-me-paketirat-ako-ne-v-partiya-to-v-ideologiya", "text": "Свикнах да ме \"пакетират\", ако не в партия, то в идеология, но това няма как да се получи. Това каза пред журналисти президентът Румен Радев относно изказването на водача на листата на ГЕРБ и СДС Мария Габриел, че държавният глава е бил невидим участник в изборите за Европейския парламент, предаде Агенция „Фокус“ . „Аз вече свикнах да ме \"пакетират\", ако не в партия, то в идеология, ако не в идеология, то е нещо друго. Няма как да се получи, защото вие много добре знаете, че моите критики към управлението не са от вчера, не са обвързани с никаква партия, нито с никаква предизборна кампания. Моите критики са систематични, така както са систематични корупцията и беззаконието, които пораждат точно такъв стил на управление“, добави той.", "date": "2019.05.27", "title": "Радев изненадан: Свикнах да ме пакетират, ако не в партия, то в идеология"}
{"url": "https://www.faktor.bg/bg/articles/novini/balgariya/haralan-aleksandrov-za-levitsata-tova-e-katastrofa", "text": "БСП стана жертва на реваншизма, на ретроградната, намръщена, зла, агресивна и разрушителна линия, която беше наложена. Това заяви пред БНР социалният антрополог Харалан Александров. „Не може да градиш кампания върху битова завист, желание за възмездие и разплата и върху атаки с компроматни и недоказуеми на практика начини“, добави той в предаването „Хоризонт до обед“. Според него за левицата това е катастрофа: „Изборите бяха поднесени на тепсия. Въпросът е оттук нататък какво ще стане - дали ще тръгне по пътя на вътрешните конфликти или ще намери сили и ново лидерство. Вътрешните конфликти доведоха до упадък, едва сега като че ли има някакво съвземане след толкова дълго време. Ако БСП тръгне по този път, това не вещае нищо добро нито за България, нито за левите избиратели. Хората предпочитат модерната ляво-либерална перспектива, която им беше отнета, те бяха ограбени от възможност да гласуват с тази измислена ретроградно консервативна имитация, която им беше предложена. Това е много тежко предателство на лидерството на БСП към техния електорат и към цялата идея за лявото. Ако тръгне по пътя на дезинтеграция, ще се отвори много голямо пространство в тази ниша и вероятно някой ще го запълни бързо“.  Александров се надява партията да тръгне към оздравяване, защото страната има нужда от нормална лява партия. Той изказа мнение, че ГЕРБ се е сплотила заради атаките отвън. Кампанията на ВМРО беше в много отношения най-интелигентно и добре проведена, както и сравнително сдържана, отчете Александров. В България има повече от същото, каза социалният антрополог в коментар за изборните резултати в другите европейски страни. По думите му в България няма драматични сътресения: „Потвърждава се плавното придвижване към европейска, модерна, цивилизована политика, която запазва връзката с традицията и корените“. Европа се променя, въпросът е коя от офертите за промяна ще вземе връх, коментира Харалан Александров и добави: „От една страна имаме тежък упадък в някои от европейските страни, най-видимо е това във Франция, на традиционните партии, съответно традиционното разделение между социалдемократическа левица и неолиберална десница. Има ново разделение и то е по линията на либерално-консервативното очевидно. Същевременно възходът на зелените движения и партии в Германия и други страни ясно показва, че има нова ляволиберална вълна. Динамиката на европейското представителство в много голяма степен е зависимо от вътрешната ситуация в страните, които имат най-голям проблем с интеграция на малцинствени, мигрантски общности, каквито са Италия и Франция. На този фон това, което се случва с България, е в някакъв смисъл успокояващо“. Цялото интервю може да чуете в звуковия файл.", "date": "2019.05.27", "title": "Харалан Александров: За левицата това е катастрофа"}
{"url": "https://www.faktor.bg/bg/articles/boyko-borisov-prezidentat-beshe-sreshtu-nas-i-v-polza-na-bsp", "text": "Кой е казал, че европейските избори не са важни. Коментаторите на изборите са в студиата. Какво искате аз да коментирам. Това заяви от Габрово премиерът Бойко Борисов като анализ на евровота вчера, предаде Канал 3.   \"Доволен съм от изборите, щом сме победители, при този хейт и това участие и на президента и ги бихме. Президентът беше срещу нас и в полза на БСП. Благодаря на хората, че не се подведоха по тази злоба и жлъч и по всичко останало\", каза той. \"Очевидно е, че беше преувеличена ролята на Цветанов и тоя залп срещу него беше излишен. Видяхте, изтеглих го назад, а структурите работят\", заяви премиерът. \"Евродепутатите ни са в класи и пъти над техните. Те техните дори една европейска тема не повдигнаха. Резултатите от изборите показват, че ГЕРБ е първа политическа сила в големите градове, сред най-младите и работещите\", добави той.  \"С Горанов говорих да направим повече за българите там и по-специално за образованието\", завърши Борисов.", "date": "2019.05.27", "title": "Бойко Борисов: Президентът беше срещу нас и в полза на БСП"}
{"url": "https://www.faktor.bg/bg/articles/pri-obraboteni-95-20-ot-protokolite-gerb-poluchava-30-94-ot-glasovete", "text": "Районните избирателни комисии са обработили над 90% от протоколите на секционните избирателни комисии. В ранните следобедни часове се очаква тези протоколи да пристигнат в ЦИК, където да започне повторното броене. Това каза пред БНР говорителят на ЦИК Александър Андреев. При обработени 95.20% от протоколите на секционните комисии ГЕРБ получава 30.94% от гласовете. БСП е с резултат от 24.24%, ДПС - 16.36%, а ВМРО - с 7.42%. За \"Демократична България\" са гласували 6.24% от избирателите на провелите се вчера у нас европейски избори.  След тях се нареждат партия \"Воля\" – 3.60%, независимият кандидат Десислава Иванчева, издигната от инициативен комитет - 1.58%, независимият кандидат Минчо Христов - 1.19%, \"Патриоти за Валери Симеонов\" - 1.15%, \"Път на младите\" (НДСВ и \"Новото време\" - 1.11%, \"Атака\" - 1.08% и \"Възраждане\" - също 1.05%.  58 301 души са отбелязали \"Не подкрепям никого\".  \"Въз основа на обработените първоначално протоколи извън страната вече 100 процента, общият брой на гласувалите избиратели в чужбина е 25 709, от които най-много са гласували в Германия (5323), във Великобритания 3249 и в Гърция - 3021, като от тези гласове действителни са 24 085, недействителните са 627, което, ако гледаме приблизително на действителните гласове от общия брой, са около 3% недействителни гласове. Разбира се и тук разпределението горе-долу е същото, както в страната, но това, което прави впечатление е, че \"Демократична България\", обединение \"Да, България\" и ДСБ, води с 28.76%, след което вече е партия ГЕРБ с 22.16, след което коалиция \"БСП за България\" с 15.42 и надолу вече са другите, останалите партии, 7.6% ВМРО - Българско национално движение и общо взето това са основните политически сили, които са взели най-много гласове“, каза Александров.  Категорично кои партии и коалиции изпращат свои представители в Европарламента ще знаем в законоустановения срок, а именно 5 дни от датата на изборите, тоест, до края на месеца трябва да са ясни както окончателните резултати, така и разпределението на мандатите и на имената на избраните депутати в Европейския парламент.", "date": "2019.05.27", "title": "При обработени 95.20% от протоколите, ГЕРБ получава 30.94% от гласовете"}
{"url": "https://www.faktor.bg/bg/articles/novini/balgariya/gen-atanasov-shte-bade-nezasluzheno-ako-nyamame-evrodeputat", "text": "„Това беше първото явяване на Демократична България на избори. Резултатът ни е задоволителен, при положение, че нямаме представители в институциите и в парламента. Ще бъде незаслужено, ако нямаме евродепутат. Нашите кандидати бяха начетени и властта за тях не беше самоцел. Сега в Европерламента ще отидат същите“. Това заяви пред БТВ лидерът на ДСБ и съпредседател на Демократична България ген. Атанас Атанасов.  „Очевидно е, че БСП не може да свали ГЕРБ от власт и не е алтернатива. Корнелия Нинова не е проблем на Бойко Борисов, тя му е необходима да се разиграва този политически театър, коментираше политически анализатор. За 20 години хората видяха много неща и не могат да бъдат толкова лесно. Тази подкрепа, която получихме на първите си избори, ни обнадеждава да работим и да сме алтернатива на ГЕРБ на местния вот. В София ГЕРБ няма районни организации, а администрации, които осигуряват гласове“, каза още ген. Атанасов.", "date": "2019.05.27", "title": "Ген. Атанасов: Ще бъде незаслужено, ако нямаме евродепутат"}
{"url": "https://www.faktor.bg/bg/articles/novini/svyat/obrat-v-gartsiya-aleksis-tsipras-svikva-predsrochni-izbori", "text": "Първите резултати от реалния вот в Гърция увеличават разликата между опозиционната „Нова Демокрация“ и управляващата СИРИЗА на 9%. Консерваторите достигнаха 33% срещу 24% за управляващите. Трета политическа сила са  социалистите, следвани от Комунистическата партия. Крайнодясната „Златна зора“ остава  пета партия с 5% вот. Младите гърци обърнаха гръб на неофашистите и гласуваха за „Нова Демокрация“, показват проучванията. На местния вот от 13 префектури консерваторите водят в  11,а от 59 области кандидатите на „Нова Демокрация“ се очаква да спечелят в 51. Лидерите на опозиционните партии направиха изявления с  искане за незабавна оставка на правителството на Алексис Ципрас. Източник от СИРИЗА заяви, че премиерът най-вероятно ще свика предсрочни парламентарни избори. Информацията беше потвърдена от Ройтерс. Редовните избори са предвидени за есента.", "date": "2019.05.27", "title": "Обрат в Гърция: Алексис Ципрас свиква предсрочни избори"}
{"url": "https://www.faktor.bg/bg/articles/shte-e-predimno-slanchevo-s-visoka-oblachnost", "text": "Ще е предимно слънчево с висока облачност. След обяд над западните райони ще се образуват купести облаци и на отделни места, главно в планините, ще превали и прегърми. Ще духа до умерен югоизточен вятър. Максималните температури ще са между 26 и 31 градуса, по-ниски – по Черноморието. Над Черноморието ще е предимно слънчево. Ще духа умерен югоизточен вятър. Максималните температури ще са между 21 и 24 градуса. Температурата на морската вода е 16-17 градуса. Вълнението на морето ще е до 2 бала. Над планините ще е предимно слънчево, с по-съществени увеличения на облачността над масивите в Западна България и на отделни места там след обяд краткотрайно ще превали. Вятърът ще е до умерен от юг и с него температурите още ще се повишат; максималната на височина 1200 метра ще е около 21 градуса, на 2000 метра – около 14 градуса.", "date": "2019.05.27", "title": "Ще е предимно слънчево"}
{"url": "https://www.faktor.bg/bg/articles/tramp-razkritikuva-targovskiya-disbalans-mezhdu-sasht-i-yaponiya", "text": "Американският президент Доналд Тръмп разкритикува днес \"огромния дисбаланс\" в търговските отношения с Япония в началото на срещата си в Токио с японския премиер Шиндзо Абе, съобщи Франс прес. \"Сигурен съм, че ще намерим решение след известно време\", добави той, имайки предвид търговските преговори между двете страни, по които не се очаква да бъде постигнато споразумение преди лятото. Тръмп каза, че има \"голямо уважение\" между неговата страна и Северна Корея и че те са извървели \"дълъг път\", въпреки задънената улица, в която са изпаднали двустранните преговори и неотдавнашните оръжейни изпитания, направени от Пхенян. Той говори и за кризата в отношенията между САЩ и Иран и заяви, че ако иранците искат преговори, ще ги получат. \"Никой не иска да се случат лоши неща, най-малко аз\", добави той.", "date": "2019.05.27", "title": "Тръмп разкритикува търговския дисбаланс между САЩ и Япония"}
{"url": "https://www.faktor.bg/bg/articles/novini/balgariya/georgi-harizanov-pozhelavam-tvorchesko-dalgoletie-na-ninova-nadyavam-se-da-ostane-lider-na-bsp", "text": "„Още е рано да се каже, дали Демократична България вкарва евродепутат. Очакват се данни от чужбина, но те нямат особено влияние върху изборните резултатите“. Това заяви пред БТВ политическият анализатор Георги Харизанов.  „Успехът на ГЕРБ е комплексен, но основна роля в него имаше Бойко Борисов. Това, че листата на ГЕРБ не беше много качествена, не означава, че Цветан Цветанов не е положил много труд по време ма изборната кампания“, каза още Харизанов. „Бойко Борисов не е съд. Политическата отговорност се поема с оставки. Нека, който е виновен, съдът да го накаже. Не считам, че Цветан Цветанов е виновен, срещу него няма обвинения за произхода на средствата му. Надявам се след изборите проблемите да започнат да се решават с реформи, а не да се пълнят дупките с нашите пари. Що се отнася до Корнелия Нинова, пожелавам ѝ творческо дълголетие. Надявам се тя да остане още дълги години лидер на партията“, коментира политическият анализатор.", "date": "2019.05.27", "title": "Георги Харизанов: Пожелавам творческо дълголетие на Нинова, надявам се да остане лидер на БСП"}
{"url": "https://www.faktor.bg/bg/articles/dzheremi-korbin-poiska-vtori-referendum-ili-predsrochni-izbori", "text": "Председателят на британската опозиционна Лейбъристка партия Джереми Корбин заяви, че хората във Великобритания трябва отново да изкажат мнението си за Брекзит, или чрез предсрочни избори, или чрез втори референдум, предава  . „С дезинтеграцията на Консервативната партия, която не може да управлява и блокиран парламент, този въпрос трябва да бъде отнесен отново до хората, или чрез парламентарни избори, или чрез референдум“, заяви Корбин. „През следващите дни ще имаме разговори в партията и движението и ще анализираме резултатите от двете страни на разделението около Брекзит“.", "date": "2019.05.27", "title": "Джереми Корбин поиска втори референдум за Брекзит или предсрочни избори"}
{"url": "https://www.faktor.bg/bg/articles/novini/balgariya/kolyo-paramov-niskata-izbiratelna-aktivnost-ot-30-pokazva-che-v-darzhavata-nyakade-ima-problem", "text": "„Бойко Борисов ще направи всичко възможно, за да изчисти името на ГЕРБ. Много малко хора го познават и не трябва да се говори наизуст. Той е добър човек. Познавам го достатъчно добре, за да го твърдя\". Това заяви пред БТВ финансистът Кольо Парамов.  \"Нормално е да се очаква промяна в стила на политиката и в кабинета след изборите. Ниската избирателна активност от 30% показва, че в държавата някъде има проблем. Нужна ни е нова доходна политика и реализирането на големите проекти\", допълни Парамов. \"Най-важното е Румен Петков и Георги Първанов да си направят оценка след тези избори. Проектите Южен поток и АЕЦ \"Белене\" бяха спрени от Сергей Станишев, който беше премиер, а след това приписа вината на други хора. БСП в момента няма нищо общо с модерните леви партии\", категоричен е Кольо Парамов.", "date": "2019.05.27", "title": "Кольо Парамов: Много малко хора познават Бойко Борисов, той е добър човек"}
{"url": "https://www.faktor.bg/bg/articles/boryana-dimitrova-zaplahite-s-predsrochni-izbori-ne-nosyat-glasove", "text": "\"България се нуждае от едни реални избирателни списъци.\" Това каза социологът Боряна Димитрова от \"Алфа рисърч\" пред БТВ. \"Демократична България\" е на ръба, но може да има разместване. В момента извадката е готова на 61%. Преференцията имаше значение, беше правилно, че тя остана с един по-нисък праг,\" добави Димитрова. \"Въпросът дали да се запази статуквото, зададен в нашата извадка, дава положителен отговор и очакване. Но ГЕРБ трябва да предприемат някакви ходове. Тезата за предсрочен вот не можа да спечели мнозинство. Желанието е да се запази правителството, но с определени корекции. Идеята за предсрочен вот не можа да вдигне една протестна вина\", коментира Димитрова.", "date": "2019.05.27", "title": "Боряна Димитрова: Тезата за предсрочен вот не можа да спечели мнозинство"}
{"url": "https://www.faktor.bg/bg/articles/krasimir-yankov-ninova-i-rakovodstvoto-na-bsp-tryabva-da-poemat-otgovornost-za-zagubata-na-izborite", "text": "„БСП може да е първа политическа сила в отделни райони и го показва в Добрич, например. На изборите за парламент отново бяхме първи там. Резултатът на изборите не е заради силата на ГЕРБ, а заради слабостта на БСП и грешките, които допусна. Тепърва предстои да се направи анализ и да се предприемат мерки да не се допускат повече грешки“. Това заяви пред БТВ депутатът от БСП Красимир Янков.  „Загубата на БСП се дължи на неполучаване на доверие към това, което предлагаме. Дебатът трябваше да е за бъдещето за Европа. Ръководството конструира дебата в друга посока. Със сигурност ще се потърси отговорност. Това, че Корнелия Нинова каза, че нямало да я поеме, не е сериозно и го отдавам на разместването в листата на пленума ни. Още от втората седмица искам да се върнем в парламента“, каза още Янков.  „На Сергей Станишев дължим дебата за бъдещето на Европа, а не на ръководството на БСП. Предполагам, че с преференциите, той ще се изкачи нагоре в листата. Корнелия Нинова имаше комфорта да предложи членовете в листата и да определи състава на предизборния щаб. Ръководствата по места направиха всичко, което им казаха от Националния предизборен щаб\", каза още Янков.", "date": "2019.05.27", "title": "Красимир Янков: Нинова и ръководството на БСП избягаха от дебата за Европа, сега трябва да поемат отговорност за загубата"}
{"url": "https://www.faktor.bg/bg/articles/mihail-mikov-1-2", "text": "Всеки от нас, членовете и симпатизантите на БСП, трябва да казва това, което мисли. Очевидно е, че не можем с тези войни. Това каза Михаил Миков, член на Националния съвет на БСП и бивш председател на партията, пред Нова телевизия. Резултатите показват, че за около две години опозиция, сме на същото място, смята той.   Едва ли само една оставка решава нещо, ако ще дойде друг, който да се държи по същия начин, смята той. „Основният въпрос е защо имаше нужда от кампания срещу Станишев, защо имаше нужда от решения и то еднолични, които се прикриват от Националния съвет - да бъдат извадени народните представители от парламента за три месеца. Става въпрос за около 12 заседания за парламентарен контрол, но и никой не седна да види колко закона се приеха, по които социалистите останаха без позиция”, подчерта Миков. \"Кампанията, водена от нас, се опита да избяга от разбирането, че сме на европейски избори и не случайно. Навсякъде се заявяваше, че сме акцент \"вътре\"\", каза още той. Според него въпросът за политическата отговорност е основен. „Смятам, че трябва да сериозен анализ и политическа отговорност. Смятам, че партията се отклони от нормите на колективното ръководство -поведението, стила и метода на работа. Смятам, че системно се прокарваха разделителни линии  вътре в БСП и навън. На кого беше нужно? Войната със Станишев е финален етап от тези неща”, каза той. Михаил Миков заяви, че не очаква промяна в листата на БСП от преференциалния вот. „Смятам, че се положиха достатъчно усилия да се води една анти-Станишев кампания. Така че не очаквам кой знае какви чудеса от преференциите”, обясни той.", "date": "2019.05.27", "title": "Михаил Миков: Основният въпрос е защо имаше кампания срещу Станишев"}
