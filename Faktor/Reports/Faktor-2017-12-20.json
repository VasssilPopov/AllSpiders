{"url": "http://www.faktor.bg/bg/articles/nayden-zelenogorski-ima-opasnost-badeshtata-antikoruptsionna-komisiya-da-se-prevarne-v-politicheska-buhalka", "text": "Зам.-председателят на Движение България на гражданите (ДБГ) Найден Зеленогорски предупреди, че има опасност бъдещата антикорупционна комисия да се превърне в политическа бухалка. \"Първоначалният законопроект на г-жа Кунева беше най-добрият\", отсече Зеленогорски в предаването \"Денят ON AIR\". Според него приетият антикорупционен закон е толкова видоизменен, че вече не прилича на първоначалния. Припомняме, че парламентът прие антикорупционния закон, а мандатът на Комисията за противодействие на корупцията и отнемане на незаконно придобито имущество, ще бъде 6 години. Нейният председател ще бъде избиран от Народното събрание по предложение на депутатите. Найден Зеленогорски смята, че се прави слепване на различни иснтитуции с идеята,  че сега ще работят ефективно, но няма никакви гаранции за това.  Според него трябва да се определи избирателно тяло от граждани и експерти, което да избере кандидатите за комисията за утвърждаване, след това да се разпусне и да не оказва влияние.   \"Най-опасното е да се създаде нещо, което трудно може да бъде гарантирано с прозрачни и обективни процедури\", предупреди пред Bulgaria ON AIR членът на Изпълнителния съвет на Реформаторския блок. \"Не смятате ли, че е парадоксално парламентът, който евентуално би трябвало да бъде разследван за корупция, да избира органа, който ще го разследва и после да го контролира?\", запита риторично Зеленогорски. Той е на мнение, че трябва да се създаде механизъм, който да гарантира спазването на човешките права и да не позволява безконтролното използване на СРС-та. \"Случващото се в парламента не е това, което очаква обществото. Трябва да се работи за широк дясноцентристки проект, който да посегне към първото място. Трябва да има ясни цели, принципи, харта на ценностите\", каза още Зеленогорски.", "date": "2017.12.20", "title": "Найден Зеленогорски: Има опасност бъдещата антикорупционна комисия да се превърне в политическа бухалка"}
{"url": "http://www.faktor.bg/bg/articles/novini/balgariya/zam-ministar-slagame-kray-na-profesiyata-ne-iskam-da-rabotya", "text": "\"Обвързването на социалните помощи със задължителна заетост слага край на професията \"не искам да работя\", заяви пред Нова телевизия заместник-министърът на труда и социалната политика Султанка Петрова. Тя отчете като изключително важен факта, че правителството вече обвърза образованието на децата с получаването на детски надбавки, те вече не се взимат от родители, които не пускат редовно синовете и дъщерите си на училище и детска градина. Заместник-министър Петрова подчерта още, че властта ще продължава да работи за това минималната пенсия да бъде увеличена през 2018 г. \"Голяма част от усилията ни са насочени към подпомагане на младите хора. Търсим различни стимули и механизми, чрез които да ги задържим в България\", подчерта Петрова.  И отбеляза, че разликата между нашата страна и останалите европейски държави е, че те приемат вече обучени и добре подготвени кадри, които ние губим.", "date": "2017.12.20", "title": "Зам.-министър: Слагаме край на професията \"не искам да работя\""}
{"url": "http://www.faktor.bg/bg/articles/novini/svyat/nad-9000-tsivilni-sa-bili-ubiti-pri-osvobozhdavaneto-na-mosul", "text": "При освобождаването на иракския град Мосул от групировката \"Ислямска държава\" след девет месеца битка са били убити между 9000 и 11 000 цивилни – близо 10 пъти повече от официално изнесените данни, предаде Асошиейтед прес, като се позова на местни жители. Агенцията отбелязва, че тази бройка не е официално призната от водената от САЩ коалиция, иракското правителство или ИД. Новите данни са компилирани от свидетелства на гробари, служителите на градската морга и доброволци, които изваждат трупове от развалините на града. Иракските и коалиционните сили са отговорни за смъртта на най-малко 3200 цивилни при въздушни удари, артилерийски и минометен обстрел между октомври 2016 и юли 2017 г., сочи преброяване на АП въз основа на независими сведения на неправителствени организации. Повечето от тези жертви са описани просто като \"премазани\" в съобщенията на иракското здравно министерство. Коалицията заявява, че няма ресурси да направи проверки в Мосул, и признава отговорността си само за 326 убити цивилни. АП се е сдобила от местната морга със списък от 9606 имена на хора, които са убити при освобождаването на града. Смята се също така, че под развалините все още са заровени стотици тела. Според анализ на АП от близо 10 000 смъртни случая сред цивилното население на Мосул, около една трета са убити при бомбардировки на оглавяваната от САЩ коалиция или иракските правителствени сили, още една трета са убити от ИД, а за останалите не може да се определи със сигурност, тъй като са се намирали в квартали, пострадали от въздушни удари, бомби на ИД и минометен обстрел от всички страни. Според иракския премиер Хайдер ал Абади в битката за Мосул са убити 1260 цивилни. Водената от САЩ коалиция не е посочила общ брой убити цивилни. Тя разчита на видеозаписи от дронове и от камери на оръжейни системи, както и на наблюдения на пилоти. Представители на коалицията не са посещавали моргата на Мосул, нито са поискали от нея данни, отбелязва АП, цитирана от БТА.", "date": "2017.12.20", "title": "Над 9000 цивилни са били убити при освобождаването на Мосул"}
{"url": "http://www.faktor.bg/bg/articles/novini/svyat/ungariya-shte-nalozhi-veto-na-nakazatelno-reshenie-na-ek-sreshtu-polsha", "text": "\"Предприетите действия от Европейската комисия срещу Полша заради съдебната реформа нарушават полския суверенитет и Унгария ще наложи вето\", заяви унгарският вицепремиер Жолт Шемен, цитиран Ройтерс.  Шемен говори пред унгарската информационна агенция МТИ. Той посочи, че е неприемливо Брюксел да упражнява натиск върху суверенна държава членка.  \"Полско-унгарското приятелство и ангажиментът на унгарското правителство към спазването на договорите ни задължава да се намесим срещу решението на комисията, на всички форуми\", каза Шемен.  На въпрос дали това значи, че Унгария ще наложи вето на предложената процедура срещу Полша, той отговори с \"да\", съобщи МТИ.", "date": "2017.12.20", "title": "Унгария ще наложи вето на наказателно решение на ЕК срещу Полша"}
{"url": "http://www.faktor.bg/bg/articles/novini/svyat/ek-sasht-vse-oshte-iziskvat-vizi-za-grazhdani-na-balgariya-harvatiya-kipar-polsha-i-rumaniya", "text": "Европейската комисия отчете днес, че в последните месеци контактите с Вашингтон са зачестили по въпроса с визовата реципрочност, но настоя за незабавен напредък.  САЩ все още изискват визи за граждани на България, Хърватия, Кипър, Полша и Румъния.  Наскоро беше постигната пълна визова реципрочност с Канада, след като страната премахна визовите изисквания за румънски и български граждани от 1 декември, отбелязва комисията.  САЩ остават единствената държава от списъка на страните с безвизов режим с ЕС, която изисква визи за някои граждани на Общността.  \"Заедно с петте засегнати държави от ЕС ще продължим да действаме по същия начин със САЩ. Решени сме да направим всичко по силите си, за да може всички граждани на ЕС да пътуват без визи. Необходим е незабавен напредък и очакваме от нашите американски партньори да работят в тясно сътрудничество с нас, за да бъде даден тласък на този процес\", заяви комисарят по миграцията Димитри Аврамополус. През септември се състоя среща между ЕК, САЩ и петте засегнати държави за обсъждане на техническите въпроси по отношение на оставащите изисквания за отмяна на визовия режим, пише БТА.", "date": "2017.12.20", "title": "ЕК: САЩ все още изискват визи за граждани на България, Хърватия, Кипър, Полша и Румъния"}
{"url": "http://www.faktor.bg/bg/articles/novini/svyat/frenskiyat-premier-poharchi-350-000-evro-za-chasten-polet-darzhavniyat-samolet-bil-neudoben", "text": "Френският премиер Едуар Филип заяви, че поема пълната отговорност за ползването на частен полет за 350 000 евро от Токио до Париж на връщане от официално посещение, в отговор на критики, че разхищава държавни средства, предаде Франс прес. \"Напълно разбирам изненадата и въпросите, които си задават французите, но поемам пълната отговорност за това решение\", каза Филип по радио RTL. Снощи АФП научи, че канцеларията на премиера е наела частен полет за 350 000 евро, за да се прибере той по-бързо от Нова Каледония и да не ползва държавен самолет, който бил сметнат за твърде неудобен. В нощта на 5 срещу 6 декември при техническа спирка в Токио на самолет А340 на френските ВВС, който го връщал с няколко министри и още около 60 души в Париж, премиерът и голяма част от пътниците се прехвърлили в друг А340 със седалки първа класа. Този самолет кацнал в Париж два часа преди държавния, който пристигнал почти празен. Новината предизвика остри реакции от някои представители на опозицията. Европейският депутат и бивш заместник-председател на крайнодесния Национален фронт Флориан Филипо написа в Туитър: \"350 000 евро, близо 300 минимални работни заплати профукани за полет Токио-Париж, за да се избегне \"твърде неудобно\" пътуване на премиера Едуар Филип. Човек си мисли, че сънува, обаче не - това е печалната и недопустима действителност!\" Едуар Филип се аргументира, че е трябвало да се върне в Париж навреме за участие в Съвет по въпросите на отбраната и преди президентът Еманюел Макрон да е заминал за Алжир. \"Знаехме, че няма редовен пътнически полет в необходимия час, а трябваше да се върнем преди заминаването на президента в сряда сутринта\", се защити Филип. Над една трета от министрите във френското правителство са милионери Според канцеларията на френския премиер по правило в отсъствието на президента той трябва да се намира в Париж, въпреки че има множество изключения, отбелязва АФП.", "date": "2017.12.20", "title": "Френският премиер похарчи 350 000 евро за частен полет, държавният самолет бил неудобен"}
{"url": "http://www.faktor.bg/bg/articles/novini/balgariya/slavcho-bosilkov-chrez-tehnoimpeks-byaha-izprashtani-v-chuzhbina-rezidenti-na-nrs-ninova-se-e-polzvala-s-doverieto-im", "text": "Чрез външно-търговските дружества, каквото е и „Техноимпекс“, бяха изпращани под прикритие на работа в чужбина и хора, които да работят към съответни резидентури на българското разузнаване. При тази ситуация няма как Корнелия Нинова да е попаднала  случайно на ръководен пост в такова дружество. Ползвала се е с доверие както от страна на хората от службите, командировани в чужбина чрез нейното дружество, но и с доверието на ръководните длъжностни лица, свързани с приватизацията в страната. Това разкри по ТВ+ пред Георги Коритаров бившият главен секретар на МВР до 2002 г. Славчо Босилков. Преди това Босилков беше съветник на премиера Иван Костов по проблемите на националната сигурност. Днес той е категоричен, че приватизацията, която беше извършена в страната, е пряко свързана и с темата за националната сигурност. Няма съмнение, че фундаментът на сигурността това е икономиката, казва Босилков. Когато говорим за приватизацията, трябва да е ясно, че не бяха взети под внимание някои предупреждения от специалните служби при този процес. Едно е какъв е бил политическият замисъл – да попаднат предприятията в ръцете на хора, които ще защитят освен икономическия и социалния интерес на работещите в тези фирми, но друго се случи на практика. При случая с приватизацията на „Техноимпекс“ е ясно, че госпожа Нинова се е ползвала с доверието на ръководни лица от правителството и Министерството на икономиката, но и с доверието на бъдещите приватизатори – тези, които са разполагали с финансовия ресурс зад граница, заяви Босилков.  Той повторно потвърди, че през този период във външно-търговските дружества, каквото е и „Техноимпекс“, наред със специалистите изпращани в чужбина, е имало и една минимална бройка, която  е била квота на специалните служби, в частност на Националната разузнавателна служба. Такава беше практиката, допълни бившият главен секретар на МВР в правителството на Иван Костов.", "date": "2017.12.20", "title": "Славчо Босилков: Чрез „Техноимпекс“ бяха изпращани в чужбина резиденти на НРС, Нинова се е ползвала с доверието им"}
{"url": "http://www.faktor.bg/bg/articles/novini/svyat/izborite-v-kataluniya-zapazvane-na-statukvoto-ili-nezavisimost", "text": "Днес беше ден за размисъл в испанската автономна област Каталуния.  За разделеното ѝ население обаче това не е само ден без предизборни агитации. Каталунците трябва наистина да се замислят за кого утре ще дадат своя глас –  дали за „центробежните“ сили, т.е. за партиите, които искат отделяне от Испания, или за „центростремителните“, които държат да се запази статуквото. Последните социологически проучвания сочат почти изравнени шансове за сепаратистите и консервативните партии, което означава, че кризата в Каталуния няма да бъде разрешена, поне засега. Според няколко проучвания, публикувани в ежедневника „Паис“, партията „Каталунска републиканска левица“, която е за независимостта, ще получи 33 места в регионалния парламент – с едно-две повече от центристката „Граждани“, защитаваща единството с Испания.  Сепаратистите на сваления каталунски премиер Карлес Пучдемон „Заедно за Каталуния“ ще се класират трети с около 27 места.  Те обаче няма да имат необходимото мнозинство от 68 депутати в бъдещия парламент. Предизборният диспут в понеделник вечерта, показан по каталунската телевизия, стана арена на ожесточени нападки между защитниците и противниците на независимостта. Лидерът на „Граждани“ Инес Аримадас обвини сепаратистките политици, че са „унищожили“ Каталуния и им препоръча да излязат от „републиканския балон“. Същевременно пред радио „Каталуния“ Пучдемон заяви, че „вотът на каталунците няма да узакони обезглавяването на правителството“. „Изборите в четвъртък ще покажат, че „рецептата“ на Рахой не даде резултат“, допълни той. Пучдемон, цитиран от бТВ. Ако сепаратистите спечелят вота и Мадрид въпреки това не освободи задържаните каталунски лидери, това би било „незачитане на демокрацията“, отбеляза бившият премиер. Правителството на Пучдемон обяви едностранно независимост на 27 октомври след спорен референдум, определен от Мадрид за незаконен. В отговор испанският министър-председател Мариано Рахой наложи директен контрол върху автономната област, като уволни регионалното правителство и насрочи избори за 21 декември в опит да ликвидира сепаратисткото движение. Испанската прокуратура повдигна обвинения в бунт на 13 каталунски лидери, в това число на Пучдемон, който избяга в Белгия заедно с четирима свои министри. Главният му съперник сред сепаратистите, лидерът на ERC Ориол Жункерас, пък се намира в испански затвор.", "date": "2017.12.20", "title": "Изборите в Каталуния-запазване на статуквото или независимост"}
{"url": "http://www.faktor.bg/bg/articles/triumf-za-tramp-kongresat-okonchatelno-odobri-nay-golyamoto-namalenie-na-danatsite-prez-poslednite-31-godini", "text": "Конгресът на САЩ днес окончателно одобри най-голямото намаление на данъците през последните 31 години, утвърждавайки първата мащабна реформа на президента Доналд Тръмп в мандата му, предаде Франс прес, цитирана от БТА. Тръмп заяви, че приветства \"една историческа победа за американците\" малко преди вота, който бе чиста формалност, на Камарата на представителите. Президентът говори в Белия дом и подчерта, че \"този с текст на закон до голяма степен ние премахнахме по същество Обамакеър\", както бе наречена програмата за достъпно здравеопазване. Този режим на здравно осигуряване, създаден от предшественика на Тръмп - Барак Обама, бе публично заклеймен от републиканците, отбелязва АФП.  Сенатът на САЩ, контролиран от републиканците, вече одобри най-всеобхватната данъчна реформа през последните над три десетилетия с 51 срещу 48 гласа през изминалата нощ, като всички републиканци гласуваха \"за\", а всички демократи гласуваха \"против\".  Камарата на представителите гласува законопрокета по-рано вчера, но се наложи Сенатът да внесе дребни корекции, за да приведе текста в съответствие с бюджетните си правила и се стигна до втори технически вот на Камарата на представителите.  Данъчната реформа ще започне да се прилага от 2018 година и ще даде на мнозинство тежест да поиска от избирателите да подновят доверието си към него на парламентарните избори през ноември идната година, отбелязва Франс прес.", "date": "2017.12.20", "title": "Триумф за Тръмп! Конгресът окончателно одобри най-голямото намаление на данъците през последните 31 години"}
{"url": "http://www.faktor.bg/bg/articles/turtsiya-plashi-gartsiya-s-voyna-za-egeyskite-ostrovi", "text": "Турция иска да си върне част от егейските острови, било с дипломация, било с война. Това заяви турският външен министър Мевлют Чавушоглу, цитиран от Greek Reporter. Според експерти между управляващата Партия на справедливостта и развитието и опозицията в турския парламент има сериозни спорове около този казус. По време на обръщение пред парламента, Чавушоглу е обявил, че пред Турция има три варианта. Според него егейските острови могат да бъдат върнати чрез дипломация, решение на международния съд или намеса на армията. Той заяви категорично, че остров Имия е бил „окупиран“ от гърците. Все пак Чавушоглу успокои духовете със заявлението, че на този етап ще се набляга на дипломацията.", "date": "2017.12.20", "title": "Турция плаши Гърция с война за егейските острови"}
{"url": "http://www.faktor.bg/bg/articles/obshtestvo/3-detsa-v-bolnitsa-sled-igra-s-piratki", "text": "3 деца пострадаха при игра с пиратки в столицата. Според информация на МВР инцидентът е станал в района на Южния парк. Две от децата са в Пирогов, като едното е с нараявания на ръцете, а другото с наранявания на лицето. Третият пострадал е в ИСУЛ с по-леки травми.", "date": "2017.12.20", "title": "3 деца в болница след игра с пиратки"}
{"url": "http://www.faktor.bg/bg/articles/dj-tedi-dzhordzho-bit-s-buhalka-ot-politsai-v-dobrich", "text": "Тодор Василев, известен като DJ Теди Джорджо, се оплака от полицейско насилие. Според медицинските свидетелства той е с комоцио и множество наранявания по тялото и в момента е настанен за лечение във варненската болница \"Св. Анна\".  В ефира на Нова ТВ пострадалият диджей разказа, че отишъл в полицията в Добрич в неделя около 04:00 сутринта, за да се информира за свои познати, задържани при сбиване в заведение. Твърди, че малко по-късно той също е задържан насила от полицаите и то пред свидетели.  „Поискаха да дам показания. Казах на полицая, че ако искат показания, да ми изпратят призовка по съдебния ред и ще отида да дам. В мига, в който казах това, ми сложиха белезниците. Вкараха ме с голяма сила в полицейското управление. Удариха ме с крака в лицето. Изпаднах в безсъзнание, след което се събудих в една стая. Там продължиха да ме обиждат и извадиха една голяма бухалка, с която ми нанесоха три големи удара, след което отново изгубих съзнание”, разказа DJ Теди Джорджо и добави, че става дума за полицаите Михаил Михалев и Гочев, за когото обаче не може да каже дали лично е участвал в боя над него. Той допълни, че е възмутен от арогантното и агресивно поведение на полицаите. От полицията в Добрич съобщиха, че по разпореждане на директора е започнала вътрешна проверка по случая. Иззети са и видеозаписи. Тепърва предстои какъв ще е резултатът от нея. Адвокатът на Тодор Василев заяви, че това е фрапиращ случай на полицейско насилие. С грубо нарушаване на Закон а за МВР. По думите му полицаите не са имали никакво основание да го задържат. Според него най-вероятно се касае за лична неприязън към клиента му, която е прераснала в безпричинен побой. Данаил Илиев, наблюдаващ прокурор от Добрич, коментира, че към настоящия момент са образувани две досъдебни производство по чл. 131 от НК, проверяват се всички следствени действия, тече разследване.  Не мога да коментирам изявленията на г-н Василев, но мога да ви уверя, че прокуратурата работи по делата, които са иззети от МВР и са възложени на следовател, с оглед осигуряването на безпристрастност и обективност на разследването. Проследяват се всички версии и тече разследване, обясни Даниел Илиев.", "date": "2017.12.20", "title": "DJ бит с бухалки от полицаи в Добрич"}
{"url": "http://www.faktor.bg/bg/articles/ikonomika/novi-pravila-za-vnos-na-stoki-v-es", "text": "Нови правила срещу ценовия дъмпинг в ЕС влизат в сила от днес. Те целят да защитят производителите в блока от по-евтин внос от страни като Китай. Той е най-големият доставчик на стоки в Съюза, но блокът смята, че някои от изнасяните от азиатската страна стоки незаконно подбиват европейските цени, предаде БНР. За да се справи с този проблем, Брюксел наложи антидъмпингови мита на различни китайски продукти, включително в стоманодобивния сектор. Ако Еврокомисията установи „значително изкривяване на пазара“ между цената, на която се продава вносен продукт и цената му за производство, тя може да определи каква вносна цена би била справедлива.  Новите предписания идват година след изтичането на срока на действие на правилата на Световната търговска организация по отношение на Китай. Така на държавите от ЕС се наложи да измислят друг метод, по който по справедлив начин да се изчисляват вносните цени.", "date": "2017.12.20", "title": "Нови правила за внос на стоки в ЕС"}
{"url": "http://www.faktor.bg/bg/articles/zaporiraha-smetkite-na-obshtina-kyustendil-sluzhitelite-bez-zaplati-po-koleda", "text": "Общински служители в Кюстендил са застрашени да останат без заплати преди Коледните празници. Това стана ясно от репортаж на Нова ТВ, който разказа, че съдът в града е запорирал сметките на Община Кюстендил. Причината - местната администрация е осъдена да плаща за непоръчан от нея ремонт, извършен преди години. По думите на градоначалника на Кюстендил около 600 души ще бъдат засегнати от този запор. Сред тях са хора, които работят в чистотата, охранителни фирми и поддържането на парковете и градините в града. До ситуацията се стигна, след като през 2009 г. две фирми са наети да направят ремонт след голямо наводнение в района. Те обаче искат от общината повече пари от договореното. В крайна сметка съдът осъжда Община Кюстендил да плати около половин милион лева с лихвите на фирмата. Така от вчера сметките са запорирани, а кметът е поставен в безизходна ситуация, която той се надява да бъде решена с разум преди Коледните празници.", "date": "2017.12.20", "title": "Запорираха сметките на Община Кюстендил, служителите - без заплати по Коледа"}
{"url": "http://www.faktor.bg/bg/articles/pod-natiska-na-maya-manolova-kvsr-svali-tsenata-na-vodata", "text": "Комисията за енергийно и водно регулиране (КЕВР) намали цената на водата след многократно призоваване от страна на омбудсмана Мая Манолова регулаторът да я преизчисли, според коректния период на инфлацията. Това съобщиха от пресофиса на омбудсмана.  В становището си до председателя на комисията Иван Иванов от 11 декември 2017 г., както и в редица свои медийни изявления, омбудсманът заяви, че КЕВР манипулативно използва числата, в интерес на ВиК операторите, което доведе до драстичното увеличение на цената на водата в 14 области. Манолова аргументира твърденията си с факта, че вместо инфлацията от м. януари до м. октомври т.г., която е 0,7%, регулаторът е взел предвид справка от м. декември 2016 г. до края на м. октомври т.г. – 1,9%. Омбудсманът посочи също, че инфлацията следва да се изчислява от момента на влизане в сила на утвърдената цена за 2017 г. за ВиК услугите, която е различна за операторите. В резултат на „натиска“, който националният обществен защитник оказа върху КЕВР, на 15 декември 2017 г. комисията излезе с ново решение, в което ясно личи, че след преизчислението на инфлацията, първоначалното увеличение на цената на водата намаля с няколко пункта в 14-те области на страната. Мая Манолова е категорична, че до драстичния скок нямаше да се стигне и ако КЕВР за изчисление на социалната поносимост не беше ползвала избирателно изследване на Националния статистически институт /НСИ/ за средно месечните доходи на домакинствата, в което данните са 100 % по-високи, спрямо аналогично такова, отново публикувано на сайта на НСИ. Омбудсманът е убедена и настоява, че ако се вземат по-ниските данни от изследването на НСИ, увеличението ще е далеч по-поносимо, а в три области – Монтана, Кърджали и Силистра, изобщо не би трябвало да има увеличение на цената на водата.", "date": "2017.12.20", "title": "Под натиска на Мая Манолова КЕВР свали цената на водата"}
{"url": "http://www.faktor.bg/bg/articles/sport/balgariya/tsveti-pironkova-nyama-da-igrae-prez-2018-g-stava-mayka", "text": "Цветана Пиронкова няма да играе през сезон 2018 на Женската тенис асоциация. Причината е, че Цвети и съпругът ѝ Михаил ще стават родители догодина, съобщи за Tennis24.bg източник от Пловдив, твърди специализираното издание . Пиронкова не е играла в официален двубой от 6 юли тази година, когато отстъпи с 3:6, 4:6 на Каролина Вожняцки на „Уимбълдън”. През септември 30-годишната българка обяви края на сезона. Тя не е сред заявените и за турнирите в Австралия през януари. Наскоро Цветана пусна своя снимка в Instagram, която засили слуховете за нейната бременност. На нея е с широк пуловер.", "date": "2017.12.20", "title": "Цвети Пиронкова няма да играе през 2018 г., ще става майка"}
{"url": "http://www.faktor.bg/bg/articles/ofitsialno-godishnata-vinetka-validna-ot-data-do-data", "text": "Периодът на валидност на годишната винетна такса, която следва да заплащат всички пътни превозни средства от 01.01.2018 г., независимо от категорията и държава на регистрация, е една година, считано от деня на издаване на винетния стикер. Това регламентира прието от правителството постановление, с което се изменят Наредбата за условията и реда за събиране на таксите за ползване на пътната инфраструктура по Закона за пътищата и Тарифата за таксите, които се събират от Агенция \"Пътна инфраструктура“, съобщава Канал 3. От 1 януари се въвежда и нова тримесечна винетка с валидност три календарни месеца, считано от датата на издаването й, за пътни превозни средства под 3,5 тона. Нейната цена е 54 лв. или 28 евро. При определянето й е спазен принципът на пропорционалност, т. е. цената на тримесечната винетка да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това се налага от правилото колкото по-дълъг е периодът, толкова по-малка да е заплащаната цена.", "date": "2017.12.20", "title": "Официално: Годишната винетка валидна от дата до дата"}
{"url": "http://www.faktor.bg/bg/articles/ikonomika/biznes/rabotodateli-i-sindikati-gotvyat-protesti-zaradi-poskapvaneto-na-toka-za-biznesa", "text": "Спешна среща в Министерството на енергетиката се проведе заради поскъпването на тока за бизнеса от следващата година, съобщи бТВ. Според търговците на електроенергия причина за поскъпването е недостиг на ток в часовете с най-голямо потребление. Парадоксалното е, че в същото време всеки ден в НЕК остават непродадени количества. От Министерството на енергетиката съобщиха, че се обмисля промяна в правилата за търговия с електроенергия на борсата за по-голяма прозрачност. Ако не се намери решение, на протест освен работодателите, излизат и синдикатите. „Има производство на ток в повече, ние получаваме по-високи цени и това означава, че има спекула”, каза Красимир Дачев от БТПП. „Когато и ние, и работодателите сме на един акъл, значи нещо в държавата съвсем не е наред”, заяви Димитър Манолов от КТ \"Подкрепа\".", "date": "2017.12.20", "title": "Работодатели и синдикати готвят протести заради поскъпването на тока за бизнеса"}
{"url": "http://www.faktor.bg/bg/articles/ikonomika/turizam/angelkova-nyama-informatsiya-za-broya-na-postradalite-klienti-i-shtetite-ot-faliraliya-turoperator", "text": "Ще получат обезщетения туристите на „София тур и Холидей“, които не успяха да реализират почивките си, след като на 19 декември туроператорът обяви в сайта си, че прекратява дейността сиq заяви министърът на туризма Николина Ангелкова след среща с изпълнителните директори на двете застрахователни дружества „Алианц България“ и „Групама“, с които фирмата е имала договори, съобщиха от пресцентъра на Министерството на туризма.  Туроператорът е изключително некоректен, защото не спазва ангажиментите си, предвидени в Закона за туризма, посочи министърът.  Според текстовете, когато туроператор обяви неплатежоспособност, е длъжен незабавно да изпрати информация до министерството и до застрахователните компании за това какви сключени договори има с клиенти и с какви контрагенти работи - турагенции, хотели, авиокомпании. За съжаление, в уведомлението от „София тур и Холидей“ няма информация какъв е броят на пострадалите клиенти и какъв е размерът на евентуалните щети, поясни министър Ангелкова.  Тя посочи още, че това може да забави процедурата по изплащане на обезщетенията, която може да стартира, след като се съберат необходимите документи, свързани с броя на потърпевшите. Лично се ангажирам да следим непрекъснато случая, заяви министърът.", "date": "2017.12.20", "title": "Ангелкова: Няма информация за броя на пострадалите клиенти и щетите от фалиралия туроператор"}
{"url": "http://www.faktor.bg/bg/articles/bivsh-ekoministar-bitkata-s-mrasniya-vazduh-ne-e-ot-vchera-i-iziskva-mnogo-usiliya", "text": "Битката с мръсния въздух е от доста време и тя изисква много усилия, а мерките за подобряването на въздуха в населените места в България трябва да са не само рестриктивни, но и стимулиращи. Това коментира в студиото на БНТ Ивелина Василева, председател на парламентарната комисия по околната среда и водите и депутат от ГЕРБ. \"Проблем има и исканията на хората са легитимни, защото вскеи има право да живее в здравословна среда\", обясни тя  и посочи, че в България основният проблем остава замърсяването на въздуха с фини прахови частици, но до голяма степен е решен проблемът с останалите видове атмосферни замърсители като азотен диоксид. \"Реално в населените места в България няма проблеми с други замърсители като азотни оксиди. Проблемът с фините прахови частици е валиден за 29 големи града в България. Той е проблем и в други държави, което е установено от Европейската комисия. Има и осъдително решение на Европейския съд\", посочи Василева. Тя настоява за усъвършенстване на нормативната уредба, като се позова на промените в Закона за чистотата на въздуха от 2015 г., които дават по-големи права на общините да се справят с проблема на местно ниво. Според нея е необходимо да се въведе стандарт при използваното в домакинствата твърдо гориво като дърва, въглища и пелети. \"2016 г. беше сформирана работна група за стандарт за въглищата, например. Необходимо е да се въведе строг стандарт и да не се използват въглища с високо съдържание на сяра и пепел, като така ще се ограничи замърсяването. Истината е, че ако се използват сухи дърва за отопление, замърсяването е с 40 процента по-малко\". Според Василева членовете на комисията на околната среда са готови да разгледат максимално бързо законодателните решения, за да влязат те в сила. Тя допълни, че има пълна подкрепа от парламентарните групи за законодателни решения, които ще помогнат за подобряването на чистотата на въздуха. Като разрешения тя очерта развитието на градския транспорт и закупуването на екологични автобуси и мотриси за метрото за София, например. Тя посочи, че е стартирана програма за насърчаване хората да закупуват електромобили - превозни средства, които нямат двигател с вътрешно горене, а използват електромотор, захранван от батерия. Василева допълни, че трябва да се насърчава и използването на градския транспорт като той се подобрява постоянно. \"Две трети от автомобилите в България са на възраст над 20 години, което означава, че не отговарят на съвременните екологични изисквания\", обясни Василева. Тя коментира, че ще има финансови стимули за закупуването не само на електромобили, но и на хибридни такива. Според Василева миенето на улиците в градските зони също допринася за намаляването на замърсяването на въздуха. Тя се обяви не само за рестриктивни мерки, но и за стимулиращи. Като пример тя посочи идея да се облекчават финансово онези, които купуват отоплителни печки с щадящо гориво.", "date": "2017.12.20", "title": "Бивш екоминистър: Битката с мръсния въздух не е от вчера и изисква много усилия"}
{"url": "http://www.faktor.bg/bg/articles/obshtestvo/ulitsata/ekspert-debatat-za-moratoriuma-varhu-lekarstvata-ostavi-horata-v-informatsionno-zatamnenie", "text": "Дебатите \"за\" или \"против\" мораториума върху иновативните лекарства са оставили обществото в информационно затъмнение. Това каза в ефира на БНР специалистът по медицинско право адвокат Мария Петрова.  У нас и преди мораториума имаше невъзможност за различни групи болни да се лекуват, изтъкна още тя и добави, че така е била създадена една огромна спекулация как или за хората с редки заболявания, или за хората с онкологични заболявания няма да има лекарства. Никой не излезе да каже, че съществуват механизми тези лекарства да бъдат набавени извън тази, да я наречем, условна забрана, която параграф шести въведе в Закона за бюджета. Сред лъжите, които чухме, бяха, че всички сме обречени на геноцид, защото проблеми с  редките заболявания и тяхното лечение винаги е имало. Нека не забравяме множеството дела от преди две години, които се водеха срещу Министерство на здравеопазването, когато не се осигуриха лекарства за онкоболни. И към момента, преди да го има този така наречен \"мораториум\", имаше немалки групи от хора, които бяха лишени от възможност да се лекуват. На Председателски съвет в Народното събрание ГЕРБ ще предложи на депутатите да гласуват отпадане на мораториума върху новите лекарства за онкоболни, приет преди дни. Това стана ясно от разпространено вчера изявление на заместник-председателя на ГЕРБ Цветан Цветанов.", "date": "2017.12.20", "title": "Експерт: Дебатът за мораториума върху лекарствата остави хората в информационно затъмнение"}
{"url": "http://www.faktor.bg/bg/articles/petak-13/skandal-emisar-na-erdogan-obedinyava-dps-i-dost-po-vnushenie-na-kremal", "text": "Нов политически инженеринг, роден от пламналата геостратегическа любов между Турция и Русия е на път да се появи у нас. С благословията на  Реджеб Таип Ердоган  и по молба  на Ахмед Доган турците в България трябва да бъдат отново обединени, превърнати в юмрук и използвани за цели на Босфора, Кремъл и българските им слуги от задкулисието, независимо от политическите им ориентации. От няколко месеца е в ход скандален опит на емисари от южната съседка да притиснат политическите централи на ДПС и ДОСТ да се обединят и да загърбят старите вражди. Това реално си е активен опит за намеса в политическия живот на страната,  друг е въпросът дали контраразузнаването е по следите на тези тревожни процеси. Мълчат по темата и сарайските анализатори, които преди две години хвалеха и превъзнасяха Доган като национален герой, нов Левски и пазител на България от апетитите на Ердоган.  Последната акция за помирение е била миналата седмица -  на 12 декември, вторник, научи Faktor.bg от свои източници, от средите на  ДПС и сарайските медии. Тайната мисия е поверена на депутата от турския парламент Азис Бабусчу, който е и председател на парламентарната група за приятелство с България. Бабусчу пристига с още двама депутати от Партията на справедливостта и развитието. На летището в София ги посрещат автомобили на централата на ДПС, които през целия ден са на тяхно разположение. Първата среща е с Лютви Местан. Очевидци твърдят, че пред офиса му колите на ДПС престояли почти 4 часа. Местан няма как да не си дава сметка, че дори помислите за евентуално завръщане под крилото на Сокола, за него и хората му са равнозначни на самоубийство. За сега мълчи по скандалната тема и отказва коментар, но сред последователите му набира гняв подобно механично обединение.  Много по-кратка била срещата в централата на ДПС – малко повече от половин час. Позицията на оперативния лидер Мустафа Карадайъ била доста неочаквана за турските гости – Местан и хората на ДОСТ могат да се върнат в ДПС, но само като редови членове. Това било решението на Централното оперативно бюро, свикано извънредно. Бабусчу е гневен, прибира се в Анкара без  добри вести, но с надежда, че през януари е възможна трета среща в София, включително и с Ахмед Доган, на която може да се постигне компромис. Упованието на Турция и търсене на помирение с турския президент Ердоган се възражда в политическия дневен ред на софийските Сараи в края на лятото. Доган праща послание до Ердоган, че е готов да се изгладят отношенията с Анкара и да си партнират, както са го правили успешно преди 2015 година. Според депесари посредник е турският предприемач, със сериозен бизнес в България Фуат Гьвен. Той е изключително доверен на Сокола от години, а контактите му с министри от турското правителство откриват директен достъп до президента Ердоган. В края на октомври Азис Бабусшу пристига на първа среща в София с Ахмед Доган. Сокола е готов на всякакви компромиси, за да стопли отношенията с Майката родина (така се е обръщал в свои писма по-рано до Ердоган, б.р.). Геополитическите фактори също благоприятстват за разтапянето на ледовете. През края на 2015 година, когато Доган изключва Лютви Местан от ДПС заради евроатлантическата му декларация в подкрепа на сваления от Турция руски военен самолет, Москва и Анкара са пред скъсване на дипломатически отношения и дори пред локална война. Днес ситуацията е коренно различна – двете империи демонстрират изключителна близост, а Путин и Ердоган не крият близките си отношения. В същото време Турция остава все по-далече от Европа, САЩ и НАТО. Скандалните проруски позиции на философа Доган са забравени от Анкара,  но никой не се интересува и от евроатлантическия плам на Местан, той вече не е актуален за новите партньори, които сякаш поемат наистина в нова геополитическа орбита. Местан декларира още през 2014 година евроатлантическата си позиция, когато започваше  видимата част от кризата в ЕС и НАТО. Като председател на ДПС той свали кабинета на Орешарски и застъпи идеята за необходимостта от нови политики за укрепване на евроатлантизма като основа за глобално противодействие на руските заплахи. Ако сега Местан се отрече с лека ръка от тези свои позиции, заради конюнктурните обрати в политиката на Анкара, със сигурност ще се превърне в Бабусчу излага позицията на Анкара, че настояват турците в България да бъдат обединени, защото в противен случай губят политически позиции и влияние в обществото. Обединени в България – единни ще бъдат и роднините им, които живеят в Турция, аргументира се Бабусчу. За пример са дадени Обединените патриоти, които години преди това са се карали и обиждали, но пред общия интерес се събират и влизат в парламента, а сега са фактор във властта. Анкара отчита и бъдещите шансове за позициониране на турския електорат. В един нов парламент обединени могат да получат над 40 депутатски места, а разединени ще се свият между 22 – 25 мандата, в каквато ситуация са и сега. С 40 народни представители турската общност става отново незаобиколим фактор в Народното събрание и желан партньор за БСП, а в краен случай и за ГЕРБ за бъдещо коалиционно правителство. Отчетени са и шансовете за успех на задаващите се общински избори. Без единодействие с ДОСТ, които откъснаха близо 120 хил. гласа, ДПС губи кметските постове в над 10 населени места в страната. Такава ще бъде картината в бастиона на шефа Кърджали, в Кирково, та дори и в Момчилград, и в много населени места на Севера. Анкара е притеснена, че губят позиции като кметове турци, а не от коя от двете враждуващи турски партии са кандидатите. За съседите в случая идеологията съвсем не е водеща – въпросът е стабилизирането на турския фактор в държавната машина на България и възможността му да оказва влияние във властово отношение.  Доган  вероятно е препратил госта от южната съседка да се види и с оперативния лидер на партията Карадайъ. Така Бабусчу е вкаран в програмирана схема с „доброто“ и „лошото“ ченге. Автор на постановката естествено е Доган. По време на разговора си с оперативния председател на ДПС Карадайъ Бабусчу получава категорична оценка: Лютви Местан, Касим Дал, Мехмед Ходжа и хората им са предатели, разединили турската общност, те трябва да бъдат изхвърлени, а електоратът им сам да се завърне под строй в редиците на ДПС. Турция си дава ясна сметка, че дори  и непредставени в парламента ДОСТ нанесоха сериозен удар на ДПС, а настроенията  сред лидерите им в страната и членската маса категорично отхвърлят всякакво обединение със Сараите. Отчетени са и прогнозите - че дори и да бъде прекратен проектът „Местан“, над 70% от подкрепилите го турци и мюсюлмани нямат нагласи да се върнат към Сараите и по-вероятно ще се прелеят към ГЕРБ или нова дясна формация, защото протестът им е бил срещу Доган и   Като компромисни се обсъждат последно два варианта: коалиция ДПС-ДОСТ или хората на Местан да получат твърда квота в една бъдеща изборна листа на ДПС. Втората версия е неприемлива за ДОСТ, защото и дебили биха разбрали, че така ще бъдат претопени и обезличени. След заявената пред Бабусчу позиция от Карадайъ и ЦОБ на ДПС на 12 декември е минирана и формулата „коалиция“. Сега в средите на етническите турци с интерес се очаква каква ще е коледната реч на Доган пред актива на ДПС  на 21 декември. Вече вървят прогнози, че Сокола ще направи темане пред Ердоган и Турция, ще иска приятелство, но ще се държи великодушно към „предателите“ от ДОСТ. В същото време в смесените райони  вече втори месец върви депесарската пропаганда, че Ердоган е потърсил приятелство и мир с Доган, както и че на възпоменателния митинг на 26 декември в Могиляне, посветен на годишнина от Възродителния процес, до хората на Доган ще застанат депутати на Ердоган. Но демонстрирането на подобни комплекси е съвсем в стила на философа от Дръндар. Проблемът е, че и сред турците все по-малко останаха балъците, които вярват на подобни  сарайски хибридки. По-скоро остава натрапчивото усещане, че опитът за размразяване на ледовете между Ердоган и Доган е политика, идваща от Кремъл. В средите на ДОСТ пък с основание се питат - как честолюбивият турски президент, ще превъзмогне егото си и ще преглътне  обидните декларации, с които през последните години ръководството на ДПС обстрелваше водача на турската държава. На сайта на ДПС все още стоят обвиненията, че Ердоган е режисирал и нагласил преварата срещу себе си. По-късно Сараите обявиха за режисиран и референдума за президентска република, като обвиниха Ердоган, че няма право да прави конституционни промени. В Турция помнят още, че ДПС открито агитираше изселниците в южната ни съседка да не подкрепят референдума. Някои родни анализатори от средите на библиотекарите и червените всезнайковци трябва да дадат и отговор на обществото – кой сега е истинският ердоганист – Доган или Местан, след като няма съмнение, че проруската политика на Ердоган се срещна  и прегърна с пропутинския Доган.", "date": "2017.12.20", "title": "Скандал – емисар на Ердоган обединява ДПС и ДОСТ, по внушение на Кремъл"}
{"url": "http://www.faktor.bg/bg/articles/zadarzhaha-28-nelegalni-emigranti-na-garata-v-septemvri", "text": "28 нелегални емигранти са били задържани на гарата в Септември, съобщиха от полицията.  Около 2.30 ч., тази нощ, жандармерист, който охранявал периметъра на гарата, тръгнал на обичайния си обход. Преминавайки покрай композицията на международен товарен влак той чул човешка реч от единия от вагините. Извиканият на място оперативен екип установил, че няма посегателство върху въжетата и пломбата на вагона. След като униформените го отворили обаче вътре открили 28 нелегални емигранти - мъже, жени и деца, без валидни документи за самоличност. По първоначални данни всички емигранти са сирийци. Те са преминали медицински прегледи и ще бъдат транспортирани в център за настаняване на чужденци. След проверка на всички вагони от композицията е установено, че други емигранти няма.", "date": "2017.12.20", "title": "Задържаха 28 нелегални емигранти на гарата в Септември"}
{"url": "http://www.faktor.bg/bg/articles/obshtestvo/ulitsata/arestuvaha-bratovched-na-ubitata-7-godishna-damla-ot-momchilgrad", "text": "Арестуван е братовчед на убитата Дамла. Акцията по задържането е проведена в района на автогарата в Момчилград, предава \"Канал 3\". Там все още има полицейски патрули, но задържаният е откарал от други служители в Кърджали. По-рано днес майката на убитото в Момчилград момиче беше отведена от ареста и после върната обратно.  Садет Муса се е прибрала у дома късно снощи под охрана, за да участва в следствен експеримент. Той е бил проведен в апартамента, където в неделя сутринта майката на детето е открила безжизненото тяло на малката Дамла. За него жената е доведена под охрана, а самият експеримент е продължил няколко часа. След края му тя е била върната обратно в ареста. Също вчера главният прокурор Сотир Цацаров съобщи, че екипи от София ще поемат разследването на убийството. На базата на направените до момента медицински заключения детето е било удушено и след това главата му е била омотана с тиксо. След ДНК експертизата по случая предстоят съдебно-психиатрична и техническа - на мобилни телефони и лаптоп на свързани лица. Роднините на детето са били посъветвани да не бързат да освобождават тялото му от Съдебна медицина. Заради трагедията днес Общината в Момчилград отмени градското тържество за Нова година. Решението е в знак на съпричастност към болката на семейството и техните близки. Момчилград тъжи заедно с тях, се посочва в съобщение на местната управа. Днес в града нямаше протести, но местните хора са готови утре отново да се съберат пред сградата на полицейското управление. Тяхното искане е убиецът на детето да бъде бързо разкрит.", "date": "2017.12.20", "title": "Арестуваха братовчед на убитата 7-годишна Дамла от Момчилград"}
{"url": "http://www.faktor.bg/bg/articles/oon-rusiya-e-strana-okupator", "text": "Генералната асамблея на ООН прие резолюция, в която осъжда нарушаването на човешките права и анексирането на Крим, предадоха информационните агенции. В документа Русия е определена като окупираща държава. Осъжда се \"временната окупация от Руската федерация на част от територията на Украйна - Автономна република Крим и град Севастопол\". В резолюцията се казва още, че ООН не признава анексията. Световната организация призовава Русия да вземе всички необходими мерки за незабавното прекратяване на нарушаването на човешките права в Крим, включително незаконните арести и мъченията, всички други прояви на жестокост и унижаване на човешкото достойнство. Текстът на резолюцията е предложен от Украйна в съавторство с 30 други държави. Документът беше приет със 70 гласа. Освен Русия против одобряването му гласуваха представителите на 26 държави, сред които Северна Корея, Сърбия, Куба, Венецуела, Беларус, Армения, Индия, Китай, Казахстан. 76 държави гласуваха \"въздържал се\". \"Целта на обновената резолюция е да консолидира подкрепа за Украйна по въпроса за деокупацията на украинския полуостров. По-точно, в нея е включено искане към Русия да изпълни временните мерки от постановлението на Международния съд на ООН във връзка със забраната на меджлиса на кримските татари, а също се подчертава необходимостта от обучение на украински и кримско-татарски език\", коментира говорителят на постоянното представителство но Украйна в световната организация Олег Николенко.", "date": "2017.12.20", "title": "ООН: Русия е страна окупатор"}
{"url": "http://www.faktor.bg/bg/articles/arestuvaha-chetirima-po-podozrenie-za-gotven-teroristichen-akt-vav-velikobritaniya", "text": "Четирима мъже, на възраст 22 и 41 година са били задържани във Великобритания, съобщава БНТ. Смята се, че те са планирали да взривят бомби на оживени места на Коледа.  Арестите са направени вчера в късния следобед в Северен Йоркшир и Дебишир. Екип от сапьори е отцепил район в Честърфилд, близо до дома на един от арестуваните мъже.", "date": "2017.12.20", "title": "Арестуваха четирима по подозрение за готвен терористичен акт във Великобритания"}
{"url": "http://www.faktor.bg/bg/articles/patna-obstanovka-v-stranata-na-20-dekemvri", "text": "Температурите са в интервала от - 17° до + 5°. Времето над страната е предимно облачно.  Слаб до умерен вятър духа в областите Бургас, Варна, Видин, Добрич, Плевен, Разград, Русе, Смолян Търговище и Шумен.  Сняг вали в обл. Разград, на места в обл. Варна и обл. Шумен, по високите части на обл. Кюстендил и в района на Самоков /обл. София/. Пътните настилки в страната са предимно мокри, а по усойните и планински райони - частично заледени и обработени. Намалена видимост поради мъгла: - до 50 м. в района на Нова Загора /обл. Сливен/; - до 100 м в районите на Богданово, Гълъбово, Раднево и Главан /обл. Ст. Загора/. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Автомагистралите;  • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата\"; • път I-4 п. в. „Коритна\"-Велико Търново-Шумен; • път I-5 Русе-Велико Търново; • път I-8 ГКПП „Калотина\"-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия\": няма ограничения. АМ „Хемус\": няма ограничения. АМ „Струма\": няма ограничения. АМ „Марица\": няма ограничения. АМ „Черно море\": няма ограничения. АМ „Люлин\": няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки\" - затворен за всички МПС;  - „Златишки\" - затворен за всички МПС; - „Айтоски\" - отворен за всички МПС; - „Котленски\" - отворен за всички МПС; - „Обзорски\" - отворен за всички МПС; - „Печинско\" - отворен за всички МПС; - „Предел\" - отворен за всички МПС; - „Републиката\" - отворен за всички МПС; - „Ришки\" - отворен за всички МПС; - „Рожен\" - отворен за всички МПС; - „Вратник\" - забранен за МПС над 10 т; - „Дюлински\" - забранен за МПС над 3,5 т; - „Пампорово\" - забранен за МПС над 3,5 т;  - „Петрохан\" - забранен за МПС над 12 т; - „Превала\" - забранен за МПС над 12 т с ремаркета и полуремаркета; - „Твърдишки\" - забранен за МПС над 10 т; - „Троянски\" - забранен за МПС над 12 т; - „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;  от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.;  Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград:  Област София: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. „Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус\" /за п.в. „Правец\"/-път ІІ-17 (Мездра-Ботевград)-п.в. І-3-п.в. „Ботевград\" на АМ „Хемус\" и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  област Кърджали: Черноочене-Кърджали - ограничено движението на МПС над 15 т. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа - ограничено движението на МПС над 3,5 т; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 25.12.2017 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Област София: Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;  Област Хасково: от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. „Свиленград\"-АМ „Марица\"-п.в. „Капитан Андреево\"-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  област Варна: Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.; област Бургас: Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;  Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;  Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС:  Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г. Обходен маршрут: Лозен - Драганово - Янтра - Поликраище - Полски Тръмбеш; Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .  Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.; Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.  Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно. Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.  Обходен маршрут: Царски извор - Сушица - Драганово и обратно. Срок целогодишно. Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г. Обходен маршрут: Чешма - Сливовица - Горско Ново село - Джулюница - Кесарево. ОПУ-Видин: Временно са въведени следните ограничения за движение на МПС:  Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.  Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г. Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.  Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г. Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.  Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС:  Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г. ОПУ-Кърджали: Временно са въведени следните ограничения за движение на МПС:  Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.  Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г. ОПУ-Ловеч:  Временно са въведени следните ограничения за движение на МПС:  Път III-358: Движението по път III-358 Шипково - Рибарица от км 13+100 до 32+800 е ограничено за МПС над 12 т, поради снегопочистване. Срок до 20.12.2017 г. Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС:  Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; ОПУ-Пазарджик:  Временно са въведени следните ограничения за движение на МПС: Път II-37: Временно движението по път II-37 Батак - Доспат е ограничено за МПС над 12 т с ремаркета и полуремаркета, поради снегопочистване. Път III-842: Временно движението по път III-842 Белово - Юндола е ограничено за МПС над 12 т с ремаркета и полуремаркета, поради снегопочистване. Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.  Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. ОПУ-Плевен: Временно са въведени следните ограничения за движение на МПС:  Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок - целогодишно. Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене - Малчика - Аспарухово - Левски. Срок - целогодишно. Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен - Никопол. Срок - целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.  Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г. Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно. Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно. Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно. Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. ОПУ-Пловдив:  Временно са въведени следните ограничения за движение на МПС: Път II-64: Движението по път II-64 Карлово - Баня е ограничено поради ремонтни дейности на асфалтовата настилка.  Обходен маршрут: за посока София: гр. Баня - с. Марино поле - гр. Карлово и път I-6 Карлово - София; за посока Бургас: гр. Баня - с. Васил Левски и път I-6 Карлово - Бургас. Срок до 22.12.2017 г. Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите. Обходен маршрут: път III-866 Кричим - Девин. Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора - Поповица и път І-8 София - Пловдив - Свиленград. Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.  Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г.  Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС:  Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.  Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период.  Обходен маршрут: гр. Борово - път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г. ОПУ-Силистра: Временно са въведени следните ограничения за движение на МПС: няма ограничения. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС:  Път II-37: Временно движението по път II-37 Батак - Доспат е ограничено за МПС над 12 т с ремаркета и полуремаркета, поради снегопочистване. Път III-864: Ограничено е движението по път III-864 Проглед - Стойките за МПС над 12 т с ремаркета и полуремаркета, поради снегопочистване. Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г. ОПУ-София: Временно са въведени следните ограничения за движение на МПС:  Път II-81: Ограничено движение по път ІІ-81 Монтана - София през проход „Петрохан\" за автомобили над 12 т. Обходен маршрут: през гр. Своге. Срок до 31.03.2018 г.  Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.  Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.  Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. ОПУ-Стара Загора: Временно са въведени следните ограничения за движение на МПС:  Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.  Обходни маршрути: - път ІІ-66 Поповица - Плодовитово - Първомай - Скобелево; - път ІІ-66 Чирпан - Плодовитово - Първомай - Скобелево; - Скобелево - Първомай - Плодовитово - път ІІ-66. Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан - Гълъбово е ограничено на МПС над 10 т.  Обходен маршрут: път І-5 Стара Загора - Димитровград и път ІІІ-554 Раднево - Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г. ОПУ-Шумен: Временно са въведени следните ограничения за движение на МПС:  Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен - Овчарово - Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница\" и „Стражата\"; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски\"; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.20", "title": "Мокри и заснежени пътища, шофьорите да карат с повишено внимание"}
{"url": "http://www.faktor.bg/bg/articles/den-za-razmisal-v-kataluniya", "text": "Днес е ден за размисъл преди решаващите избори в Каталуния. На 21 декември там ще се проведат регионални избори, свикани от централните испански власти след разпускането на правителството на автономната област, съобщи БТВ. Във вторник, основните претенденти да управляват най-богатата испанска провинция след политическата криза, закриха предизборната си кампания. Бившият каталунски премиер Карлес Пучдемон отправи от Брюксел последен призив към каталунците да гласуват за неговата листа. Пучдемон, който замина преди Испания да издаде заповед за арест срещу него по обвинение в бунт и подривна противодържавна дейност, говори пред симпатизантите си чрез видео връзка. В нея определи регионалните избори като „въпрос на чест“. До тежката политическа криза се стигна през октомври след едностранното обявяване на независимост и намесата на централната власт, която разпусна регионалния парламент.", "date": "2017.12.20", "title": "Ден за размисъл в Каталуния"}
{"url": "http://www.faktor.bg/bg/articles/botyo-botev-obvinenieto-sreshtu-maykata-na-damla-mozhe-da-pecheli-vreme", "text": "Обвинението срещу майката на убитото в Момчилград момиче може да е тактически ход за печелене на време, за да се изяснят някои факти. Имам известни съмнения по отношение на някои работи, но не смятам да ги разкривам. Това заяви криминалистът Ботьо Ботев пред БТВ. \"Трудно е да се дава едно заключение, но всеки един детайл изнесен от разследващите може да се окаже изключително негативен в хода на разследването. Може да се навреди, ако се даде публичност, защото отсреща седи субекта на извършеното престъпление\", посочи Ботев. \"Има много разкрити поръчкови убийства, но те се забравят. Там където се започне професионално от първия момент и професионално се работи, случаите излизат. Такъв е случаят с македонския Васил Илиев - Орце Коруноски“, каза още Ботьо Ботев.  Майката на убитата 7-годишна Дамла - Садет Муса е била изведена от ареста и откарана в дома си, късно вечерта във вторник, под охрана за следствен експеримент. След това е била върната обратно в ареста. По-рано \"Нова\" съобщи, че е била освободена, но това се оказа невярно. Жената беше обвинена, че е оставила непълнолетната си дъщеря без надзор. Оказва се, че тя е единствената задържана по случая, над който усилено работят криминалисти и прокуратура.  Късно снощи в Момчилград е извършен следствен експеримент с участието на Садет Муса. Жената вървеше като в транс и отказа да говори с журналистите, съобщи БТВ. Днес се очакват резултатите от ДНК експертиза, назначена по делото за смъртта на детето. Назначени са още 2 експертизи, които може да хвърлят светлина върху случая.", "date": "2017.12.20", "title": "Ботьо Ботев: Арестът на майката на Дамла печели време"}
{"url": "http://www.faktor.bg/bg/articles/es-obmislya-sanktsii-sreshtu-sadebnata-reforma-v-polsha", "text": "Европейската комисия обсъжда в Брюксел дали да препоръча дисциплинарни производства срещу Полша относно планираните съдебни реформи, съобщава БиБиСи, цитирана от news.bg. Комисията е загрижена, че демокрацията в Полша е застрашена от множество нови закони, включително как са назначени съдиите. Полското консервативно правителство твърди, че реформите са необходими за ограничаване на неефективността и корупцията. Хиляди хора в цялата страна проведоха протести срещу реформите. Европейската комисия наблюдава ситуацията в Полша в продължение на почти две години. По-късно днес председателят на Комисията Жан-Клод Юнкер ще проведе дискусия за това дали е време да се препоръча активирането на дисциплинарния процес на ЕС, известен като член 7, който никога преди не е бил използван. Възможно е полският министър-председател Матеус Мораветски да бъде извикан пред колегите си, които да настояват за промени. Това се възприема като твърде невъзможен и суров вариант, да се суспендират гласуването и полските правомощия на срещите на върха на ЕС. Това е така, защото това би изисквало всички държави-членки да се споразумеят, а Унгария смята да блокира подобна стъпка. Мораветски от своя страна коментира, че ЕС гледа твърде едностранчиво и че страната му има право да извършва реформи.", "date": "2017.12.20", "title": "ЕС загрижен за демокрацията в Полша заради съдебната реформа"}
{"url": "http://www.faktor.bg/bg/articles/tatyana-doncheva-1-3", "text": "От парите на нашата здравна каса, които не стигат за покриване на нуждите на здравеопазването, се отделят прекалено много средства за нови лекарства - около 2/3. Всеки от нас има близки, които са болни или починали от рак. Независимо от това има още много болести, които трябва да бъдат лекувани. В дълбоката провинция хората си умират вкъщи без да могат да стъпят при лекар. Това каза лидерът на \"Движение 21\" Татяна Дончева пред БТВ. \"Здравеопазването е в криза и трябва спешно да се обърне внимание на това. Не може да се затварят болници. Хората от провинцията къде ще ходят?\", каза още Дончева.  Според нея, темата с мораториума показва дилетантския начин, по който се вземат решенията в България. \"Никой не обяснява в какво се състои проблемът. Той е колко пари имаме и как да ги разпределим\", подчерта тя. По думите й Бойко Борисов го плаши всеки протест и променя решенията без да е вникнал в проблема. \"Това е политическа доминация на ПР-ите над здравия разум\". \"Здравеопазването има тежки проблеми и диспропорции. Който и да е здравен министър няма да направи нищо, защото Борисов не застава зад гърба му\", смята Дончева. Лидерът на \"Движение 21\" заяви, че КОНПИ и Специализираният съд трябва незабавно да бъдат закрити. \"Не може да има държавен орган, който беззаконничи. Да отива и да прави запор върху имущество, което не разследва. Това е абсолютно измислен орган, на който трябва да му се забрани да блокира повече, отколкото има да взима\", категорична бе Татяна Дончева. \"Според мен голямата част от старите съпартийци в БСП ще гледат да се наместят в конюнктурата, за да могат и те нещо да вземат. Аз си спомням какво се случи по онова време. Депутати от СДС искаха да вземат една автогара и бяха ударени през ръцете, защото не била за тях. Надежда Михайлова не можа да вземе бившите гаражи на ЦК за мъжа си, защото не били за нея. В същото време една секретарка (Корнелия Нинова)  да взема външнотърговските дружества - не звучи ли смешно?\", попита Дончева.", "date": "2017.12.20", "title": "Татяна Дончева: НЗОК отделя прекалено много средства за нови лекарства"}
{"url": "http://www.faktor.bg/bg/articles/advokat-ubietsat-na-damla-mozhe-da-poluchi-dozhivotna-prisada", "text": "Може да се очаква най-тежко наказание за убиеца на 7-годишната Дамла от Момчилград, което е от 15 години затвор до доживотна присъда. Това обясни адвокат Людмил Рангелов в студиото на \"България он Еър\". \"Може да се очаква най-тежко наказание, но при условие, че извършителят е пълнолетен и вменяем\", подчерта Рангелов. Адвокатът обясни още, че очаква скоро да бъде разкрит убиеца, защото кръгът на заподозрените е достатъчно тесен, както спомена и главният прокурор Сотир Цацаров, който бе лично в Момчилград, за да се запозная на място с тежкото престъпление. Според псиохолога доц. Маргарита Бакрачева напоследък сме свидетели на такива битови убийства и това, което особено е вълнува по какъв начин това се отразява на широкия кръг хора. По думите на доц. Бакрачева обикновено най-често при такива престъпления се пледира невменяемост. Тя добави още, че според последните проучвания това, което тормози най-много обществото, е усещането за безнаказаност.", "date": "2017.12.20", "title": "Адвокат: Убиецът на Дамла може да получи доживотна присъда"}
{"url": "http://www.faktor.bg/bg/articles/yunker-nyama-predrazsadatsi-kam-novoto-avstriysko-pravitelstvo", "text": "Председателят на Европейската комисия Жан-Клод Юнкер заяви, че няма предразсъдъци към новото австрийско правителство на канцлера консерватор Себастиан Курц, който ще управлява с крайнодясната Австрийска партия на свободата (АПС), предаде \"Франс прес\", цитирана от БТА. \"Изобщо не ми е цел да правя какъвто и да е коментар за току-що сформираното правителство. . . Аз съм против всякакви предразсъдъци\", заяви Юнкер след среща в Брюксел с Курц. \"Правителство зае ясна проевропейска позиция и единствено това е от значение за мен\", каза Юнкер. \"Ще съдим австрийското правителство, както всички други правителства - по делата\", но \"написаното в управленската му програма ни допада почти на 100 процента\", допълни той. \"Ние сме проевропейска страна, ние сме проевропейско правителство\", заяви на свой ред Курц, чиято страна ще бъде ротационен председател на Съвета на ЕС през втората половина на 2018 г. Преди срещата си с Юнкер той разговаря с председателя на Европейския съвет Доналд Туск. \"Според мен той е енергичен, целеустремен и проевропейски лидер\", написа в \"Туитър\" Туск. 31-годишният Курц стана най-младият правителствен ръководител в света. В неговия кабинет Партията на свободата получи министерствата на вътрешните, външните работи и отбраната. През февруари 2000 г. АПС, ръководена от Йорг Хайдер, влезе в австрийското правителство в коалиция с консерваторите, което предизвика разпалени реакции в Европа. Останалите 14 страни в съюза, който тогава имаше 15 членове, решиха да санкционират Виена, като преустановиха всякакви двустранни контакти с правителството, ръководено от канцлера Волфганг Шюсел. Те искаха по този начин да демонстрират неодобрението си към съюз с партия, чиито ценности смятат за несъвместими с тези на ЕС. В крайна сметка европейските страни отмениха санкциите седем месеца по-късно.", "date": "2017.12.20", "title": "Юнкер: Нямам предразсъдъци към новото австрийско правителство"}
{"url": "http://www.faktor.bg/bg/articles/novini/balgariya/dimitar-margaritov-zastrahovka-shte-pokrie-zagubite-na-zasegnatite-ot-sofiya-tur-i-holidey-eood", "text": "Наличието на застраховка професионална отговорност на обявилия прекратяване на дейността си туроператор „София тур и Холидей” ЕООД ще даде възможност на засегнатите потребители да получат обратно парите си за неосъществените пътувания. Това коментира председателят на Комисията за защита на потребителите (КЗП) Димитър Маргаритов пред БТВ, цитиран от пресцентъра на КЗП.  \"В България единственият способ, по който това се случва, е застраховката професионална отговорност на туроператора. Такава застраховка има. Тя, съгласно закона, е определена в зависимост от оборота на туроператора в предходни периоди\", добави Маргаритов. Необходимо е да се подготвят и представят на застрахователя всички необходими документи - договор за организирано пътуване, касови бонове за извършените плащания, копие от полицата \"Туроператорска отговорност\" и други налични.  Маргаритов предупреди за характерните за предпразничните периоди нелоялни практики в търговската мрежа и онлайн пространството. На база статистиката от контролната дейност той посочи, че се увеличава броят на забраняваните от контролния орган нелоялни практики, което намалява рисковете от това потребителите да станат жертва на некоректни търговци. По думите на Маргаритов няма да бъдем откровени, ако кажем, че пазарът е стерилен. \"Естествено, че има нелоялни търговски практики. Особено сега при най-активното пазаруване по празниците има опити на търговците да ни измамят с фалшиви намаления, изкуствени промоции, че ни подаряват нещо към това, което основно искаме да си купим, а цената всъщност е по-висока и нищо не ни подаряват. Или с кампания за коледни елхички например, а да се окаже, че те не са налични и вие да си купите нещо друго на по-висока цена”, даде примери председателят. В онлайн средата също се срещат подобни прийоми. „В момента, в който настъпва периодът на активното пазаруване, търговецът рязко вдига цената на определена група стоки, които са по-търсени, за да може следващия ден да анонсира едно „намаление”, но то трябва да е от цената, на която стоката е продаване поне един месец преди това”, обясни Маргаритов. Той добави, че при кампанията „Черен петък” е имало 30-40 сигнала за подобни нарушения.", "date": "2017.12.20", "title": "Димитър Маргаритов: Застраховка ще покрие загубите на засегнатите от „София тур и Холидей” ЕООД"}
{"url": "http://www.faktor.bg/bg/articles/obshtestvo/zakon-i-red/tsatsarov-bratovchedat-na-ubitoto-momichentse-ot-momchilgrad-e-e-napravil-samopriznaniya", "text": "Главният прокурор Сотир Цацаров съобщи преди минути новина, касаеща случая с убийството на малката Дамла от Момчилград. „Братовчедът на момиченцето е привлечен като обвиняем. Той е направил самопризнания“, съобщи обвинител номер 1.  „От 16,30 тече разпит пред съдия. Предстои следствен експеримент. Мъжът се е укривал“, каза също Сотир Цацаров.   Той поясни, че човекът е на 25 години и е обвинен в умишлено убийство на малолетно дете, извършено по особено мъчителен начин.  „В момента продължават действията по разследването. След привличането е осъществен разпит. На разпита е направено пълно признание по информация на колегите. Разбира се, признанието е свързано със съответствие с други доказателства, открити в периода на интензивната работа от вчера до настоящия момент. Около 16.30 ч. в Кърджали би трябвало да е започнал разпитът от съдия от Окръжен съд. Веднага след разпита ще следва следствен експеримент“, заяви Цацаров.", "date": "2017.12.20", "title": "Сотир Цацаров: Братовчедът на убитото момиченце от Момчилград е направил самопризнания"}
{"url": "http://www.faktor.bg/bg/articles/obshtestvo/zakon-i-red/plevenskiyat-prokuror-dimitar-zahariev-na-sad-zanimaval-se-s-reket", "text": "Спецпрокуратурата прати на съд плевенския прокурор Димитър Захариев и още няколко души по обвинение, че са участвали в престъпна група, занимавала се с рекет. В спецсъда вече е обвинителният акт срещу осмината, съобщиха от прокуратурата. За ръководител на групата е обвинен Камен Балбузанов. През юни като участник в емблематичната група, както и за измама, бе обвинен и плевенският прокурор Димитър Захариев. Ръководителят на групата и четирима от участниците бяха задържани при акция и обвинени за изнудване чрез заплахи и принуда. Тогава съдът остави в ареста Камен Балбузанов и Ивайло Бировски и пусна на свобода срещу парични гаранции Валентин Георгиев, Илиан Михайлов и Иван Стойчев. През юни заедно със Захариев, за участие в групата бе задържан и обвинен и служителят в Главна дирекция \"Охрана\" Мирослав Минков. Действащият по онова време прокурор е разпореждал на Минков да заплашва свидетели, които биха говорили срещу Балбузанов и другите задържани.", "date": "2017.12.20", "title": "Плевенският прокурор Димитър Захариев на съд, занимавал се с рекет"}
