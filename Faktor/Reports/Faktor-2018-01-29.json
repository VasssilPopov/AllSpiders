{"url": "http://www.faktor.bg/bg/articles/komitet-kam-ep-odobri-nalaganeto-na-sanktsii-sreshtu-polsha", "text": "Комитетът на Европейския парламент за гражданските свободи, вътрешните работи и правосъдието подкрепи решението на Европейската комисия да стартира санкционна процедура срещу Полша за нарушаването на европейските принципи в съдебната реформа, съобщава БГНЕС. Предложението беше подкрепено от 33 европейски депутати при необходими 23. „ЕП приветства решението на Еврокомисията за стартиране на процедура срещу Полша, предвидена в първи параграф на седма точка от Договора за ЕС“, се казва в одобрената от комитета проекторезолюция. Сега това решение трябва да бъде утвърдено от пленарната сесия на ЕП, която ще се състои през февруари. Процедурата може да доведе до временното лишаване на Варшава от глас в Съвета на ЕС. Това е първият прецедент в историята на ЕС.", "date": "2018.01.29", "title": "Комитет към ЕП одобри налагането на санкции срещу Полша"}
{"url": "http://www.faktor.bg/bg/articles/karvava-samorazprava-v-uchilishte-v-portugaliya-edin-roditel-zagina", "text": "Един 67-годишен мъж загина при стрелба в училище в Португалия, предизвикана от скандал между семействата на двама ученици, съобщава полицията. Кървавият инцидент е станал в западния португалски град Назаре. Между роднините на двама ученици е възникнал конфликт в двора на учебното заведение. Единият от тях е открил огън, ранявайки 67-годишен мъж, който по-късно е починал в болницата. От клиниката \"Санто Андре\" уточниха, че освен огнестрелни рани, загиналият е имал и рани от нож. В настаналата страшна паника учениците започнали да телефонират на семействата си, които светкавично пристигнали да ги приберат вкъщи.    За щастие няма ранени ученици, на някои от тях са назначени часове при психолог. Училището е затворено.   40-годишният нападател е бил озаптен и задържан от охраната, оръжието му е конфискувано, а полицията е започнала разследване на кървавия инцидент.", "date": "2018.01.29", "title": "Кървава саморазправа в португалско училище, един родител загина"}
{"url": "http://www.faktor.bg/bg/articles/prezidentat-radev-tvardo-stoim-zad-prioriteta-zapadni-balkani", "text": "Значимият приоритет на нашето председателство са Западните Балкани, каза президентът Румен Радев в словото си на традиционния за началото на годината прием за ръководителите на дипломатическите мисии, акредитирани в България, в Националния исторически музей. Държавният глава се обърна към присъстващите посланици на държави от този регион и ги увери, че твърдо стоим зад този приоритет. Без да върнем вниманието на Европа към този регион, тя не може да бъде единна, сигурна и стабилна. Европейското призвание на страните от Западните Балкани не подлежи на дискусии изобщо, но когато водим този дебат, трябва да бъде ясно, че оценката се основава на индивидуалните постижения на всяка една страна, отбеляза Румен Радев. Той каза, че българското председателството на Съвета на ЕС е едновременно и предизвикателство, и отговорност, и огромна възможност. Очакват ни напрегнати месеци, но ние имаме ясни цели и приоритети. България трябва да бъде инициатор и модератор на важни дебати, които да търсят консенсус и рационални решения по много важни теми от дневния ред на Европа. Ценностите, от които се ръководим, са солидарност, политическо единство, сигурност. Важно за Съюза е и намаляването на различията в икономическото развитие и жизнения стандарт между Изтока и Запада, Севера и Юга, отбеляза Румен Радев. По думите му едно от големите предизвикателства е да търсим баланс в едновременното поставяне на масата на стратегическите дългосрочни приоритети за Съюза и въпроси, които не търпят отлагане - като мигрантската криза, охраната на външните граници на ЕС, дебатите около Многогодишната финансова рамка, намаляващия бюджет в резултат на Брекзит и как той ще бъде балансиран, така че да не страдат социалните политики и сигурността на ЕС. За кохезионните фондове президентът Радев заяви, че въпросът не е дали, а как те трябва да бъдат продължени по най-ефективен и резултатен начин. Уникалното достояние на ЕС е солидарността, добави президентът.", "date": "2018.01.29", "title": "Румен Радев: Твърдо стоим зад приоритета Западни Балкани"}
{"url": "http://www.faktor.bg/bg/articles/daniel-valchev-da-popitame-ks-kakvo-e-mazh-zhena-i-pol-posle-da-reshim-za-istanbulskata-konventsiya", "text": "Според професор Даниел Вълчев Истанбулската конвенция действа над националното законодателство и ако я ратифицираме няма да може да се променят законите ни в различна от нея посока. Това заяви бившият министър на образованието от кабинета Сакскобургготски пред БТВ.  \"Създаде се напрежение, което анатемоса и двете мнения. Ние не се отнасяме сериозно към конвенциите като цяло\", каза той и допълни - \"Това показва, че в България не умеем да водим цивилизован дебат и 30 години след промените демокрацията е само декор\". По думите му Великобритания, която има много сериозно отношение към такива документи не е ратифицирала Истанбулската конвенция. От друга страна Турция, която има несериозно отношение към такива документи я ратифицира веднага. Въпреки, че \"в Лондон може да видите навсякъде хора от третия пол, а в Анкара едва ли\". Основното опасение у нас, според професорът, трябва да бъде, че някой от вън ще тълкува вместо нас какво означава \"джендър\", независимо какво си мислим ние. Даниел Вълчев заяви, че конвенцията има неясни дефиниции - проблема е понятието пол, което е дефинирано като \"социално изградени роли\". \"Ако пол е социална роля то какво е социална роля? Отсъстват биологичните критерии\".   По думите му не само жените но и всеки по-слаб трябва да бъде защитен според логиката на правния ред. \"Изненадан съм, че никъде в конвенцията не се говори за защита на бременните жени\". Вълчев обясни, че убийство на бременна жена, според нашето законодателство, се води като убийство на повече от един човек. \"Ако ние кажем, че биологията не поставя никакви граници то тогава може да има семейства с повече от двама човека - например двама еднополови и животно\". Според професор Вълчев въпросите свързани с пола трябва да се решават от нас за нас. Той вижда като единствен начин за излизане от създалата се ситуация не да се прави референдум а просто да се помоли Конституционния съд за тълкувателно решение. \"Какво е мъж, жена и пол, чак след това да решаваме какво да подписваме\". Относно опасността от това неправителствени организации да посещават училища и да говорят за \"трети пол\" и \"джендър\" на учениците Вълчев коментира, че едва ли това ще се случи.", "date": "2018.01.29", "title": "Даниел Вълчев: Да попитаме КС какво е мъж, жена и пол после да решим за Истанбулската конвенция"}
{"url": "http://www.faktor.bg/bg/articles/fandakova-ima-nov-izpalnitel-za-novi-60-gazovi-avtobusa", "text": "Рано е да се направят точни анализи, ефект за по-чист въздух не можем да очакваме за един ден и само с една мярка. Само за вчерашния ден с 12 000 повече пътници са се возили в метрото за разлика от миналата неделя. Това е дълг процес, без участието на всички няма как да се справим с такъв сериозен проблем, заяви Йорданка Фандъкова по БНТ.  Опонентите ще атакуват винаги,това им е работата. Над 100 мерки има програмата за по-чист въздух, това е 2-ра програма, която изпълняваме. При първата успяхме да подновим около 50% от автобусите. Има нов изпълнител и за нови 60 газови автобуса. Когато вдигнахме цената на билета, ние не само не променихме цената на абонаментните карти, но за някои от тях я намалихме. Направихме годишна карта, с която пътуването  излиза по 1 лв на ден, обясни кметът на София.  Все повече се ползват буферните паркинги, на Бизнес парка и на Джеймс Баучер почти няма места. Това са само временни мерки. Като част от постоянните мерки освен подмяната и модернизацията на градския транспорт, е и строителството на метрото, това са вече големите инвестиции, каза още Фандъкова. \"Основен проблем за града е битовото отопление. Недопустимо е да се горят отпадъчни материали. В момента извършваме строг контрол и проверки. Целта ни е с нашите възможности да прекъснем пътя на отпадъчните материали до печките на хората. Наказват се пунктове за вторични суровини, автосервизи и други. Проверките продължават и в момента. Въвели сме проект в Нови Искър за социално слаби хора. На тях са им осигурени печки, които работят с еко пелети. Има идея, разговаряли сме със социалното министерство, помощите за отопление да се раздават под формата на еко пелети. Пак ще повторя, че мерките са над 100 и по всички тях се работи\", категоричен беше кметът на София.  \"Полагаме огромни усилия, за да ограничим движението на автомобили и да насърчим движението на велосипеди. Това също е една от мерките. В този процес също трябва да участваме всички. Аз не бягам от отговорност. Ясно е, че има проблеми и се допускат грешки. Само за последните 2 години сме наложили над 2 млн. лева санкции на некоректни изпълнители на ремонти в София. Моята задача е да сме безкомпромисни към лошо свършена работа. Пак ще кажа, че не плащаме за лошо свършена работа\", завърши Фандъкова.", "date": "2018.01.29", "title": "Фандъкова: Има нов изпълнител за нови 60 газови автобуса"}
{"url": "http://www.faktor.bg/bg/articles/nay-golemite-holandski-banki-stanaha-zhertva-na-hakerski-ataki", "text": "Трите най-големи банки и данъчната служба на Холандия са подложени на мощна хакерска атака през последните няколко дни, съобщава националната телевизия, цитирана от БГНЕС. Сайтът на банката ABN Amro е атакуван няколко пъти през почивните дни. Снощи жертва на атаката е станала и банка ING, а тази сутрин – сайтът на Rabobank. Клиентите на финансовите институции няколко часа са нямали достъп до мобилното банкиране и онлайн операциите. Днес е бил атакуван и сайтът на данъчната служба. Той е бил недостъпен в течение на около 10 минути. Холандското министерство на правосъдието и сигурността съобщи, че финансовите институции са се справили сами с последиците от хакерските нападения, но подчерта, че е готово да окаже помощ в случай на необходимост. Кого ли е разгневила Холандия за бъде подложена на тази кибер война, отговорът е вероятно Кремъл. (виж   и  )", "date": "2018.01.29", "title": "Най-големите холандски банки станаха жертва на хакерски атаки"}
{"url": "http://www.faktor.bg/bg/articles/286-universitetski-prepodavateli-se-obyaviha-v-zashtita-na-istanbulskata-konventsiya", "text": "286 университетски преподаватели от страната внесоха отворено писмо в Парламента, в което настояват без отлагане да се ратифицира Истанбулската конвенция. Според учените са неоснователни внушенията, че Конвенцията задължава ратифициралите я държави да въведат \"трети пол\" и да узаконят брака между еднополови двойки. Понятие \"трети пол\" в Конвенцията не съществува, нито може да бъде изведено от нея, се казва в писмото. Според преподавателите отлагането на ратификацията би ни направило отговорни за всяка жертва на насилие, основано на пола, защото сме го позволили с бездействието си. \"Смятаме, че в общественото пространство се създаде излишна паника и много шум около тази Истанбулска конвенция. Имаше няколко фалшиви новини за това какво тя съдържа, както и грешни интерпретации на понятието \"социален пол\". Бихме искали да внесем едно успокоение на дебата, да кажем, че няма нищо страшно и да придвижим напред административната процедура\", заяви доц. Валентина Георгиева - преподавател в Софийския университет „Св. Климент Охридски\"..", "date": "2018.01.29", "title": "286 университетски преподаватели се обявиха в защита на Истанбулската конвенция"}
{"url": "http://www.faktor.bg/bg/articles/novini/balgariya/tanya-mihaylova-lipsvat-kadri-za-opredeleni-profesii-nay-vazhnoto-e-zhelanieto-na-uchenitsite", "text": "Времето на грипната ваканция попада в диапазона в който учениците са вече оценени. Няма да има пропуски в материала, който ще бъде преструкториран. Това увери пред БТВ заместник-министърът на образованието Таня Михайлова. Грипна епидемия е обявена в 614 училища в 12 области по информация на МО до 14 чеса днес. Ваканцията заради голямата заболеваемост ще продължи до 7 февруари. На този етап няма вероятност да се взимат часове допълнително за компенсация в по принцип неучебни дни. Михайлова даде повече яснота около приема след 7 клас тази година. Тя посочи, че в момента текат процедури за одобряване на план-приема. Всяко училище може да заяви типа паралелки, в които ще осъществява горния курс на обучение през следващата учебна година.  \"План-приемът има ясно разписани процедури, той трябва да бъде съобразен с образователната стратегия на съответната община, но той се съобразява и с учениците, които завършват 7 клас и ще са придобили основно образование\". Що се отнася до протестите във Враца във връзка с намаляването на профилираните паралелки за сметка на професионалните за следващата учебна година Михайлова изтъкна, че \"и едното и другото образование имат своите предимства, но най-важното е желанието на учениците\". По отношение на връзката между образованието и бизнеса, тя подчерта, че има липса на кадри за определени професии. Михайлова каза, че министерството разполага с индикативен списък с професии, за които ще има търсене в следващите години, който е изработен съвместно с бизнеса и почива на реални факти. \"Имаме 55 специалности в 12 професионални направления, в които броят на обучаваните са около 50% от тези, които ще завършат средното си образование\". Тя недвусмислено коментира и влизането на истината за комунизма в учебниците, като заяви: \"Историята е наука, а не гледна точка\".", "date": "2018.01.29", "title": "Таня Михайлова: Липсват кадри за определени професии - най-важното е желанието на учениците"}
{"url": "http://www.faktor.bg/bg/articles/tsvetanov-otnovo-na-molitvena-zakuska-pri-prezidenta-na-sasht-zaedno-s-balgarski-kmetove", "text": "Кметовете Йорданка Фандъкова, Димитър Николов и Иван Тотев са сред тазгодишните участници в молитвената закуска, която дава президентът на САЩ. Тя е 66-ата поред и втора за Доналд Тръмп. На събитието, която се провежда традиционно в първия четвъртък на февруари във Вашингтон, ще присъства зам.-председателят на ГЕРБ Цветан Цветанов, който е за 9-и път при президента на САЩ.  На събитието се събират представителите на световния политически, културен и духовен елит. Цветанов ще е придружен от съпругата си Деси. Традиционно с него ще пътува и русенският депутат на ГЕРБ Пламен Нунев. Делегацията на ГЕРБ заминава за Щатите на 3-и, а събитието тази година ще е на 8 февруари. Няколко пъти Тотев е ходил на интервюта в посолството на САЩ за виза, разкри \"24 часа\". Питали го има ли роднини в Америка, той отговорил отрицателно. А също - какво е работил последните 15 г. На въпрос кой е бившият ви работодател Тотев отговорил: “Бойко Борисов” - понеже, преди да стане кмет на Пловдив, е бил областен управител, назначен от премиера. На въпрос кой е настоящият ви работодател, Тотев написал: “Гражданите на Пловдив.” Тотев, който ще пътува за първи път до САЩ, давал отговорите на български и на английски. От 1991 г. съставът на българската делегация за молитвената закуска е предлаган от д-р Мария Каназирска и съпруга проф. Петър Василев. Те емигрират в САЩ през 1983 г. и работят в Харвард. Преди Цветанов, 5 месеца преди да стане премиер, на молитвената закуска участва лидерът на ГЕРБ Бойко Борисов. Тя пък беше първата за президента Барак Обама.", "date": "2018.01.29", "title": "Цветанов на молитвена закуска при президента на САЩ, придружават го български кметове"}
{"url": "http://www.faktor.bg/bg/articles/rumanskiyat-parlament-glasuva-pravitelstvoto-na-viorika-danchila", "text": "Румънският парламент гласува за състава и програмата на новото правителства на страната начело с Виорика Дънчила от Социалдемократическата партия, съобщи БГНЕС. 282 депутати и сенатори гласуваха „за“, 136 бяха „против“ и 1 - „въздържал“ се. Новият кабинет се нуждаеше от 233 гласа, за да стане факт. Преди да стане първият министър-председател жена 54-годишната Дънчила беше евродепутат. Тя е смятана за близка до Ливиу Драгня. Дънчила замени на този пост Михай Тудосе, който бе вторият премиер, назначен от социалдемократите, след като правителството на предшественика му Сорин Гриндеану беше потопено от партията с вот на недоверие през миналия юни.", "date": "2018.01.29", "title": "Румънският парламент гласува правителството на Виорика Дънчила"}
{"url": "http://www.faktor.bg/bg/articles/nay-opasnite-patishta-v-balgariya", "text": "126 са смъртоносните отсечки по българските пътища, показва справка на Пътната полиция за Съюза на българските автомобилисти (СБА). Само на десет от тези опасни участъци са станали над хиляда катастрофи с около 40 убити и 100 ранени. Статистиката е за 2016 г., а новият списък за 2017 г. ще бъде изготвен до 31 март тази година. Сред най-опасните участъци е пътят Русе – Бяла. Там са станали 246 пътни злополуки със 7 убити и 26 ранени. На автомагистрала „Хемус” е имало 265 катастрофи, предимно заради висока скорост. На пътя между Варна и Бургас, основно заради неправилно изпреварване – 106 катастрофи със 6 загинали и 50 ранени. Опасна е и отсечката Стара Загора – Казанлък, където има 83 катастрофи с 22 ранени. На Карловско шосе, край с. Труд има петима загинали и 24 ранени в 67 катастрофи. Традиционно Кресненското дефиле също е сред най-опасните участъци. Специално за СБА от Пътната полиция посочват пет нови участъка, за които КАТ трябва да вземе незабавни мерки. Въпреки това човешкият фактор остава на първо място като причина за тежките катастрофи, казват от Съюза на българските автомобилисти.", "date": "2018.01.29", "title": "Най-опасните пътища в България"}
{"url": "http://www.faktor.bg/bg/articles/vzriviha-dzhip-v-pernik-video", "text": "Взривиха кола в пернишкия кв. Изток посред нощ, съобщиха местни жители, цитирани от ZaPernik.com. Инцидентът е станал около 00:40 ч. тази нощ, а малко след това е пристигнал и пожарен автомобил. Не е ясно дали е запалена умишлено или става въпрос за късо съединение, но тътена от взрива е бил голям, а алармите на съседните коли са се разпищяли. От полицията съобщиха, че пламъците лумнали малко след полунощ, на ул. „Ю. Гагарин“. Унищожен напълно е Фолксваген \"Туаран“, собственост на 40-годишен жител на областния град. Извършен е оглед от служители на Второ РУ и е започнато досъдебно производство. ВИДЕОТО:", "date": "2018.01.29", "title": "Взрив на джип разтърси Перник (видео)"}
{"url": "http://www.faktor.bg/bg/articles/ikonomika/yuzhna-balgapiya-e-doppinecla-za-blizo-3/4-ot-ppoizvodctvoto-na-cto-i-i-yclygi-v-ctpanata", "text": "Южнa Бългapия e дoпpинecлa зa близo ¾ oт пpoизвoдcтвoтo нa cтoĸи и ycлyги в cтpaнaтa, пoĸaзвaт пocлeднитe дaнни нa Haциoнaлния cтaтиcтичecĸи инcтитyт (HCИ) зa бpyтния вътpeшeн пpoдyĸт (БBΠ) пo peгиoни зa 2016 гoдинa. Инaчe ĸaзaнo aĸo зa тoзи пepиoд цялaтa иĸoнoмиĸa нa cтpaнaтa ce e изчиcлявaлa нa 94,130 милиapдa лeвa, тo 65,504 милиapдa oт тяx ca били гeнepиpaни oт peгиoнитe в Южнa Бългapия. He e изнeнaдвaщo, чe нaй-гoлям дял или пoвeчe oт пoлoвинaтa oт тaзи cyмa e билa cъздaдeнa oт cтoлицaтa - oбщo 37,622 милиapдa лeвa. Ha втopo мяcтo e oбocoбилият ce пpeз пocлeднитe гoдини ĸaтo индycтpиaлeн цeнтъp peгиoн oĸoлo Πлoвдив, ĸaтo тaм ca били пpoизвeдeни 7,546 милиapдa лeвa или oĸoлo 8 нa cтo oт БBΠ зa cтpaнaтa. Изнeнaдaтa зa 2016 гoдинa oбaчe ce oĸaзвa Cтapa Зaгopa, ĸoятo зaпиcвa мнoгo бъpзи тeмпoвe нa pacтeж. Aĸo пo пpoизвeдeнo БBΠ тя изocтaвa зaд Πлoвдив и Bapнa, тo пo БBΠ нa глaвa oт нaceлeниeтo ce нapeждa тoчнo cлeд Coфия-гpaд. B cтoлицaтa пoĸaзaтeлят зa 2016 гoдинa ce изчиcлявa нa 28 465 xиляди лeвa, a в Cтapa Зaгopa e 16 248 лeвa. Heщo пoвeчe - гpaдът ce нapeждa нa чeтвъpтo мяcтo cлeд Coфия, Πлoвдив и Bapнa пo дял нa БBΠ зa cтpaнaтa c peзyлтaт oт 5,6%. C тeзи peзyлтaти Бypгac вeчe тpябвa дa дoгoнвa Cтapa Зaгopa, ĸaтo мopcĸият гpaд e cлeд нeя и пo oбщaтa cтoйнocт нa пpoизвeдeнитe cтoĸи и ycлyги, и пo БBΠ нa глaвa oт нaceлeниeтo. B Ceвepнa Бългapия нaй-дoбpe ce пpeдcтaвя Ceвepoизтoчният peгиoн блaгoдapeниe нa Bapнa, ĸoятo oтчитa 6,089 милиapдa лeвa БBΠ зa paзглeждaния пepиoд. Toвa e нaд пoлoвинaтa oт цялoтo БBΠ зa peгиoнa, ĸoeтo възлизa нa 10,629 милиapдa лeвa. Eдвa нa 6,225 милиapдa лeвa ce изчиcлявa пpoизвoдcтвoтo в Ceвepoзaпaдния peгиoн, ĸaтo тaзи cтoйнocт e пo-мaлĸa oт БBΠ нa гpaдoвe ĸaтo Блaгoeвгpaд и Бypгac взeти зaeднo. Haй-злe ce пpeдcтaвя Bидин, ĸъдeтo e пpoизвeдeнитe cтoĸи и ycлyги ca пoд 1 милиapд лeвa, a пo-тoчнo - 576 милиoнa лeвa", "date": "2018.01.29", "title": "Южнa Бългapия държи  ¾ oт пpoизвoдcтвoтo нa cтoĸи и ycлyги в cтpaнaта"}
{"url": "http://www.faktor.bg/bg/articles/sport/kremal-si-organizira-sobstvena-olimpiada-samo-za-rusnatsi", "text": "След като множество руски спортисти не бяха допуснати до участие на Зимните олимпийски игри в Пьонгчанг, страната реши да организира алтернативно състезание в Сочи, съошава „Известия\".  Очаква се в него участие над 500 спортисти. В тази миниолимпиада ще бъдат поканени и атлети от други страни, които по различни причини няма да участват на олимпиадата. \"Сочи е готов да приеме състезания от най-високо ниво по всяко време. Всички олимпийски обекти са в отлично състояние\", коментира източник от руското спортно министерство.", "date": "2018.01.29", "title": "Кремъл си организира собствена Олимпиада - само за руснаци"}
{"url": "http://www.faktor.bg/bg/articles/emo-cholakov-shie-gobleni-bil-e-daskal", "text": "Чаровният синоптик на Би Ти Ви Емо Чолаков крие неподозирани дарби и познания. Известният с оригиналните си прогнози за времето всъщност е съвременен Исак Нютон. Малцина знаят, че Чолаков е бивш учител по физика, който в момента завършва докторантура по специалността. А хобито му е да шие гоблени, пише в. \"България днес\".  \"По това време бях с дълга коса и харесвах \"Металика\", сподели ни синоптикът. Даскалската му професия секва през 2003 година, когато идва да работа в София. Именно тогава идва и кастингът за специалист в неговата сфера. \"Преди да стана синоптик, година и повече шиех професионално. Работех в една фабрика, която произвеждаше много скъпи и качествени мъжки костюми. И сега мога да си скроя и ушия всичко сам, не ме е срам. Става въпрос за фабрика в Гоце Делчев, в която и в момента работят около 3000 души\", споделя Чолаков.  Симпатягата, освен че може да шие, обожава да твори и гоблени. \"Подарих един на една църква, но не искам да казвам на коя. Имам и вкъщи, поставени са в рамка на стената. Гоблените са интересно нещо, те са като пъзелите, но много по-красиви\", обясни Чолаков. Най-любимите му произведения са на стадо коне на брега на река и на Богородица. Щастлива от хобито му е и красивата жена на Емо - Краси Григорова.  Жената, с която синоптикът живее повече от 14 години без брак, стана майка преди две години на второто им дете - Дара. Първата госпожица в семейството на телевизионера се казва Ема и е кръстена на таткото. \"Като поотрасне детенцето, тази или другата година мисля да подпиша брак с жена ми. Всички постоянно ме подкачат за това\", споделя синоптикът. Иначе семейство Чолакови било много задружно и всеки уикенд отскачало до Гоце Делчев, за да се види с бабите и дядовците. \"Краси още бърза да се прибере при родителите си. Не й е много приятно тук, защото сме свикнали в малкото градче. Но работата ми е свързана със столицата и съм късметлия да работя именно в Би Ти Ви\", обяснявал на обкръжението си Емо Чолаков.", "date": "2018.01.29", "title": "Емо Чолаков шие гоблени"}
{"url": "http://www.faktor.bg/bg/articles/izvestni-pisateli-sa-razkriti-kato-agenti-na-darzhavna-sigurnost", "text": "Поетът и публицист Никола Инджов, литераторът Паруш Парушев, литературният критик Георги Николов, Валентина Бояджиева – председателят на Съюза на преводачите (към 2000 г.), белетристът и преводач Йордан Костурков са част от разкритите сътрудници на тоталитарните комунистически служби при проверката на Комисията по досиетата в общо пет литературни вестници и списания, съобщава сайтът desebg.com. Това е част от глобалната проверка, която държавният орган извършва на собствениците, управителите, директорите, заместник-директорите, главните редактори, заместник главните редактори, членовете на редакционните съвети, политическите коментатори, водещите на рубрики в печатни издания. В  , издание на Съюза на преводачите, са проверени общо 15 души на ръководни длъжности (решение №2-1164 от 18 януари 2018 г.). От тях с принадлежност към ДС са четирима: - Валентина Борисова Бояджиева, главен редактор (1997-2003); - Йордан Йорданов Костурков, член на редакционен съвет; - Катя Георгиева Митова-Яновски, главен редактор; - Любомир Димитров Илиев, главен редактор. Установена е агентурното минало на още едно лице, но тъй като то е починало информацията за него не е оповестена. Проверката във   издание на Съюза на българските писатели, е засегнала 24 души на ръководни постове (решение №2-1166 от 18 януари 2018 г.). От тях с принадлежност към ДС са трима души. Двама са починали и данните за тях не са оповестени. Разкритият сътрудник е Христо Георгиев Стоичков, член на редакционен съвет (1994-1996). Във   проверката е обхванала 20 лица (решение №2-1167 от 18 януари 2018 г.). От тях с принадлежност са следните трима литератури: - Владимир Ангелов Минков, зам.-главен редактор (2004-2012); - Мюмюн Мюмюнов Тахиров, зам.-главен редактор (2004-2012); - Никола Иванов Инджов, член на редакционен съвет от 2004 г.; - Чавдар Атанасов Добрев, член на редакционен съвет от 2004 г. В  са проверени 15 души (решение №2-1168 от 18 януари 2018 г.). От тях с принадлежност е Мюмюн Мюмюнов Тахиров, член на редакционния съвет. Установено е агентурната зависимост на още едно лице, което обаче е починало и Комисията не е разкрила данните за него. Проверката в  е засегнала 10 души на ръководни места в него (решение №2-1169 от 18 януари 2018 г.).  От тях с агентурни досиета са: - Георги Николов Николов, член на редакционния съвет; - Паруш Желязков Парушев, член на редакционния съвет.", "date": "2018.01.29", "title": "Известни писатели са разкрити като агенти на Държавна сигурност"}
{"url": "http://www.faktor.bg/bg/articles/oshte-idei-se-razhdat-za-pirin-fondat-za-divata-priroda-iska-nov-plan-za-krasivata-planina", "text": "Международната природозащитна организация \"Фонд за дивата природа\" (World Wide Fund for Natureq WWF) предлага да се отхвърли сегашният план за управление на националния парк \"Пирин\", както и новият, който все още не е влязъл в сила заради съдебни обжалвания, и да се приеме нов документ с баланс между устойчивостта на природата и развитието на бизнеса с нови източници на приходи. Това заявиха на пресконференция представителите на фонда в България. На нея стана известно, че коалицията \"За да остане природа в България\" е обжалвала решението на Министерския съвет, с което той в последните дни на 2017 г. промени плана за управление на парка, като допусна възможности за строителство, макар и под условие. Според природозащитниците са нарушени процедури и режими на Закона за защитените територии, както и две европейски директиви - за местообитанията и за екологична оценка. \"Ако съдът не съобрази нашите доводи за приложимостта на последните два закона, сме помолили да се обърне към Съда на европейските общности с искане за тълкуване\", каза Добромир Добринов от природозащитната организация. Консултантската фирма за развитие \"Далберг\" е изготвила по поръчка на WWF доклад, според който за района трябва да се търси развитие на алтернативни форми на туризъм - конгресен, приключенски, спа и уелнес, исторически маршрути, турове за наблюдение на дивата природа. Така ще се увеличи заетостта на хотелската база, която извън зимните месеци пустее, коментира Катерина Раковска от организацията. Тя отбеляза, че при сегашното екстензивно развитие само на ски туризма през останалата част от годината безработицата е висока, цените на имотите падат, а населението намалява. Докладът, наречен \"Хлъзгави склонове. Защита на Пирин от неустойчиво развитие и сечи\" подчертава, че концесионерът на ски-зоната е построил ски съоръжения на територия 60% по-голяма от тази, която му е предоставена с договора от 2001 г. Това строителство е нанесло необратими щети на националния парк. В резултат на това две зони вече са загубили статуса си на световно природно наследство на ЮНЕСКО, напомнят авторите му и предупреждават, че паркът може да попадне в списъка на обектите в риск.", "date": "2018.01.29", "title": "Фондът за дивата природа иска изцяло нов план за Пирин с целогодишен туризъм и други бизнеси"}
{"url": "http://www.faktor.bg/bg/articles/obshtestvo/zakon-i-red/prokuraturata-atakuva-reshenieto-na-kevr-za-shokovoto-uvelichenie-na-tsenata-na-gaza", "text": "Прокуратурата атакува решението на Комисията за енергийно и водно регулиране за увеличението на природния газ. Това обявиха от Върховна административна прокуратура в прессъобщение до медиите. Върховната административна прокуратура протестира решение на КЕВР за повишаване на цената на природния газ по заявлението на „Булгаргаз\" ЕАД, с което считано от 01.04.2017г. цената на природния газ се повишава с 29,6% . ВАП аргументира несъгласието си с протестираното решение с обстоятелството, че съдът не е отчел неспазването на разпоредбата на чл.17, ал.5 от Наредба № 2 от 19.03.2013 г. за регулиране на цените на природния газ. Целта на тази норма е да гарантира най-благоприятната цена. По този начин са накърнени правата на участници в административното производство, които с изключение на „Булгаргаз\" ЕАД, изразяват несъгласие с повишението на цените, описвано като „шоково\" и „гибелно\". Припомняме, че с протестираното решение на КЕВР са утвърдени цените, по които общественият доставчик \"Булгаргаз\" ЕАД продава природен газ: до крайните снабдители на природен газ и всички клиенти, присъединени към газопреносната мрежа и към мрежа ниско налягане; на „Овергаз Мрежи\" АД, в качеството му на краен снабдител на природен газ и цени за продажба на природен газ от крайните снабдители на клиенти, присъединени към съответните газоразпределителни мрежи. Единствено „Булгаргаз\" ЕАД не възразява срещу повишението на цената на природния газ, което е обяснимо за ВАП, тъй като в атакуваното решение на КЕВР е предвидено през второто тримесечие на 2017г. клиентите на \"Булгаргаз\" ЕАД ще плащат съответно по 370.98 или по 363,26лева за 1000 куб. метра без акциз, ДДС и такса за пренос (19,73 лева за 1000 куб. м). През първото тримесечие цената на суровината беше 280,21 лева за 1000 куб. метра. От ВАП е констатирано и, че в производството пред АС София град не е доказано от КЕВР, че е спазен принципът по чл.31, т.1 Закона за енергетиката - на прозрачността за определяне на цените и е акцентирано недвусмислено, че решението на административния орган не съдържа всички конкретни цифрови величини и начина, чрез който са определени ценовите компененти. Нарушен е и чл.31, т.2 Закона за енергетиката за икономическа обоснованост на цените. Затова ВАП протестира пред ВАС решението на АС София град като неправилно, поради нарушение на материалния закон, съществени нарушения на съдопроизводствените правила и необоснованост.", "date": "2018.01.29", "title": "Прокуратурата атакува решението на КЕВР за шоковото увеличение на цената на газа"}
{"url": "http://www.faktor.bg/bg/articles/gdbop-razbi-grupa-ot-izpecheni-prestapnitsi-veterani-v-narkobiznesa", "text": "ГДБОП неутрализира организирана престъпна група за разпространение на кокаин, амфетамини и марихуана. Седмината участници в организирана престъпна група за разпространение на наркотици на територията на София са задържани на 26 януари 2018 г. при специализирана операция на ГДБОП на територията на столицата и Перник, съобщиха от МВР. В рамките на акцията, след осъществена сделка с наркотични вещества, са задържани софиянците А.Х./38г./, М.В./32г./, Б.Ф./31г./, В.К./28г./, Х.В./30г./ - криминално проявен и осъждан за грабеж, А.Г. /46г./, Б.Ф. /61г./ - с криминални регистрации по чл. 115, чл. 325, 234В, чл. 194 от НК и осъждан за хулиганство, както и 29-годишните П.К. и М.А. След задържането им и при последвалите действия по разследването, е предприето претърсване на различни адреси в столицата, както и лични обиски. Намерени и иззети са 1380 пакетчета марихуана, 90 пакетчета с бяло прахообразно вещество (според полевия тест кокаин и амфетамини), 54 200 лева, част от които в евро и щатски долари, 80 патрона с калибър 7,62 мм за автомат „Калашников“, лаптопи, мобилни телефони, флашпамети, симкарти. Иззети са и няколко автомобила, които участниците в групата са използвали за престъпната си дейност. Според първоначалните данни групата е разпространявала организирано наркотици поне от март 2017 г. при максимална конспиративност. Контактите с клиенти се осъществявали единствено чрез SMS-и. Всеки от участниците разполагал с по няколко телефона. На един пристигали поръчките, от друг бил информиран за това дилърът, който е „на смяна“, той от своя страна от различен телефон уговарял доставката. Наркотиците били осигурявани на едро от ръководителя на групата, държани били в нает гараж, където ги разфасовали и на дози. Групата работела предимно с постоянни клиенти. Част от участниците били „ветерани“ в бизнеса - занимавали се с наркоразпространение години наред. С прокурорски постановления на седмината обвинени е наложено задържане до 72 часа. На 28 януари 2018 г., по искане на СП, Специализираният наказателен съд наложи мярка за неотклонение „задържане под стража“ на петима от участниците в групата. На двама прокуратурата наложи „Парична гаранция“ от по 2000 лева заради оказано съдействие на разследването. С прокурорски постановления на седмината обвинени е наложено задържане до 72 часа. На 28 януари 2018 г., по искане на СП, Специализираният наказателен съд наложи мярка за неотклонение „задържане под стража“ на петима от участниците в групата. На двама прокуратурата наложи „Парична гаранция“ от по 2000 лева заради оказано съдействие на разследването.", "date": "2018.01.29", "title": "ГДБОП разби престъпна група от „ветерани“ в наркобизнеса, действали при максимална конспиративност"}
{"url": "http://www.faktor.bg/bg/articles/parvi-vaorazhen-obir-na-virtualna-valuta-vav-velikobritaniya", "text": "Двама британски брокери на виртуални валути са станали жертва на въоръжен обир от страна на четирима маскирани, които ги принудили да преведат биткойни по сметка, съобщи Франс прес, позовавайки се на вестник \"Дейли мейл\". Изданието изтъква, че това е първият подобен случай на кражба на виртуална валута, предаде БНТ. Нападението е извършено миналия понеделник в южното английско село Моулсфорд. Четиримата нападатели с качулки на главите проникнали в жилището на 31-годишната Ейми Джей и 30-годишния Дани Астън и принудили мъжа да направи финансов превод на биткойни от компютъра си. Според националния фирмен регистър Ейми Джей и Дани Астън са директори на компанията Астън диджитъл кърънсис (Aston Digital Currencies), специализирана в управление на инвестиционни портфейли с виртуални валути, регистрирана на домашния им адрес. Компанията е създадена през 2017 година в момент, когато биткойнът струвал около 2500 евро. Оттогава курсът на тази криптовалута силно се промени, като на 17 декември достигна максимална стойност от 16 323 евро. След това курсът му отново спадна под прага от 10 000 евро. До този момент никой не е арестуван, но според полицията в Темс Вали нападателите може би са се насочили специално към Дани Астън поради историята на транзакциите му в интернет. Използвайки псевдоним, той извършил над 100 000 транзакции с виртуални валути с 16 375 различни партньори. Някои от тях го препоръчали заради добрите му постижения, като използвали истинското му име, което може да е позволило на нападателите да го открият. На снимката - охранителна камера е заснела нападателите.", "date": "2018.01.29", "title": "Първи въоръжен обир на виртуална валута във Великобритания"}
{"url": "http://www.faktor.bg/bg/articles/izvesten-nevrolog-se-zastrelya-s-lovna-pushka-v-burgas", "text": "61-годишен мъж от Бургас се е самопрострелял с ловна пушка днес по обед, съобщиха от полицията. Според осведомени става дума за известният невролог д-р Галин Белев, предаде \"24часа\".  По данни на ОД МВР Бургас бургазлията се е самопрострелял в областта на сърцето със законно притежавана ловна пушка.  Инцидентът е станал в апартамент на ул.\"Богориди\" в центъра на града, малко след 13,30 ч. Д-р Белев е управител на Медицински център в жк.\"Меден рудник\", семеен, има син на около 10 г., казаха запознати. По непотвърдени данни той имал сериозен здравословен проблем. Съседи на семейството са в шок, нямат представа какво е подтикнало доктора към тази фатална крачка. Самоубийство е основната версия, по която работят разследващите. Тялото е откарано за аутопсия в Съдебна медицина към УМБАЛ Бургас.", "date": "2018.01.29", "title": "Известен невролог се застреля с ловна пушка в Бургас"}
{"url": "http://www.faktor.bg/bg/articles/petak-13/26-godini-ot-misterioznata-gibel-na-lidera-na-ofitserska-legiya-rakovski", "text": "Вече 26 години в Карлово, в София и на други места запасни и кадрови офицери, бивши членове и приятели на легия „Раковски” почитат паметта на бойните пилоти Дайчин Бояджиев и Емил Тодоров. И не само. Правим панихида на отлетялата си младост, на несбъднатите надежди и несторените реформи. Отново и отново измерваме живота си с аршина на двамината млади мъже, които завинаги останаха на 34. Винаги, когато говорим за тях, дочувам дрезгавия глас на Владимир Висоцки „Он садился на брюхо, но не ползал на нем”. Дойчин Бояджиев бе избран от съдбата да стане първият и най-успешен председател на Българската офицерска легия „Раковски”. В апогея си легията събра близо 4 000 млади, по-възрастни и още по-възрастни офицери, пожелали да участват в съдбовните промени в българската държава, а не само да връзват униформени гащи и да въртят службомера. Младата военнопрофесионална организация настоя още в зората на демокрацията за спешна и истинска деполитизация на Българската армия, за извеждане на партийните организации от поделенията, за законодателни, социални и професионални промени, които да превърнат военнослужещия в истински войник на Отечеството. Организацията спомогна на разумни цени да бъдат закупени жилищата от военния фонд, в които намираха подслон действащите офицери и сержанти. Развързаните цени на свободния пазар вече бяха превърнали покупката на гарсониера в недостижима цел за обикновения човек.  После се състояха невидими за цивилния гражданин сражения, в които млади и офицери от средното поколение влязоха в челен сблъсък с бивши и настоящи шефове, с  разположени на различни шкафове и етажерки в Министерството на отбраната. Червени човечета с червени носове трепереха от злоба и старческа немощ, пръскаха слюнка, докато сбираха невчесаните си мисли и настояваха да бъдем арестувани, уволнени и дадени под съд за... За нещо си. Нещо, което не им харесваше. Което не бяха и сънували, че ще чуят от довчера безропотните подчинени. Дойчин пристигаше от Узунджово  в София след нощно рали с колата си, участваше в нервни диспути с министри и заместник-министри във военното ведомство, после препускаше за срещи с лидери на политическите сили, даваше изявления за телевизии и вестници, арбитрираше бурните заседания на Координационния съвет, спореше за текста на телевизионна декларация след „По света и у нас” и се понасяше към Хасково, за да подремне в откраднати минути и рано сутринта да бъде на летището. И така седмици, месеци, година. Боледуваше на крак. Летеше, живееше с ритъма на своето поделение и с пулса на колегите от Видин и Бургас, Русе и Симитли.  През 1991 г. се кандидатира като независим кандидат за народен представител в Хасковския избирателен район. Превърна предизборната си кампания в диалог с униформени и цивилни граждани за смисъла, посоките, целите  и темпото на още незапочналата военна реформа. Която така и не дочака. Гибелта на самолета, с който загина Дойчин бе разследвана от комисия от Щаба на ВВС. „Черните кутии” бяха овъглени и не можеха да предоставят информация за последните им мигове. Свидетели разказваха за огън, изригнал от соплото на изтребителя. Други бяха категорични за заговор срещу момчетата, които се опитали да разобличат далавери с гориво в армията. Съмненията и недомлъвките бяха потулени зад академичното заключение на комисията, че най-вероятната причина за гибелта им е „грешка при пилотирането”. Човешка грешка, която е дежурното и най-вероятно обяснение, когато липсват обективни данни. Останаха болката и неизбледняващите спомени. Срещите с рано посърналите съпруги и с бързо порасналите деца. Огорчението, че след водопади от думи, множество намерения, решения и програми, резултатите са повече от жалки. Да, станахме член на ЕВРОМИЛ (Европейската асоциация на военнопрофесионалните съюзи), прокарахме повече от 300 предложения в първия след 1958 г. Закон за отбраната и въоръжените сили (1995 г.). Пратихме в забвение сталинските устави и отношения към гражданите в униформа, но... И днес, 26 години след смъртта им, българската войска е все така безоръжна, недоокомплектована и   пращана да гони Михаля от фалшиви пророци и полу-атлантици, лъгана и водена за носа от бездарни, ограничени, мазни и страхливи човечета, маскирани като политически ръководители и военни лидери. Бог да ви прости и повече летателни часове в небесните селения, крилати момчета! Простете ни беззаконието, безгръбначието и безхаберието, с които доживяваме дните си!", "date": "2018.01.29", "title": "26 години от мистериозната гибел на лидера на Офицерска легия „Раковски”"}
{"url": "http://www.faktor.bg/bg/articles/tramp-vinagi-sam-bil-siguren-che-shte-pobedya-na-izborite", "text": "Винаги съм бил сигурен, че ще победя. Щях да бъда много разочарован, ако не бях спечелил. Това заяви американският президент Доналд Тръмп по отношение на президентските избори в САЩ, които той спечели в оспорвана битка със съперника си Хилъри Клинтън. Така той отрече твърдението в скандалната книга на Майкъл Уол, че не е искал да спечели надпреварата. В типичния си стил, той отново заклейми и книгата, и твърдението като \"фалшиви новини\". По думите му, на неговите предизборни събития са се събирали повече от 20 000 души, с което бившият държавен секретар не може да се похвали. Той отново нападна Клинтън заради това, че е използвала популярни звезди от шоубизнеса за кампанията си.", "date": "2018.01.29", "title": "Тръмп: Винаги съм бил сигурен, че ще победя на изборите"}
{"url": "http://www.faktor.bg/bg/articles/novini/svyat/kyurdite-obvinyavat-moskva-v-predatelstvo", "text": "Докато Турция разгръща настъплението си в района на Африн, представители на кюрдите – както в Сирия, така и извън пределите й, все по-често говорят за предателство. При това обвиненията са насочени както по адрес на Запада, така и на Руската федерация, пише Максим Юсин в коментар за руския вестник „Коммерсант“, цитиран от \"Фокус\". Москва е упреквана за това, че зад гърба на кюрдите е постигнала споразумение с турския държавен глава Реджеп Тайип Ердоган, давайки на Анкара „зелена светлина“ за провеждането на операция „Маслинова клонка“. Това едва ли е далеч от истината – малко преди стартирането на кампанията в Москва пристигнаха началниците на Генералния щаб и разузнаването на Турция. Това съвсем не бе съвпадение. Освен това, руските полицейски сили, дислоцирани в Сирийски Кюрдистан, бяха изтеглени позициите им броени часове, преди районите да попаднат под ударите на турската военна авиация. Впрочем, тя едва ли би се чувствала комфортно в небето на Сирия, ако Русия беше задействала системата за противовъздушна отбрана, разгърната на базата „Хмеймим“ в провинция Латакия.  Всичко казано дотук е така, но предателство няма. За разлика от сирийския президент Башар Асад, кюрдите не гледат на Русия като на свой съюзник. Да, Москва се опита да разиграе „кюрдската карта“ в момента на изостряне на отношенията с Анкара, който настъпи след свалянето на руския Су-24. Това обаче не доведе до създаването на конкретни съюзи. А след нормализиране на отношенията между Москва и Анкара, необходимостта от подобен алианс отпадна. Въпреки особеностите на Ердоган, на неговите политики и действия, като цяло партньорските отношения с Турция са много по-важни са Русия, отколкото тези с кюрдите – заради цял куп както геополитически, така и икономически причини. Към това следва да се прибави и фактът, че сирийските кюрди отказаха предложението на Москва да признаят юрисдикцията на Дамаск, което можеше да предотврати турската операция – или поне на теория.", "date": "2018.01.29", "title": "Кюрдите обвиняват Москва в предателство"}
{"url": "http://www.faktor.bg/bg/articles/novini/svyat/teroristi-atakuvat-voennata-akademiya-v-kabul", "text": "Най-малко двама войници бяха убити, а други 10 – ранени, след като рано тази сутрин екстремисти нападнаха военната академия в афганистанската столица Кабул, съобщава АП. Първи портала е атакувал атентатор самоубиец, като след него други четирима въоръжени бойци са щурмували комплекса. Поне двама от терористите след това са били ликвидирани, а един е бил арестуван жив. До момента никой не е поел отговорност за нападението, но и талибаните, и „Ислямска държава” повишиха активността си в Афганистан в последно време. Атаката идва 2 дни след самоубийствения атентат, който отне живота на над 100 души в Кабул. Той беше извършен с натъпкана с експлозиви линейка. Все още много хора се водят за изчезнали. Това бе най-смъртоносното нападение в Афганистан след атаката с камион бомба срещу германското посолство в Кабул през май миналата година. Тогава загинаха 150 души.", "date": "2018.01.29", "title": "Терористи атакуват военната академия в Кабул"}
{"url": "http://www.faktor.bg/bg/articles/novini/balgariya/evgeni-krusev-vchera-sa-prodadeni-18-20-hil-zeleni-bileta", "text": "\"Вчера, в първия ден от въвеждането на зелените билети като мярка срещу замърсяването на въздуха в София, са продадени между 18 и 20 хил. билета\", отчете столичният зам.-кмет по транспорта Евгени Крусев пред бТВ По думите му зелените билети не са свършили, каквито сигнали имаше.  \"Възможно е на отделни шофьори в градския транспорт те да са свършвали, но са били зареждани в хода на деня\", каза Крусев и добави, че са отпечатани 100 хил. зелени билета. \"Още след първия призив на Общината да се ползва градският транспорт средно дневно са продадени около 4000 – 5000 еднократни билети за пътуване в повече. За зелените билети ни трябва още малко време, за да направим съответните разчети и сравнения\", посочи той.  Според него обаче увеличението на пътниците в градския транспорт ще е безспорно. \"Решението за въвеждане на зелен билет вчера беше взето на база съответните анализи за предходни дни и прогноза за следващи дни, посочи зам.-кметът. Прогнозите се правят след анализ на данните от сензорите на Министерството на околната среда и водите, които следят ежечасно обстановката. Отделно Столичната община има разработена система и с БАН, която прогнозира на база климатичните прогнози. Когато се съпоставят тези две прогнози, се взема съответното решение за активиране на отделните мерки\", обясни той. За една от мерките, предвидени от Общината – ограничаване навлизането на превозни средства в централната градска част, Крусев посочи, че в краткосрочен план е предвидено обособяването на буферни паркинги в периферията на столицата до основни пътни артерии. По-устойчивата мярка е изграждането на буферните паркинги покрай метростанциите –навсякъде в крайните станции, където това е възможно, се изграждат буферни паркинги.", "date": "2018.01.29", "title": "Евгени Крусев: Вчера са продадени 18 – 20 хил. зелени билета"}
{"url": "http://www.faktor.bg/bg/articles/novini/balgariya/roditeli-na-badeshti-parvoklasnitsi-gotvyat-protesti-zaradi-kriteriite-za-priem-na-tehnite-detsa", "text": "Родители на бъдещи първокласници готвят протести заради критериите за прием на техните деца. Според тях новите правила са неприемливи и дискриминационни. Някои от родителите вече са пуснали възражение в Столичната община относно променените критерии. \"Основното ми възражение срещу новите правила е предложеното определяне на нови, за пореден път, прилежащи райони, към училищата. Според тях се въвежда допълнителен ограничаващ принцип на кандидатстване - едно дете ще може да ползва предимство при кандидатстване само в едно училище, в чийто прилежащ район попада неговият адрес\", каза пред камерата на Bulgaria ON AIR Мария Димитрова, майка на бъдещ първокласник. Тя подчерта още, че при тези промени територията на прилежащите райони на отделните училища е много различна. Според Димитрова това води до възможност само за едно училище където да бъде записано детето. Други родители пък обявиха новата мярка, която въвежда Столичната община, за дискриминационна. По думите им с нея отпадат много други важни критерии и вече многодетните семейства не са с предимство. \"Трима възрастни ще трябва да ходят на три различни места на първия учебен ден и си представете въртележката сутрин и следобед, когато се прибират децата от различните училища\", подчерта майка на три деца в ефира на \"България сутрин\". Други родители на няколко деца пък се възмущават от това, че всяка година правилата за прием в първи клас се променят и по този начин няма сигурност за това дали техните деца ще могат да посещават едно и също училище. Майките на бъдещите първокласници се обявиха за преразглеждане на определянето на прилежащите райони, които да включват поне две училища. Според тях прилежащите и административните райони трябва да са едни и същи. Мария Димитрова настоя още Столичната община да изготви съвместно с граждани и родителски организации едни правила за прием в първи клас, които да са достатъчно справедливи, ясни и да работят дългосрочно, за да се спре промяната на критериите всяка година. Прочети още на: https://www.bgonair.bg/sutreshen-blok/2018-01-29/roditeli-v-sofiya-sa-protiv-novite-kriterii-za-priem-v-1-klas", "date": "2018.01.29", "title": "Родители на бъдещи първокласници готвят протести заради критериите за прием на техните деца"}
{"url": "http://www.faktor.bg/bg/articles/novini/balgariya/v-simeonov-nyamame-hora-v-energetikata-a-nosim-otgovornost", "text": "\"Аз не забивам нож в гърба, но когато научавам важни новини от медиите, свързани със сектори, в които има много пари, не мога да остана безучастен. Изведнъж се сменя целия борд без всякакво съгласуване с коалиционните партньори и там се поставят лица, които са меко казани компрометирани\", коментира пред БНТ вицепремиерът Валери Симеонов готвените промени в управлението на Енергийния системен оператор. \"Съгласно политическото споразумение в началото на мандата трябваше да има пропорционално участие на двете сили в правителството, но за 9 месеца това участие на обединени патриоти го няма. То приключва на ниво заместник-министър. Нямаме никакво участие в сектор енергетиката\", каза още той.  Според Симеонов управлението в предприятие, което генерира годишни печалби от половин милиард, се променя без консултации с ОП. Според него проблемите с Истанбулската конвенция са, че тя не може да се променя, а правителството или я приема така, както е написана, или не я приема.", "date": "2018.01.29", "title": "В. Симеонов: Нямаме хора в енергетиката, а носим отговорност"}
{"url": "http://www.faktor.bg/bg/articles/smartni-zaplahi-v-bdzh-direktorat-se-repchi-na-razsledvasht-zhurnalist", "text": "Нова телевизия излъчи запис, на който се чува как служител на БДЖ, който е подал сигнал за фиктивен ремонт на локомотив в частното предприятие \"Жп тракция\",  получава заплахи от с шефа на ремонтите в БДЖ Бойко Стоилов . Той казва: \"Мъртъв си\" на служителя, стана ясно в сутрешното предаване \"Здравей, България\". Разговорът е проведен веднага след излъчването на репортажа.  Изпълнителният директор на БДЖ  Владимир Владимиров , поканен в студиото,  се държа нападателно с разследващия журналист   от Нова телевизия Марин Николов, а също с и водещите. Заплахите между служителите били нещо, от което човек с неговия ранг е безкрайно далече, обясни още той.  Владимир Владимиров отрече всички разкрития и ги нарече лъжи.  Гост беше също и управителят на БДЖ „Товарни превози” ЕООД Любомир Илиев, който разпозна гласа от телефона като  този на Бойко Стоилов, който отговаря за ремонтите.  В репортажа си Марин Николов разказва за масовото надвишаване на извънредния труд на машинистите в БДЖ за района на София – близо 40 хиляди часа, което е двойно над допустимото по закон. Разследването в Темата на NOVA разкрива как при липсата на пари за назначаването на машинисти в железниците има заплати за… футболисти. И как БДЖ плаща хиляди левове за ремонти на локомотиви, които след броени часове или дни отново се повреждат. Оказа се, че не ставалало въпрос за ремонти, защото фирмата се грижела само за ...поддръжката.  Схемата по възлагането на поръчки на новосъздадената компания \"Жп тракция\" от страна на жп превозвача стана част и от разследване в новата \"Черна книга на правителствено разхищение\". Компанията е с договори за милиони след като от обществената поръчка \"изчезнаха\" възможните конкуренти. В разследването на журналиста Марин Николов бяха разследвани различни \"странности\" в системата на БДЖ. Оказа се, че машинистите на жп компанията са карани да пътуват много повече часове, отколкото би трябвало, а също така и че там на работа се водят хора, които не идват на работа, а единственото им задължение е да играят футбол в четвъртодивизионния отбор на компанията \"Локомотив БДЖ\".  Железничарите- футболисти редовно ходели на работа, те били част от \"таен екип\", който бди за кражби, твърди изпълнителният директор на БДЖ Владимир Владимиров, който е централен нападател в отбора. На въпроса дали се извършват фиктивни ремонти, Илиев отговори: „Преди да бъде пуснат локомотивът на работа, се извършва технически преглед. Има 7 лица, които проверяват това по веригата”.", "date": "2018.01.29", "title": "Смъртни заплахи в БДЖ, директорът се репчи на разследващ журналист"}
{"url": "http://www.faktor.bg/bg/articles/novini/balgariya/t-donchev-za-vota-na-nedoverie-nay-mnogo-nika-tozi-koyto-ima-nay-slabi-argumenti", "text": "\"За вота на недоверие аз, имайки удоволствие да съм 5 часа в залата разбрах, че човек вика най-много, когато има най-слаби аргументи\", коментира дебата по вот на недоверие, внесен от БСП вицепремиерът Томислав Дончев.  \"С президента Радев позициите ни са различни в рамките на допустимото. Следващия път, когато имам възможност да се видя с г-н Радев, непременно ще го питам какво има предвид, защото не знам тихомълком да се е сменила формата на управление\", заяви пред бТВ Дончев по повод изказване на президента, че парламентарната република е атрофирала.  \"Факт е, че се появиха съмнения относно Истанбулската конвенция. Щом има подобни съмнения, нека позволим обществото да проведе нужния дебат, за колкото време е нужно. Аз си мисля, че основните групи, които излъчват страхове, се делят на няколко подвида – такива които имат реални страхове, такива, които откровено злоупотребяват със ситуацията\", посочи още Дончев.", "date": "2018.01.29", "title": "Т. Дончев за вота на недоверие:  Най-много вика този, който има най-слаби аргументи"}
{"url": "http://www.faktor.bg/bg/articles/novini/balgariya/n-mihaylov-istanbulskata-konventsiya-e-kufar-s-dvoyno-dano", "text": "\"България трудно може да вземе суверено решение за Истанбулската конвенция, различно от това, което е взето от Европейския съюз. Това би означавало да оспорим властта на организацията към която принадлежим, а България няма готовност за това\", коментира пред \"България он ер\" психиатърът д-р Николай Михайлов.  \"Дебатът е силно острастен и разполовява обществото. В тази конвенция има клопки, тя е като куфар с двойно дъно, съдържа възможности, които трябва да бъдат осъзнати и компетентно дискутирани, и от основно от юристи\", посочи д-р Михайлов.  \"В конвенцията се говори за свободно избираем пол – включват се трансджендъри и травестити. Те попадат в обсега на защита от дискриминация като всички жени, които имат биологичен женски пол. Това означава, че не само трети пол, а много повече полове влизат в обсега на защита на тази конвенция\", смята експертът.  \"Освен грижа за защита на жените от насилието Истанбулската конвенция внася идеология, която трансформира основни начала на българския начин на живот и правна система\", коментира Михайлов.  \"Позицията на Българската православна църква е изключително вярна. Тя е изречена изключително твърдо и защитава библейски начала и българската традиция и духовност в известен смисъл. Това, което застрашава българската държава е много дълбоко отиваща и радикална трансформация на българския начин на живот и обществената система. Най-сериозното е, че ще бъде разширен обсегът на въображение на децата и те ще бъдат учени да избират пол, сексуалност\", каза още д-р Николай Михайлов.", "date": "2018.01.29", "title": "Н. Михайлов: Истанбулската конвенция е \"куфар с двойно дъно\""}
{"url": "http://www.faktor.bg/bg/articles/novini/svyat/doklad-izyasni-kakvo-e-spasilo-edinstveniya-otselyal-parizhki-atentator", "text": "Салах Абдеслам – единственият оцелял извършител на серията атентати в Париж през ноември 2015 г., е искал да се самовзриви, но неговият колан с експлозиви се е оказал повреден. Това са установили експерти, които разследват терористичната атака. Обвиняемият и до момента отказва да сътрудничи на властите. През почивните дни телевизия „Интер” цитира свои източници, според които разследващите са проучили съдържанието на компютър, изхвърлен близо до скривалището на Абдеслам. В него имало бележка, в която се смята, че терористът е обяснил на свои съратници оцеляването си: „Въпреки че иска да бъда сред шахидите, Аллах реши друго и не можах да се присъединя към своите братя, защото имаше дефект в колана ми”. Авторът на бележката пише, че е обмислял да се изтегли в Сирия, но в крайна сметка е решил да остане и да довърши започнатото. Абдеслам беше заловен след издирване, продължило 4 месеца след атаките, отнели живота на 130 души. Това потвърждава и свидетелските показания, дадени от близък до терориста. До момента неговият колан с експлозиви беше една от слабо проучените области на разследването. Имаше и спекулации, че той се е паникьосал и затова не се е самовзривил. Задълбочен анализ на устройството обаче е показал, че даже да е имал подобно намерение Салах Абдеслам не е бил в състояние да извърши самоубийствена атака. Причината е, че коланът му е бил без батерия и бутон за активиране, а кабелът и детонаторът са били неизправни.", "date": "2018.01.29", "title": "Доклад изясни какво е спасило единствения оцелял парижки атентатор"}
{"url": "http://www.faktor.bg/bg/articles/mazh-zaplashva-da-skochi-ot-devetiya-etazh-na-sgrada-v-studentski-grad", "text": "Мъж заплашва да скочи от деветия етаж на сграда в Студентски град в София, съобщи \"24 часа онлайн\". На място има екип на пожарната и полиция. Пожарникар разговаря с него. Не са ясни мотивите за действията му. Районът е отцепен. Благодарение на бързите реакции на служителите на реда действията на отчаяния мъж са били осуетени за минути, съобщи Канал 3.", "date": "2018.01.29", "title": "Мъж заплашва да скочи от деветия етаж в Студентския град (обновена)"}
{"url": "http://www.faktor.bg/bg/articles/pitbul-razkasa-3-godisho-dete-v-pazardzhishko", "text": "Питбул нахапа до смърт тригодишно дете в пазарджишкото село Мокрище. Детето било обезобразено и въпреки пристигането на лекарски екип, е починало. Полицията е задържала собственика на кучето.", "date": "2018.01.29", "title": "Питбул разкъса 3-годишно дете в Пазарджишко"}
{"url": "http://www.faktor.bg/bg/articles/novini/balgariya/opasno-mrasen-vazduh-i-dnes-v-sofiya", "text": "На две от градските станции днес се очаква повишение на нивата на фини прахови частици във въздуха. При норма от 50 mg/m3 за 24 часа, се очакват 51-100 mg/m3, съобщават от Столична община.  Препоръчва се използване на градския транспорт, а при ходене пеша да се избягват големите градски булеварди. За отопление при възможност да се използват електрически уреди за отопление или друго екологично отопление.  Съветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито.  Заради трайното замърсяване на въздуха в столицата вчера за първи път жителите на града можеха да ползват така наречения зелен билет с цена 1 лев за всички линии.  Той е част от мерките, с които Столичната община търси решение на проблема с мръсния въздух.", "date": "2018.01.29", "title": "Опасно мръсен въздух и днес в София"}
{"url": "http://www.faktor.bg/bg/articles/novini/balgariya/slanchevo-termometrite-tragvat-nagore", "text": "Днес ще бъде слънчево. Ще духа умерен северозападен вятър. Ще се затопли и минималните температури ще бъдат между минус 5 и 0 градуса, а максималните - между 9 и 14 градуса.  Над Черноморието ще бъде предимно слънчево. Ще духа умерен северозападен вятър. Максималните температури на въздуха ще са от 11 до 13 градуса. Температурата на морската вода ще е 6 градуса. Вълнението на морето ще бъде 1-2 бала.  Над планините ще е предимно слънчево. Ще духа силен северозападен вятър. Максималната температура на височина 1200 метра ще бъде около 6 градуса, на 2000 метра - около 0 градуса.  Атмосферното налягане ще е значително по-високо от средното за януари и слабо ще се понижи, информира БТА, цитирайки НИМХ-БАН.", "date": "2018.01.29", "title": "Слънчево, термометрите тръгват нагоре"}
{"url": "http://www.faktor.bg/bg/articles/novini/balgariya/nadziratelite-izlizat-na-protest", "text": "Надзирателите в цялата страна излизат на протест навръх професионалния си празник.   Те настояват за по-добри условия на труд, равни с тези на работещите в МВР, увеличение на щата и с 20% по-високи заплати.  При предишните си протести служителите на затворите постигнаха 5% увеличение на заплатите.  Сега обаче те отново настояват за по-сериозни действия от страна на властта. В сряда протести се подготвят и пред съдебните палати в градовете.", "date": "2018.01.29", "title": "Надзирателите излизат на протест"}
