{"url": "https://www.faktor.bg/bg/articles/novini/svyat/mitsotakis-tsipras-i-kamenos-razigravat-uzhasen-teatar", "text": "Лидерът на „Нова Демокрация“ Кириакос Мицотакис заяви, че гръцкият премиер Алексис Ципрас и бившият военен министър Панос Каменос са в пълно съгласие за това, което се случва и в момента се разиграва „ужасен театър, който урежда и двамата“ Председателят на основната опозиционна партия заяви пред телевизия ANT1, че разводът между „Независимите гърци“ и СИРИЗА е постановка и съюзът СИРИЗАНЕЛ продължава да съществува и дори сега е бил основан, пише онлайн изданието на вестник Efimerida, цитирано от \"Фокус\". „Не вярвам на обясненията на Каменос“, подчерта Мицотакис. „Четири от седемте депутати на АНЕЛ ще гласуват доверие на правителството. Ципрас държи останалите двама министри. Двамата депутати, които не са министри, не бяха извадени от „Независимите гърци“, за да може Каменос да продължи да се ползва от привилегиите на лидер на парламентарна група“.  „Те са се разбрали. Този развод е постановка“, повтори отново лидерът на опозицията. „Призовавам депутатите да си помислят за последствията от своя избор. Ако гласуват доверие на правителството те гласуват за скорошното ратифициране на споразумението. А продължаването на живота на това правителство причинява големи щети на страната“, заяви политикът. Мицотакис заяви, че ако съди по изказванията на депутатите, които рязко са открили чара на Ципрас, той си мисли, че, най-вероятно, СИРИЗА ще успее да събере нужните й 151 гласа за преодоляването на вота на доверие, но посочи, че тази партия няма подкрепата на хората. Според лидера на „Нова Демокрация“, най-чистото решение са избори сега.", "date": "2019.01.14", "title": "Кириакос Мицотакис: Ципрас и Каменос разиграват ужасен театър"}
{"url": "https://www.faktor.bg/bg/articles/novini/balgariya/eks-shefa-na-bulgargeomin-balgariya-e-investirala-nad-168-miliona-dolara-v-petrolni-poleta-v-libiya", "text": "\"Булгаргеомин\" е подписал с Либия т.нар. споразумение за проучване и добив на нефт още по времето на социализма. Държавата България е инвестирала над 168 милиона долара в две полета в Либия-най-вече за проучване. Това са много скъпи машини... Бяха доказани запаси в дветете полета за над 20 милиарда долара, а нищо не беше направено от българската държава.  Това заяви инж. Георги Раковски, дългогодишен изпълнителен директор на \"Булгаргеомин\" пред \"Още от деня\" на БНТ.  Той и Борислав Цеков от Институт за модерна политика бяха в студиото, за да коментират скандала със задължания либийски кораб.  \"Писал съм до министерството по времето на Румен Овчаров и Шулева, нямаше никаква реакция. Ние имаме права върху всички находища свързани с нашето, защото сме първооткриватели и в международната нефтена практика всеки, който е със същия вид находище е длъжен някакъв малък процент на първооткривателя\", категоричен е  инж. Георги Раковски.  \"Либия спря да плаща през 1992 г., след налагането на санкциите за атентата над Локърби\".  Намекнаха ми, че това е , защото сме сред първите страни , , подписали за санкциите.. \"Булгаргеомин\" стигна до несъстоятелност заради неплатените от либийска страна пари за проучванията. За да бъдат изплатени заплатите на бивши служители в Либия се наложи \"Булгаргеомин\" да тегли кредити от банки, които не успя да изплати, защото не можа да събере парите от Либия и фалира\", обясни той.  \" В онези времена висш държавен служител на Либия ми каза, че такова решение за спиране на плащането не се взема нито в Триполи, нито в София, а то е било взето в Москва. Трябваше да минат 6 години, за да разбера колко е бил прав. \", каза още бившият изпълнителен директор на \"Булгаргеомин\" . \"Либийската държава е признала тези дългове, има протокол между България и Либия, който е подписан през 1999 г., признати са тези задължения. Даже в много по голям размер от това, което в момента се търси за този танкер и т.н. Не става дума за каекъвто и да е спор, а за едно арогантвно отношение на либийската държава и неспособност на българската да защити българските интереси и българския бизнес\", заяви Борислав Цеков.", "date": "2019.01.14", "title": "Инж. Георги Раковски: България има права върху редица нефтени находища в Либия"}
{"url": "https://www.faktor.bg/bg/articles/gerb-shte-predstavi-vodeshtiya-kandidat-na-enp-manfred-veber", "text": "Националният предизборен щаб на ГЕРБ разгледа критериите за номиниране на евродепутати и процедурите за провеждане на номинационни общински събрания за предстоящите избори за Европейски парламент. Критериите и процедурите ще бъдат предложени за утвърждаване на следващото заседание на Изпълнителната комисия на ГЕРБ. След това ще бъдат изпратени до областните предизборни щабове на партията в цялата страна и ще стартират номинационните събрания. По време на днешното заседание Националният предизборен щаб на ГЕРБ синхронизира сроковете на кампанията в България с предизборния щаб на Европейската народна партия (ЕНП). Председателят на предизборния щаб Цветан Цветанов получи потвърждение от директора на кампанията на ЕНП за европейските избори и заместник-председател на партията Дара Мърфи, че водещият кандидат на ЕНП за председател на следващата Европейска комисия Манфред Вебер ще посети България на 19 май. По този повод Националният предизборен щаб на ГЕРБ започна и подготовката на централното събитие на партията от кампанията за Европейските избори. Събитието ще се проведе в зала „Арена Армеец“ в София и на него ще бъдат представени водещият кандидат на ЕНП Манфред Вебер и кандидатите на ГЕРБ за членове на Европейския парламент.", "date": "2019.01.14", "title": "ГЕРБ ще представи водещия кандидат на ЕНП Манфред Вебер"}
{"url": "https://www.faktor.bg/bg/articles/raychev-tselta-na-bsp-na-evroizborite-e-da-svali-gerb-ot-vlast", "text": "Нещата влязоха в нова фаза. И двете формации – ГЕРБ и БСП, са убедени, че ще спечелят. И играта ще бъде много активна в кампанията за евроизборите. Това коментира в ефира на БНТ социологът Андрей Райчев, който заедно с анализаторът Георги Харизанов коментираха актуални теми, свързани с новия парламентарен сезон. Според червения социолог целта на социалистите е не да вдигнат подкрепата, която получават от близо 1 милион българи, а да свали ГЕРБ от власт. Един милион избиратели за БСП на евроизборите е в сферата на научната фантастика, това е фантасмагория. Забавно е, че БСП си вярва, че могат да спечелят евроизбори. Въпросът тук  е каква ще бъде разликата между ГЕРБ и БСП, контрира анализаторът Георги Харизанов. По думите му Нинова е влязла под прожекторите отново с несъществуващ казус, какъвто са договорите за АМ „Хемус“. Срещу Станишев тя повдига отново несъществуващи казуси,  като се търси единствено повод за конфликт. БСП тръгват към евроизборите с открити антиевропейски тези. А политиката и платформата е опозиционна на тези на европейските социалисти. В този смисъл той определя ходовете на Нинова като некадърен опит да се провокират скандали. Райчев също не отрече, че има напрежение и битки в БСП, като особено явни са по линията Нинова-Станишев.  Въпросът със Станишев е реален и много тежък, защото между Нинова и лидера на ПЕС има  неразбирателство по различни теми. А в същото време противници на БСП се опитват да ударят партията отвътре. Но Нинова е в позиция да контролира процесите в партията, според устава на столетницата.  Що се отнася до това дали НС ще гласува мандат на кабинета да преговаря за изтребител Ф-16, социологът бе лаконичен: Гласуването за самолетите – за мен ще мине, ДПС вече заявиха подкрепа. Но се слага конят пред каруцата – не се говори за конкурс, а за това, че въпросът е политически и е свързан с националната ни сигурност, затова ще купим американските самолети, предвид това, че САЩ са наши съюзници.", "date": "2019.01.14", "title": "Георги Харизанов: Фантасмагория е, че Нинова ще спечели евроизборите"}
{"url": "https://www.faktor.bg/bg/articles/frantsiya-obeshta-1-mlrd-evro-pomosht-za-vazstanovyavane-na-irak", "text": "Френският външен министър Жан-Ив льо Дриан заяви, че Франция предоставя 1 млрд. евро, за да помогне на Ирак да се възстанови след войната срещу терористичната групировка ДАЕШ (\"Ислямска държава\"), съобщава \"Асошиейтед прес\". Льо Дриан, който се срещна с иракския си колега в Багдад днес, заяви, че помощта ще отиде за възстановяване на най-опустошените райони на Ирак. Министерството на планирането на Ирак изчисли разходите за реконструкция на страната на 88 млрд. долара. Ирак успя да набере 30 млрд. долара на донорска конференция в Кувейт през миналата година. Външният министър на Ирак Мохамед Алхаким благодари на Франция за нейната помощ за малцинствената общност йезиди. Терористите от ДАЕШ поробиха и избиха хиляди йезиди по време на краткото им управление в Северен Ирак по-рано през това десетилетие. Франция е член на международната коалиция, която териториално разгроми терористичната групировка в Ирак и Сирия.", "date": "2019.01.14", "title": "Франция обеща 1 млрд. евро помощ за възстановяване на Ирак"}
{"url": "https://www.faktor.bg/bg/articles/novini/svyat/ako-erdogan-beshe-izpil-pone-edna-bira-turtsiya-shteshe-da-e-druga", "text": "Последните словесни престрелки изглеждат забавни. Но само на пръв поглед. Филмовата звезда Руткай Азиз препоръча на президента Ердоган да послуша малко Моцарт и Бетовен. И добави: \"Това със сигурност ще му се отрази добре\". А понеже турският президент отхвърля алкохола, колумнистът Йълмаз Йоздил написа: \"Ако Ердоган беше изпил поне една бира, днес Турция щеше да е много по-добре\". Реакцията на Ердоган не закъсня: пред депутати от Партията на справедливостта и развитието той заяви без капчица хумор, че било чиста проба фашизъм да склоняваш държавния глава да пие бира и да слуша Моцарт. По турската телевизия Arti TV, излъчваща от Кьолн, актьорът Руткай Азиз отвърна, че не е давал никакви съвети на Ердоган и описа какво точно се е случило: запитан какво мисли за това, че Ердоган ще ходи на концерт на световноизвестния пианист Фазил Сай, Азиз отговорил, че това е една отлична идея, тъй като там президентът ще слуша Моцарт и Бетовен, което със сигурност ще му се отрази добре. В този смисъл популярният турски актьор не проявява никакво разбиране за обвиненията във фашизъм: \"Аз ли съм фашистът в случая? Или Моцарт е фашист? Ако е второто, тогава призовавам в името на човечеството да защитим Моцарт\", гласи коментарът на Азиз. Подобен е и случаят с турската телевизионна актриса Дениз Чакър, която си навлече гнева на Ердоган, след като влезе в словесна престрелка с жени, носещи забрадка. Ердоган се опита да внуши, че актрисата била призовала жените със забрадки да ходят в Саудтиска Арабия, което, по думите му, също било \"чиста проба фашизъм\". И още един сюжет разтърси наскоро турските културни среди: двама актьори, които в Турция са живи легенди - 76-годишният Мюждат Гезен и 78-годишният Метин Акпънар, си позволиха да разкритикуват Ердоган, който на свой ред ги нарече \"псевдо-творци\". Междувременно двамата са разследвани за обида на държавния глава, подбудителство към преврат и призив за убийство. И всичко това заради следната реплика на Акпънар: \"Демокрацията е единственият начин да преодолеем поляризацията и хаоса. Ако не успеем, при нас може да се случи същото като при всеки друг фашизъм: да обесят вожда с главата надолу или да го отровят в някое подземие\". Турският президент реагира все по-агресивно на критични изявления по негов адрес. Но защо се е прицелил в хората на изкуството, след като е далеч по-важно да обърне внимание на политическите и икономическите проблеми на страната? Гюлфем Сайдан Санвер, носителка на награда на Американската асоциация на политическите съветници AAPC, знае отговора: предстоящите през март местни избори. \"Резултатите от последните гласувания в Турция показват, че Ердоган печели от разединението, което внася в турското общество. Поляризацията работи в негова полза, а атаките срещу хората на изкуството са част именно от тази стратегия\", посочва Санвер. По този начин Ердоган постига и още нещо: отвлича вниманието от икономическите проблеми на страната. \"Той знае много добре, че правителството печели от това нагнетяване на страхове. Защото едно общество, измъчвано от страхове, винаги гласува в полза на статуквото\", казва Санвер. Театралният критик Атила Дорсай припомня на свой ред, че в демократичните страни правителствата се отнасят с уважение към творците, а обществото ги цени. Само в диктаторските режими се опитват да ги потискат, казва Дорсай и добавя: \"Действат безцеремонно с всеки човек на изкуството, който си позволява и най-безобидната критика по адрес на правителството. Това е тъжната реалност в днешна Турция\".", "date": "2019.01.14", "title": "Ако Ердоган беше изпил поне една бира, Турция щеше да е друга"}
{"url": "https://www.faktor.bg/bg/articles/iliyan-vasilev-1-5", "text": "Между Ф-16 и роми няма пряка връзка, но идеята на Радев и Нинова е да мобилизират ромски протест, който да свали Каракачанов - слабото звено, според тях, и така да блокират приемането на решението на Народното събрание за избор на нови бойни самолети. Това казва в свой коментар за  Bulgaria Analytica анализаторът Илиян Василев. Знаят, че шансовете за сключване на договореност са големи, съответно приказките, че няма да се изпълнят нашите условия, за това мобилизират роми да протестират.  БСП имат традиция да играят с етническа карта за сметка на националната сигурност - Тодор Живков - кампанията със смяната на имената на турците а сега Нинова използва ромите срещу Каракачанов, предупреждава Василев. Той е категоричен, че БСП, Нинова и президентът нищо няма да постигнат. Но идеята, че няма никакви морални и на разума бариери пред нуждата да изпълнят повелята на Кремъл – стряска, казва Илиян Василев.ционалната сигурност", "date": "2019.01.14", "title": "Илиян Василев: За да спрат купуването на Ф-16, БСП играят с етническата карта"}
{"url": "https://www.faktor.bg/bg/articles/4500-leva-zaplata-na-magistratite-reshiha-vav-vss", "text": "С 10 процента ще бъдат увеличени заплатите на магистратите и служителите в съдебната система, съобщава \"Правен свят\". За магистратите това прави месечно между 2 и 4500 основно трудово възнаграждение. Служителите пък занапред ще взимат между 1000 и 2000 лв.  След увеличението на заплатите магистратите от върховните съдилища и прокуратури ще получават основно месечно възнаграждение от близо 4500 лв. На ниво - апелативен съд и апелативна прокуратура основната заплата ще е малко над 3 700 лв. Малко над 3 000 лв. става основната заплата на окръжно ниво, а на районно малко под 2 500 лв., като съдиите в СРС и прокурорите в СРП ще получават по близо 300 лв. повече Това става факт след близо 1 месец почивка в първото си заседание за 2019-та година.  Пленумът на Висшия съдебен съвет (ВСС) ще обсъди и реши един от най-важните и вълнуващи въпроси в съдебната система – този за увеличаването на възнагражденията на магистратите и служителите. Това става ясно от дневния ред на съдебните кадровици за четвъртък, в който фигурира точка  - \"Актуализиране на Таблица № 1 на ВСС за определяне на максималните основни месечни работни заплати на съдии, прокурори и следователи на основание чл. 218, ал. 2 и ал. 3 от ЗСВ и Класификатор на длъжностите в администрацията на съдилищата на основание чл. 341, ал. 1 от ЗСВ, Класификатор на длъжностите в администрацията на ПРБ на основание чл. 341, ал. 1 от ЗСВ и Класификатор на длъжностите в администрацията на ВСС, НИП и Инспектората към ВСС на основание чл. 341, ал. 3 от ЗСВ, считано от 01.01.2019 г.\" Въпреки, че кадровият орган бе планувал увеличението на възнагражденията в съдебната система да е със 17% за настоящата година, в крайна сметка се оказа, че според разчетите на Министерството на финансите парите ще стигнат за 10%, както е предвидено за всички служители от държавната администрация. Разминаванията в парите за съдебната система обаче не се изчерпиха само с орязването на процента за увеличение на заплатите на магистрати и служители. Малко преди приемането на бюджета за 2019 година, стана ясно, че в частта, която касае съдебната власт, Министерство на финансите бе предвидило промяна на чл. 352 от Закона за съдебната власт (ЗСВ), чието приемане щеше да наложи драстично орязване на парите за облекло на съдебната администрация - от около 2000 лв. на година - на до 450 лв. Това доведе до нажежаване на настроенията сред служителите в съдебната система, както и в крайна сметка до работна среща между главния прокурор Сотир Цацаров и финансовия министър Владислав Горанов, по време на която \"обвинител №1\" се застъпи за исканията на съдебните служители, и след която стана ясно, че парите за дрехи няма да се намаляват.  След разразилият се скандал с парите за облекло на съдебната администрация, Финансовото ведомство стопи и вечната разлика между поисканото от кадровия орган за идната година и отпуснатото от 103 млн. лв. на 65 млн. лв.", "date": "2019.01.14", "title": "4500 лева заплата на магистратите, решиха във ВСС"}
{"url": "https://www.faktor.bg/bg/articles/frantsiya-otiva-na-terapevtichni-seansi", "text": "В неделя вечер Макрон най-после оповести своето дългоочаквано обръщение към французите. В него президентът поставя 32 принципни въпроса: за данъците, за околната среда, за състоянието на държавата. Освен това Макрон обяснява как си представя своя бъдещ диалог с избирателите. Защото е ясно, че всичко опира до комуникацията – особено, когато се бориш да опазиш една връзка. И така, през следващите два месеца Франция ще обсъжда основните политически въпроси. Ще ги обсъжда в сградите на кметствата, ще ги обсъжда на работа или на седмичните пазари. Лично Макрон ще постави началото на „големия дебат\" още във вторник в Нормандия. Той вече има опит в подобни инициативи: миналата година също направи един голям тур по повод 100-годишнината от края на Първата световна война. И тогава ставаше дума пак за същото: да укрепи връзката си с хората, да установи пряк контакт с народа и да посъживи еуфорията от предизборната си кампания пред две години. Но продължаващите протести на така наречените „жълти жилетки\" сякаш окончателно забулват в забрава онези дни. В края на миналата седмица отново беше отчетен ръст на протестиращите. 84 хиляди души излязоха по улиците в цяла Франция, а склонността им към насилия сякаш се увеличава. Така че е редно да се запита дали французите изобщо искат да си оправят отношенията с президента. В своето обръщение Макрон ясно заявява, че няма намерение да тръгва по някакъв нов, радикален курс. Той просто апелира към хората да проявят разбиране към политиката и към убежденията му. Опитва се да обясни, че държавата не може да харчи повече пари, отколкото събира от данъци. Настоява, че „екологичното мислене\" е просто задължително. И е категоричен, че няма да върне отменения наскоро допълнителен данък за богатите. Тоест, Макрон продължава да отстоява редица от онези позиции, които изкараха на улицата „жълтите жилетки\". Сега френският президент явно се надява, че с готовността си за диалог ще притъпи част от енергията на протестиращите. Тази надежда би могла да се осъществи, ако разногласията между президент и народ са дължаха просто на някакъв низ от недоразумения. Но това не е така. Защото още в предизборната си кампания Макрон съвсем ясно даде да се разбере накъде смята да поведе страната – и в момента прави точно това. Ако изобщо има нещо, което трябва да променя, това е стилът на общуване с хората, който мнозина осъзнават като твърде господарски. Той може би ще извърши и някои незначителни корекции на курса, но нищо повече, защото иначе ще се изложи в очите на хората. Така, както стана с неколцина негови предшественици, които клекнаха под натиска на синдикатите и гнева на улицата. Но дали всичко ще се размине с тези незначителни корекции? В края на миналата седмица „жълтите жилетки\" дадоха недвусмислен отговор на този въпроси. Те очевидно пет пари не дават за дружелюбната готовност на президента да води диалог. Защото тяхното движение се подхранва тъкмо от конфликта с Макрон – в това отношение промени няма да има. Но какво е положението с останалата част от французите? Според допитванията, около половината избиратели смятат, че е крайно време протестите вече да приключат. Тоест, президентът все още си има достатъчно привърженици. Въпреки това обаче Макрон едва ли може да тълкува тези нагласи като недвусмислен мандат в подкрепа на неговата политика. Ето защо той постъпва по навярно единствения правилен начин за държавен глава в неговата позиция: не се отказва от убежденията си, с които беше избран на поста. Но обещава да промени стила си и е готов да обсъжда всички предложения, които биха се появили в рамките на заплануваните дебати през следващите месеци. Естествено, президентът се надява още, че реформите му най-после ще дадат плодове и че „жълтите жилетки\" ще се уморят. В тази сметка има редица неизвестни, но тя все пак може и да излезе. Да не забравяме обаче, че в политиката често пъти става като в междучовешките отношения. Много по-лесно е да съсипеш нещо, отколкото после да го възстановиш. Така че на Макрон и на французите през следващите месеци им предстоят доста тежки терапевтични сеанси – с несигурен изход.", "date": "2019.01.14", "title": "Франция отива на терапевтични сеанси"}
{"url": "https://www.faktor.bg/bg/articles/rosen-zhelyazkov-i-antonio-tayani-obsadiha-3-stsenariya-po-paketa-mobilnost-1", "text": "Три сценария по пакета \"Мобилност\" 1 обсъдиха на извънредна среща в Страсбург министърът на транспорта Росен Желязков и председателят на Европейския парламент Антонио Таяни. Желязков е изложил аргументите на българската страна приемането на спорното транспортно законодателство да бъде отложено за след европейските избори през май. По-късно тази вечер транспортният министър ще постави въпроса и на среща с председателя на групата на европейските социалисти Удо Булман. Първият вариант, пакетът \"Мобилност\" да бъде внесен за обсъждане само в частта, одобрена от транспортната комисия, вторият вариант е да се внесе от политическа група целият пакет законодателство, независимо от неприетите досиета. Третият сценарий, за който настоява България, е да бъде отложен за решаване за следващия Европейски парламент. \"Нашият аргумент е, че на последно заседание, тоест на 31-ви, заседание в Брюксел, когато ще могат да се разглеждат по същество такива доклади, внасянето и налагането със силата на мнозинството би бил много лош сигнал\", обясни транспортният министър, който не изключи нови протести, ако пакетът \"Мобилност\" 1 не бъде отложен.", "date": "2019.01.14", "title": "Росен Желязков и Антонио Таяни обсъдиха 3 сценария за \"Мобилност\" 1"}
{"url": "https://www.faktor.bg/bg/articles/mazh-pochina-v-krizisniya-tsentar-za-bezdomni-v-sofiya", "text": "Мъж е починал в Кризисния център за бездомни през изминалото денонощие, човекът е пристигнал в много тежко състояние. Това съобщи за „Фокус“ Йорданка Темелкова - директор на Кризисния център за настаняване на бездомни хора в столичния ж.к. „Захарна фабрика“.  Тя обясни, че причината за смъртта все още не е ясна, а лекарските екипи все още са в центъра. Йорданка Темелкова уточни, че 158 души са нощували през изминалото денонощие в Кризисния център за настаняване на бездомни хора в ж.к. „Захарна фабрика“. Тя отбеляза, че в студените почивните дни в центъра е имало много хора, които са останали на топло целия ден.", "date": "2019.01.14", "title": "Мъж почина в Кризисния център за бездомни в София"}
{"url": "https://www.faktor.bg/bg/articles/ikonomika/biznes/ot-dnes-imitirashtite-produkti-shte-se-prodavat-otdelno-ot-mlechnite", "text": "От днес имитиращите млечни продукти в страната ще бъдат продавани само на обозначени места в магазините, при това опаковани в индивидуални опаковки. Неотговарящите на тези изисквания продукти трябва да се изтеглят от търговската мрежа, а за спазването на правилата ще следят проверяващи от БАБХ. \"Новите правила ще позволят на потребителите да се ориентират по-лесно в избора си на качествени продукти\", коментира пред БНТ Симеон Присадашки, заместник-председател на Асоциацията на млекопреработвателите. Най-важно според Димитър Димитров от МЗХГ е, че с новите правила се прецизират изискванията за етикетиране - с големи букви, ясно и точно, че продуктът е имитиращ. Ясно трябва да е посочена и заместващата съставка - растителна мазнина или протеин от немлечен продукт, както и неговото количество. Предварителното опаковане на такива продукти ще се извършва само от производителя, а предлагането ще е на отделен щанд. \"Отговорността досега беше размита, сега тя се вменява единствено на производителите\", изтъкна Присадашки.", "date": "2019.01.14", "title": "От днес имитиращите продукти ще се продават отделно от млечните"}
{"url": "https://www.faktor.bg/bg/articles/ikonomika/t-petkova-sazdadohme-liberaliziran-pazar-na-elektricheskata-energiya", "text": "\"Правителството има основен приоритет да осигури условия за българската индустрия, за да бъде тя конкурентна на международните пазари. Това, което ние правим в сектор \"Енергетика\" е управление да сектора, така че той да гарантира публичност, прозрачност. От 2015 г. до този момент се извършиха серия от промени в сектора\", заяви министърът на енергетиката Теменужка Петкова пред БНТ. \"Успяхме да създадем либерализиран пазар на електрическата енергия в България\", каза Петкова и допълни, че пазарът на електрическа енергия е организиран в два сегмента - регулиран и свободния пазар, където е големият бизнес. \"90% от търговията на борсата се извършва на базата на двустранни договори. Проблемен сегмент е \"Ден напред\", където се осъществяват почти 10% от търговията на електрическа енергия\", обясни Петкова. \"Днес предстои отново среща с КЕВР и с целия енергиен бранш, за да се види има ли някакъв проблем, къде е генезисът му\", припомни министърът. Тази седмица стартират и проверки в трите електроразпределителни дружества. Те ще продължат до 25 януари и касаят техническото състояние на съоръженията и електромерите в страната. Целта е да се види дали компаниите доставят реалната услуга, за която потребителите плащат.", "date": "2019.01.14", "title": "Т. Петкова: Създадохме либерализиран пазар на електрическата енергия"}
{"url": "https://www.faktor.bg/bg/articles/temenuzhka-petkova-na-balgarskata-energiyna-borsa-vsichko-e-spokoyno", "text": "Държавата поема ангажимента да осигури допълнителни количества ток на енергийната борса в сегмента „Ден напред“. Това заяви на пресконференция енергийният министър Теменужка Петкова след проведена среща в КЕВР с ръководителите на трите държавни компании НЕК, АЕЦ „Козлодуй“, ТЕЦ „Марица Изток 2“, енергийната борса, ЕСО, трите ЕРП-та. Това е една от спешните мерки, които се очаква да стабилизира борсата, за да не се стига до драстични скокове в цените на индустриалния ток, който бизнесът купува в сегмента „Ден напред“. В момента по закон трите държавни компании НЕК, АЕЦ „Козлодуй“, ТЕЦ „Марица Изток 2“ осигуряват по 690 мегаватчаса. След 19 януари количеството енергия ще бъде увеличено с над 700 мегавата. В момента се прави анализ коя от компаниите ще осигурява допълнителните количества ток, поясни министърът. Председателят на КЕВР Иван Иванов допълни, че като друга мярка се работи и за пазарно обединение с борси от региона, които допълнително ще стабилизират сектора и по този начин ще отговорим на изискване на ЕК за единен пазар в региона. За да се реализира тази мярка ще са необходими поредните промени в Закона за енергетиката. В най-напреднала фаза са преговорите с борсата в Македония. По обсъдените теми днес в КЕВР трите ЕРП-та ЧЕЗ, ЕВН и „Енерго про” ще имат една седмица срок да излязат със становище и да предложат нови продукти, с които да се неутрализира недостигът на ток за бизнеса. След това ще има нова среща по мерките в енергетиката.", "date": "2019.01.14", "title": "Теменужка Петкова: Държавата ще осигури допълнително ток на борсата"}
{"url": "https://www.faktor.bg/bg/articles/sport/grigor-dimitrov-startira-s-trudna-pobeda-na-australian-open", "text": "Григор Димитров победи сърбинът Янко Типсаревич с 4-6, 6-3, 6-1, 6-4 и се класира за втория кръг на Australian Open 2019. Българинът започна колебливо, загуби първия сет, но после беше безупречен срещу неигралия в последните 15 месеца официални срещи сърбин. Мачът започна с два дълги гейма, в които и Димитров, и Типсаревич имаха по две възможности за пробив. При 4-3 хасковлията изпусна още две брейк точки, за да бъде пробит в следващия гейм. Типсаревич реализира първия сетбол след 39 минути игра. Типсаревич достигна до последната си точка за пробив в началото на втората част. Григор се спаси и след дълъг и оспорван гейм и проби на 15. Това му даде инициативата и до края на частта той диктуваше играта. Сърбинът успя да се спаси на два пъти от нов пробив в четвъртия най-дълъг гейм в мача. Българинът беше безапелационен в третия сет, започвайки с брейк на нула. Типсаревич успя да счупи геврека при 0-4, но крайният резултат 6-1 в полза на хаковлията говори всичко.", "date": "2019.01.14", "title": "Григор Димитров стартира с трудна победа на Australian Open"}
{"url": "https://www.faktor.bg/bg/articles/brekzit-bonus-za-balgariya-vse-poveche-britanskite-turisti-napirat-kam-rodnite-kurorti", "text": "Една страна започва да получава дивиденти от Брекзит и това е България, пише британският в. \"Гардиън\". Според изданието Брекзит води до изненадващо засилване на потока на британски туристи в български курорти. Британски семейства търсят алтернативни туристически дестинации, затова все повече правят резервации в курорти в югоизточна Европа. Причина за това е, че традиционно популярните сред британските туристи места в еврозоната са станали по-скъпи, след като лирата рязко спадна спрямо еврото от вота за Брекзит през 2016 г. Сега британските семейства обмислят начини за действие срещу бъдещи колебания на курса на лирата в случай на липса на споразумение за Брекзит. По време на най-натоварените сезони за резервации през годината туристически агенции съобщават, че все повече хора избират варианта за ол инклузив сделки, където има по-изгодни цени за храна, напитки и настаняване. България, евтина дестинация както за онези, които търсят слънце, така и за онези, които търсят ски писти, извлича ползи от нестабилността на валутата. Асоциацията на британските туристически агенти съобщава за увеличаване с почти една трета на броя на резервациите за ваканция в страната за настоящата година в сравнение с 2018 г. През 2018 г. резервациите също са били повече в сравнение с предходната година.", "date": "2019.01.14", "title": "Брекзит бонус за България – все повече британските туристи напират към родните курорти"}
{"url": "https://www.faktor.bg/bg/articles/11-chicto-novi-avtomobili-ventleu-7-ferrar-ca-pegictpipani-v-balgapiya-za-godina", "text": "11 чиcтo нoви aвтoмoбили Веntlеу ca peгиcтpиpaни в Бългapия пpeз 2018 гoдинa, coчaт дaннитe нa \"Πътнa пoлиция\" ĸъм Mиниcтepcтвoтo нa вътpeшнитe paбoти. Peгиcтpиpaни ca и дpyги 24 - yпoтpeбявaни, ĸaтo oбщият бpoй нa aвтoмoбилитe oт пpecтижнaтa мapĸa, ĸoитo ce движaт y нac, дocтигa цeли 194. Цeли 7 нoви Fеrrаrі ca пpиcтигнaли в Бългapия зa cъщия пepиoд, ĸaтo ca peгиcтpиpaни и дpyги 18 yпoтpeбявaни. Oбщo oт итaлиaнcĸaтa мapĸa y нac aвтoмoбилитe ca 84, пише money.bg. Oт Lаmbоrghіnі имa 1 нoвa и 3 yпoтpeбявaни aвтoмoбили, или oбщo 57. Маѕеrаtі ca пpoдaли 19 нoви aвтoмoбилa, a oтдeлнo ca peгиcтpиpaни и дpyги 30. Oбщият им бpoй e 218. Eдвa eдин мoдeл oт Rоllѕ-Rоусе e peгиcтpиpaн пpeз гoдинaтa, ĸaĸтo и 10 yпoтpeбявaни. Oбщo 53 ce движaт в Бългapия. Дaлeч пoвeчe ca aвтoмoбилитe oт мapĸaтa Роrѕсhе, ĸoитo вeчe пpeдлaгaт шиpoĸa гaмa - цeли 114. 538 ca yпoтpeбявaнитe, a oбщият бpoй oт бpaндa e 3 540. He мoжe дa пpoпycнeм Теѕlа - 4 чиcтo нoви aвтoмoбилa ca peгиcтpиpaни, ĸaĸтo и 6 yпoтpeбявaни. Oбщият им бpoй дocтигa 70.", "date": "2019.01.14", "title": "11 чиcтo нoви aвтoмoбили Веntlеу  и 7 Fеrrаrі ca peгиcтpиpaни в Бългapия за гoдинa"}
{"url": "https://www.faktor.bg/bg/articles/avramova-kam-bsp-davame-vi-dogovora-za-am-hemus-sprate-s-falshivite-novini", "text": "Държавното дружество \"Автомагистрали\" няма сключени договори с подизпълнители за строителството на 134 км от АМ \"Хемус\", каквото твърдение се появи в последните дни от лидера на БСП Корнелия Нинова. Това заяви на пресконференция министърът на регионалното развитие и благоустройството Петя Аврамова. Тя уточни, че договорът с “Автомагистрали” ще бъдат изпратен на БСП, както и в Агенцията за обществени поръчки. “Изключително неприятно е да се правят фалшиви новини и да се пускат в общественото пространство. БСП се опитват да атакуват там, където има добри решения. Вероятно това e ,работата на опозицията, но не трябва да го прави с фалшиви внушения”, уточни Аврамова. Нейният заместник Николай Нанков уточни, че има подписани рамкови споразумения с десет юридически лица за доставка на материали, наем на техника, които са за цялата текуща дейност на фирмата. Министър Аврамова напомни, че всички водачи трябва да имат винетка, когато се придвижват извън населените места, а гратисният период до 15 януари, в която не се налагафа глоби за липсата, няма да бъде удължаван. Тя добави, че по закон нередовните би трябвало да се глобяват. Аврамова каза още, че около 6000 са точките, от които могат да се купят електронни винетки, както и през сайтове и мобилно приложение. Министърката допълни, че се търси добър експерт за шеф на АПИ след оставката на досегашния председател Светослав Глосов, но още нямало решение за назначаване и нямало срок за това.", "date": "2019.01.14", "title": "Аврамова към БСП: Даваме ви договора за АМ\"Хемус\", спрете с фалшивите новини"}
{"url": "https://www.faktor.bg/bg/articles/problem-v-sistemata-blokira-izdavaneto-na-lichni-karti-i-shofyorski-knizhki", "text": "Временно не се извършват административни услуги за издаване на лични документи заради технически проблем в информационната система. Това съобщиха от пресцентъра на МВР. Тази сутрин е възникнал технически проблем в информационната система за издаване на българските документи за самоличност. Веднага са предприети действия за своевременното му отстраняване.  Временно не се извършват административни услуги, свързани с издаване на лични документи, в това число и свидетелства за управление на МПС. МВР поднася извинения за причинените неудобства. Все още няма подробна информация, дали става въпрос за хакерска атака или за бъгове в системата. По-късно стана ясно, че проблемите няма да бъдат отстранени за няколко часа и до края на деня гражданите не могат да разчитат да подадат молба или да получат личните си документи.", "date": "2019.01.14", "title": "Проблем в системата на МВР блокира издаването на лични карти и шофьорски книжки"}
{"url": "https://www.faktor.bg/bg/articles/tsigani-napadnaha-s-bradvi-kursanti-ot-nvu", "text": "Цигани нападнаха курсанти от Националния военен университет \"Васил Левски\" във Велико Търново, информираха от пресслужбата на Министерството на отбраната. Нападението е станало около 19 часа вчера, 13 януари. Курсантите пътували с автомобил от Сливен към село Гурково. Колата била засечена от друг автомобил, което наложило принудителното им спиране. Тогава нападателят излязъл от втората кола и започнал да нанася удари с брадва по предното стъкло на колата на курсантите. Те веднага подали сигнал на телефон 112. Полицаите издирили извършителя и го задържали за срок до 24 часа в Районното управление в Казанлък. Името на нападателя също е ясно - Йордан Пенев, от ромски произход, уточняват от военното министерство. Същият имал над 20 криминални регистрации - множество кражби, сред които кражби с взлом, хулигански прояви и нанасяне на средна телесна повреда, възпрепятстване на органите на властта и други. Лицето имало и няколко влезли в сила присъди. Имало данни, че мъжът е извършител на още 11 престъпления, за които се очаква да му бъдат повдигнати обвинения. По случая е образувано досъдебно производство.", "date": "2019.01.14", "title": "Циганин нападна с брадва курсанти от НВУ"}
{"url": "https://www.faktor.bg/bg/articles/bandata-na-sina-na-yosko-kostinbrodskiya-gotvila-ubiystva-na-prokurori-i-politsai", "text": "Специализираната прокуратура внесе в Специализирания наказателен съд обвинителен акт срещу 18 души за участие в организирана престъпна група за производство и разпространение на наркотици, рекет, побои и поръчкови убийства, съобщиха от пресцентъра на държавното обвинение. Групата, ръководена от сина на известния в подземния свят Йоско Костинбродския - Иван Йосифов, и Петко Стоянов, а участниците в нея бяха задържани на 27 юни 2018 година при операция на ГДБОП и Специализираната прокуратура в София и областта. Според събраните доказателства престъпната група е била създадена в началото на януари 2018 г. от Йосифов и Стоянов. Двамата познавали всеки от привлечените участници, както и опита им в разпространението на наркотици. Нарекли престъпното сдружение \"Фирмата\", а като негова крайна цел определили завладяването на наркопазара в София. Това наложило към основната дейност да бъдат включени и силови действия: побоища, принуда, рекет, поръчкови убийства. Освен това участниците разпространявани наркотични вещества от цялата позната гама - марихуана, амфетамин, кокаин, хероин и екстази. Част от тях произвеждала сама - амфетамини и марихуана. Ръководителите на групата контролирали снабдяването на групата с наркотици и прекурсори, както и собственото производство, определяли начините на разпространение, подбирали хората, които да бъдат вербувани като дилъри. Те решавали и кои лица да бъдат наказвани физически и как. Двамата нерядко участвали лично в разпространението на наркотици и в наказателни акции. Непосредствено след Йосифов и Стоянов в йерархията стоял Стефан Гевгелийски, макар участието му да се изчерпвало само с указания и поръчки. От създаването на групата до днес той изтърпява присъда в Софийския затвор. Престъпната група се снабдявала с големи количества наркотични вещества (в килограми) в България, но и от чужбина, основно от Турция. Собственото производство било дислоцирано в родния град на Йосифов - Костинброд. Дилърите продавали 1 грам кокаин за 140 лева, ,1 г хероин за 100 лева, 1 г марихуана за 15-20 лева, 1 гр. амфетамин от 12 до 20 лв. според клиента и поръчаното количество. Наркотиците се предлагали под кодови наименования - марихуаната - като \"долари\" или \"коприва\", амфетамините - \"алфа ромео\" \"камък\", \"сиренце\" или \"ани\", кокаинът - \"левове\", екстазито - \"копчета\", \"бонбони\" или \"домино\", а хероинът - като \"кафе\". Групата обичайно продавала по 1 кг марихуана дневно и между половин и 1 килограм амфетамини. Рекордът бил 10 000 таблетки екстази за денонощие. През май 2018 г. Гевгелийски възложил на Йосифов и  Стоянов задачата да организират убийствата на двама прокурори от специализираните прокуратури и двама разследващи полицаи. Ръководителите на групата свикали среща с част от участниците, както и с други неустановени лица, на която били обсъдени начините на покушенията, на кои доверени лица може да се възложи изпълнението, какви оръжия да бъдат използвани. Йосифов и Стоянов дали указания на членове на групата да проследяват ежедневния маршрут на придвижване на поръчаните за убийство, да установяват ежедневните и обичайните им навици, както и местата, където живеят, които посещават, където обичайно паркират личните си автомобили. За тази цел били ангажирани и определени и лица, извън престъпното сдружение. Така, в условията на съучастие, като съизвършители, обвиняемите Петко Стоянов и Иван Йосифов извършили приготовление за убийство по поръчение на Стефан Гевгелийски. Предстои Специализираяният наказателен съд да насрочи разпоредително заседание по делото, се казва още в съобщението.", "date": "2019.01.14", "title": "Бандата на сина на Йоско Костинбродския готвила убийства на прокурори и полицаи"}
{"url": "https://www.faktor.bg/bg/articles/startira-deloto-sreshtu-miroslav-borshosh", "text": "В софийския градски съд разпитват свидетели по делото срещу бившия директор на НДК Мирослав Боршош. Бивши служители разказават как се работело по времето, когато се подготвяло европредседателството. Срещу Боршош са повдигнати няколко обвинения - за нецелево разходване на средства, умишлена безстопанственост, сключване на неизгодни сделки, длъжностно присвояване и принуда. На съд е и бившият председател на Съвета на директорите на НДК Валентин Кръстев. Едно от обвиненията срещу Мирослав Боршош е за сключени договори с ПР агенции. Прокуратурата твръди, че нямало нужда от тях, защото в НДК имало специален отдел от няколко души именно на такива позиции. Един от тях - Цветомир Стефанов разказа, че в НДК бил получаван медиен мониторинг, който пък експертите в дирекцията обработвали допълнително.", "date": "2019.01.14", "title": "Стартира делото срещу Мирослав Боршош за НДК"}
{"url": "https://www.faktor.bg/bg/articles/obshtestvo/zakon-i-red/bolnitsata-v-lom-osadi-nzok-za-neplatena-nadlimitna-deynost", "text": "НЗОК бе осъдена да заплати на МБАЛ „Свети Николай Чудотворец” ЕООД в град Ловеч сумата от 16 007 лева в едно със законната лихва до датата на завеждане на иска в размер на 3980.47 лева, плюс лихвата до датата на окончателното изплащане на главницата. На общинската болница са присъдени и направените разноски в размер на 1799 лева, съобщава Центърът за защита правата в здравеопазването. Софийския районен съд посочва в мотивите си, че от представените медицински документи се установява, че работата е била изпълнена по сключен договор. Съдът е приел за безспорно обстоятелството, че болницата е извършил медицинските дейности и че същите са документирани съобразно изискванията на закона. Единственият спорен между страните въпрос се свежда до това дължи ли се на изпълнителя на болнична медицинска помощ заплащане на реално извършени и отчетени от него медицински дейности, в случаите когато стойността им е над нормативно и договорно определените стойности и надхвърля определената за съответното болнично заведение бюджетна рамка. На задължително здравноосигурените лица, които не са страна по договорите, е предоставен пакет от здравни дейности, гарантиран от бюджета на НЗОК и свободен избор на изпълнител на тези дейности. НЗОК е длъжна да заплаща всички дейности в обхвата на този пакет / чл. 45 ал. 1 от ЗЗО / на избрания от здравно осигуреното лице изпълнител. Същевременно изпълнителите на болнична медицинска помощ – и по закон, и съгласно договора, нямат право да откажат предоставянето ѝ в рамките на гарантирания пакет на избралите ги здравноосигурените лица на каквото ѝ да е основание, в това число и поради изчерпване на средствата от разпределените им лимитирани бюджети. С превишението на тези лимити болницата не е надхвърлила обема на възложената ѝ работа доколкото не касата, а здравноосигуреното лице е с безусловно признато му от закона право на свободен избор на изпълнител е възложител. Следователно превишените стойности на надлежно оказаната от изпълнителя болнична медицинска помощ не може да остане и не е предвидено да остане неразплатена. Напротив - изрично е предвидено заплащането й със средства от резерва на бюджета на НЗОК. Определянето на лимита от страна на НЗОК би следвало да се извърши преди началото на периода - т.е. преди извършването на дейностите и за това винаги има прогнозен характер. За това и не би следвало изпълнителят да бъде санкциониран, поради отклонение от така направената от НЗОК прогноза. Правото на здравноосигурените лица на медицинска помощ в България е безусловно, неотменимо и произтича само от техния статус на здравноосигурени и потребността им от конкретна медицинска помощ. Това означава, че лечебното заведение не може да откаже медицинска помощ на здравноосигуреното лице на никакво основание. И тъй като медицинската помощ се дължи на основание статуса на пациента като здравноосигурено лице, това обуславя правото на лечебното заведение, оказало медицинска помощ, да получи заплащане за оказаната медицинска помощ от Националната здравноосигурителна каса, в чийто бюджет постъпват здравноосигурителните плащания.", "date": "2019.01.14", "title": "Болницата в Лом осъди НЗОК за неплатена надлимитна дейност"}
{"url": "https://www.faktor.bg/bg/articles/es-pred-ogromna-dilema-da-dade-li-otsrochka-na-london-za-brekzit", "text": "ЕС се готви да отложи Брекзит най-малко до юли, след като е стигнал до извода, че Тереза Мей няма да успее да прокара своето споразумение през парламента. Имайки предвид вътрешната опозиция срещу премиера, сега Брюксел смята за малко вероятно да бъде спазен крайният срок 29 март за напускане на ЕС и очаква да получи през следващите седмици молба от Лондон за отсрочването на член 50. Когато бъде получена молбата на Обединеното кралство, се очаква председателят на Европейския съвет Доналд Туск да свика специална среща на върха на съюза за отлагане на датата на Брекзит. Представители на ЕС казаха, че това с колко ще бъде удължен преговорният период, разрешен от член 50, ще се реши в зависимост от основанията за отлагане, които ще представи Мей. Едно \"техническо\" удължаване до юли вероятно е първата стъпка, с която на Мей ще бъде дадено допълнително време за преразглеждане и ратификация на настоящата сделка, след като Даунинг стрийт получи ясна представа какво ще поиска мнозинството в Камарата на общините. Представител на ЕС каза: \"Ако министър-председателят оцелее и ни информира, че се нуждае от повече време, за да спечели целия парламент за сделката, ще бъде предложено техническо удължаване до юли\". Високопоставени източници от ЕС казаха, че на по-късна дата може да бъде предложено следващо, по-продължително удължаване, ако евентуално бъдат насрочени парламентарни избори или втори референдум, въпреки че предстоящите праз май избори за Европейски парламент може да създадат трудности. Дипломат от ЕС каза: \"Първата сесия на парламента е през юли. Трябва да има евродепутати от Обединеното кралство, ако то е още страна членка. Обаче в ЕС нещата не са черно-бели\". Днес Европейската комисия ще публикува писмо, с което дава нови уверения за временния статут на ирландската граница с надежда да спечели някои членове на Камарата на общините за сделката, но представители на ЕС имат скромни очаквания. Държавните и правителствените ръководители заявиха на последната си среща на върха, че споразумението за напускане и спорният предпазен механизъм за ирландската граница (който според голям брой депутати консерватори ще вкара за постоянно Обединеното кралство в капана на митническия съюз на ЕС) не подлежат на промяна и нова интерпретация. Обаче източници в Брюксел твърдят, че само ще слушат и ще следват насоките на премиера за следващите си стъпки, ако тя понесе тежко поражение, както се очаква. В рамките на три парламентарни работни дни след вота Мей трябва да направи пред парламента изявление за следващите си ходове. Представители на ЕС смятат, че каквото и да стане, вероятно ще се наложи удължаване на двегодишния преговорен период. До такова заключение стига и прогнозата на водещия анализатор на риска \"Икономист интелиджънс юнит\" (ИИЮ), която ще бъде публикувана днес. Даниел Хараламбъс, анализатор за Великобритания, казва: \"Наистина не остана време и сме на етап, в който Брекзитът ще настъпи през март само ако, колкото и да е невероятно, парламентът одобри на 15 януари сделката на Мей, или ако подкрепи напускане без сделка. При всички други варианти правителството ще трябва да си спечели още време и ние смятаме, че ЕС ще бъде склонен да го отпусне, за да избегне катастрофална ситуация\". В неделя министърът за Брекзит Стивън Баркли твърдо заяви, че има \"известна промяна\" и увеличаване на подкрепата от страна на депутати за сделката на Мей, като намекна, че при провал на вота премиерът ще се съобрази с насоките от парламента за това какво биха подкрепили депутатите. \"Страната има право да знае какво отстояват членовете на парламента, а не само против какво са и е важно Камарата да заеме позиция за това какво може да подкрепи\", каза Баркли. През миналата седмица представители на ЕС бързо отрекоха съобщенията, че вече били започнали дискусии с Великобритания за удължаването на влизането в сила на член 50. \"Със сигурност напоследък британците не са говорили за това\", каза един представител. \"Ако не друго, най-малко за това им се говори сега.\" Създава се впечатление, че ЕС ще отговори великодушно и даже ще предоговори условията в споразумението за напускане, в случай че Мей рязко промени курса и приеме постоянен митнически съюз, за да прокара сделката в парламента. Официален представител каза, че отказът на лидерите от ЕС на срещата им през декември да дадат на Мей 2021 г. като краен срок за приключване на преговорите за бъдещите търговски отношения се е базирал на убеждението, че тя има още какво да предложи, за да мине сделката в парламента. \"Лидерите са много по-хитри, отколкото си мислят хората - виждат какво става в Обединеното кралство; и те не бяха убедени, че е възможно бързо да се постигне търговско споразумение, защото британското правителство не казва ясно какво иска\", казва представителят. Муджтаба Рахман, бивш ковчежник на комисията и шеф на рисковата консултантска група \"Европа за Евразия\", каза: \"Смятаме, че ЕС ще пожелае да се върне към споразумението за излизане и да преосмисли предпазния механизъм за Ирландия, в случай че Великобритания може да достигне до вдъхваща доверие позиция, за която лидерите сметнат, че ще доведе до безпроблемно напускане. Ако например позицията на Обединеното кралство еволюира към постоянен митнически съюз, това може да промени динамиката на мисленето за предпазния механизъм\". (източник: БТА)", "date": "2019.01.14", "title": "EС пред огромна дилема - да даде ли \"техническа\" отсрочка на Лондон за Брекзит"}
{"url": "https://www.faktor.bg/bg/articles/izdahna-naraganiyat-s-nozh-v-sartseto-kmet-na-gdansk", "text": "Кметът на полския пристанищен град Гданск почина от раните си, след като нападател го намушка с нож в сърцето пред стотици хора на благотворително събитие вчера, съобщи Канал 3. Срещи срещу насилието бяха планирани в национален мащаб след нападението срещу Павел Адамович. 53-годишният градоначалник получи сериозна рана в сърцето и порезни рани по диафрагмата и в областта на корема, казаха хирурзи, които са го оперирали пет часа в университетската болница на Гданск. В реанимацията той обаче е издъхнал, съобщиха впоследствие от болницата.  Павел Адамович е сред най-популярните политици от опозицията, той за пръв път стана кмет на Гданск през 1998 г., а през ноември бе преизбран за шести мандат. Вътрешният министър Брудзински съобщи в Туитър, че нападението не е политически мотивирано, обяви го за \"акт на необяснимо варварство\" и поясни, че 27-годишният нападател е \"рецидивист, осъждан за въоръжен грабеж, а не политик\".  Според Радио \"Гданск\" престъпникът Стефан В. има 4 банкови обира в досието, лежал е 5,5 години и е бил освободен от затвора в края на декември.  На видеоматериала от инцидента се вижда как нападателят, за когото полицията каза, че е имал акредитация като журналист, изскача на подиума и се нахвърля върху Адамович.  След като няколко пъти наръгва кмета, мъжът се обърнал към тълпата с триумфално вдигнати ръце, но бързо бил притиснат до земята от охраната и арестуван.", "date": "2019.01.14", "title": "Издъхна наръганият с нож в сърцето кмет на Гданск"}
{"url": "https://www.faktor.bg/bg/articles/gratski-fermeri-s-poreden-protest-blokirat-patishtata-na-28-yanuari", "text": "Земеделските производители ще подкарат тракторите си по национални пътища на Гърция на 28 януари, съобщи в. \"Катимерини\". Решението за действие бе взето на среща в Серес на фермери от цяла Северна Гърция. Земеделските производители от Пелопонес и Централна Гърция ще се срещнат следващата седмица и се очаква да се присъединят към протеста. Не се съобщава кои участъци ще бъдат блокирани заради протестите и дали те ще засегнат движението от и за България. Протестът е срещу въздействието на мерките за строги икономии върху доходите им, призовавайки за данъчни облекчения, за възстановяване на отменените им обезщетения и защита за задлъжнелите собственици. Земеделските производители също призовават правителството да намали нарастващите им производствени разходи, като се откаже от данъците върху петрола, да намали разходите за електроенергия и да премахне ДДС-то върху селскостопанската техника и доставки.", "date": "2019.01.14", "title": "Гръцки фермери с пореден протест, трактори блокират пътищата на 28 януари"}
{"url": "https://www.faktor.bg/bg/articles/novini/balgariya/kt-podkrepa-zaplatata-na-pedagozite-barzo-da-stane-ne-po-malko-ot-1500-lv", "text": "Размерът на чистото трудово възнаграждение на педагозите да стане не по-малко от 1500 лв. в краткосрочен план, за да бъде желана учителската професия, настояват от Синдикат образование към КТ „Подкрепа“.  Въпреки системния ръст на учителските заплати и увеличението им през тази година педагозите не желаят да работят като такива заради стресираща трудова среда, свръхнатовареност, вербална и физическа агресия, трудна работа в клас, в който се учат 26 и повече ученици, ненужни административни задачи, липса на компенсации. Това показва  проучване на синдикат \"Образование\". Какви са възможните решения на тези проблеми, освен предложеното от профсъюза увеличение на учителските заплати до 1500 лева.  Юлиян Петров, председател на синдиката заяви: \"Намаляване на годишната норма на учителя, фиксиране на броя на учениците до 26, ефективно да се спре бумащината, учителите да не се използват за несвойствени дейности като охрана. Моля, останалите прилежащи министерства, общини и институции да провеждат превенция срещу натиска върху българския учител или директор, да има закон за защита на учителя\".", "date": "2019.01.14", "title": "КТ „Подкрепа“: Заплатата на педагозите бързо да стане не по-малко от 1500 лв."}
{"url": "https://www.faktor.bg/bg/articles/novichok-shte-bade-zabranen-kato-himichesko-orazhie-ako-rusiya-ne-se-protivopostavi", "text": "Изпълнителният съвет на Организацията за забрана на химическите оръжия предложи в понеделник включването на още две групи вещества в забранителния списък, сред които е и \"Новичок\". Ако в следващите 90 дни няма официално противопоставяне от някоя от 193-те държави членки, решението влиза в сила. Инициативата е съвместна на САЩ, Холандия и Канада и включва разработената в бившия СССР група, от която е и веществото, използвано за покушението в Солсбъри миналата година срещу бившия руски агент Сергей Скрипал и дъщеря му. Според Сабин Нолке, канадският представител в OPCW, \"Русия се дистанцира от консенсуса, но в крайна сметка не се противопостави\". Решението на организацията е поверително и няма други подробности как са гласували 41 държави от Изпълнителния съвет, сред които от ноември 2018 г. е и България. Москва бе обвинена от Лондон, ЕС и НАТО, че стои зад нападението от 4 март 2018 г., но тя категорино отрича да има нещо общо с покушението, както и с използваното вещество. Първата употреба на бойно химическо вещество в Европа от края на Втората световна война насам предизвика най-масовото изгонване на руски дипломати през последните десетилетия. Днешното предложение е първото от подобен род, откакто списъкът със забранени вещества бе съставен през 1997 г.", "date": "2019.01.14", "title": "\"Новичок\" ще бъде забранен като химическо оръжие, ако Русия не се противопостави"}
{"url": "https://www.faktor.bg/bg/articles/lukashenko-konfliktat-v-donban-e-nedorazumenie-pravim-sas-sobstvenite-si-ratse-podarak-na-nashite-vragove", "text": "\"Това недоразумение - няма как да го определи човек по друг начин - трябва да бъде прекратено. Братски републики и народи сме. Със собствените си ръце правим подарък на нашите врагове и съперници.\"  Това заяви президентът на Беларус Александър Лукашенко на среща в Минск с Виктор Медведчук, бивш секретар на украинския президент Леонид Кучма и е смятан за един от най-приближените украинци до руския президент Владимир Путин. Според агенция БелТА Лукашенко казал още, че за него случващото се е важно не само защото му е болно за Украйна, но и защото \"това е нашата родна Украйна\". По думите му от началото на подкрепяния от Русия конфликт в Беларус са емигрирали близо 150 000 души. В края на октомври беларуският президент заяви, че конфликтът в Донбас няма как да бъде прекратен без намеса на САЩ. Решението е \"ключов въпрос на сигурността в Европа, но с него никой не се справя\", допълни той. Сега Лукашенко потвърди позицията си, че конфликтът трябва да бъде прекратен възможно най-скоро. Медведчук каза, че от 2014 г. насам участва в преговорния процес и че споразуменията от Минск са единствените, съдържащи план за мирно уреждане на конфликта.", "date": "2019.01.14", "title": "Лукашенко: Конфликтът в Донбан е недоразумение, правим със собствените си ръце подарък на нашите врагове"}
{"url": "https://www.faktor.bg/bg/articles/vuchich-kam-opozitsiyata-gotovi-sme-za-predsrochni-izbori-s-lekota-shte-vi-pobedim", "text": "В Сърбия ще бъдат свикани предсрочни парламентарни избори, ако опозицията настоява за това. Това заяви днес сръбският президент Александър Вучич, цитиран от ТАСС. Изборите зависят от тях (от опозицията), нека кажат дори една дума и отиваме на избори и с лекота ще ги победим - убедително и дори още по-убедително от преди, посочи Вучич, съобщава БТА. Сръбски медии съобщиха, че Вучич е обсъждал с водещи представители на Сръбската прогресивна партия възможността за свикване на предсрочни избори. През последните шест седмици в Белград се състоят масови антиправителствени протести, организирани от опозицията.", "date": "2019.01.14", "title": "Вучич към опозицията: Готови сме за предсрочни избори, с лекота ще ви победим"}
{"url": "https://www.faktor.bg/bg/articles/radan-kanev-1-3", "text": "Няма гражданска война, но агресията е факт. Необходимо е едно наистина устойчиво усилие, което има много посоки. Едната е недопускане на незаконно строителство, но решението не е събаряне на един конкретен квартал заради престъпление на двама конкретни човека.Това заяви в \"Лице в лице\" на Би Ти Ви Радан Кънев, зам. предсадател на ДСБ. Всеки, който лепи престъпление на цяла една етническа група, който насъсква към омраза, който не различава хората спазващи закона от тези, които не го спазват, ще носи много тежка отговорност, заяви той. Допълни, че хора като евродепутата Ангел Джамбазки от ВМРО насърчават, а не подтискат тази агресия. Има много високо ниво на престъпност сред циганския етносс, в това няма съмнение. Има лица с 30 присъди, които са на свобода. Случаите на издирвани хора с влезли в сила присъди са много, каза той, като допълни, че има и много добри примери на десетки хиляди хора от циганския етнос, излезли от маргинализацията, твърди Кънев. Темата с изтребителите превръща твърде много хора в специалисти по всичко. Това не е дъвка за всяка уста, смята той. Президентът, който без съмнение е експерт по темата, има доста различни позиции през годините. Публикувани бяха негови изявления отпреди години, че  F-16  е едно много добро решение и трябва да тръгне спешно към него. Като висш офицер от авиацията той е защитавал избора на F-16 .  Подкрепяме  спешната модернизация на армията, заяви той. Потресаващо е, че българската прокуратура иска конфискация по обвинение, смята Кънев.", "date": "2019.01.14", "title": "Радан Кънев: Президентът Радев е защитавал избора на F-16 като командир на ВВС"}
{"url": "https://www.faktor.bg/bg/articles/novini/balgariya/tramp-prodalzhava-da-nastoyava-za-podobryavane-na-otnosheniyata-s-moskva", "text": "Президентът на САЩ Доналд Тръмп продължава да настоява за подобряване на отношенията между Москва и Вашингтон, независимо от множеството обвинения срещу него едва ли не в предателство на националните интереси на родината му. Американският лидер потвърди това в понеделник, когато отговаряше на въпроси на журналисти пред Белия Дом, предава ТАСС. „Имам отлични отношения с (президента на Китай) Си (Дзинпин). Тръмп продължава да настоява за подобряване на отношенията между Москва. Аз имам добри отношения с почти всички. Това е нещо хубаво, а не лошо“, заяви американският президент.", "date": "2019.01.14", "title": "Доналд Тръмп продължава да настоява за подобряване на отношенията с Москва"}
{"url": "https://www.faktor.bg/bg/articles/harvatskoto-pravitelstvo-otmeni-reshenieto-za-zakupuvane-na-iztrebiteli-f-16-ot-izrael", "text": "Хърватското правителство в понеделник отмени решението за закупуване на изтребители F-16 от Израел, предава македонската агенция „Макфакс“, като се позовава на публикация в загребския портал Index.hr. Това е била и единствената точка в дневния ред на днешното заседание на хърватския парламент. Премиерът Андрей Пленкович е наредил да се изготви подробен анализ на този случай, въз основа на който, както е заявил той, ще бъдат направени допълнителни оценки и ще се вземат решения за това как да се дефинира новият търг. Министърът на отбраната на страната Дамир Кръстевич посочи, че търгът за закупуване на изтребителите е бил прозрачен и че от страна на Хърватия всичко е било направено правилно. Той съобщи, че страната няма да понесе материални щети, тъй като не са поети никакви финансови задължения. „МО ще предложи на правителството да вземе съответните решения. Договорът между Хърватия и Израел не е подписан и няма да има финансови щети за Загреб“, заяви военният министър.", "date": "2019.01.14", "title": "Хърватското правителство отмени решението за закупуване на изтребители F-16 от Израел"}
{"url": "https://www.faktor.bg/bg/articles/kradtsi-razkostili-sgradata-na-belodrobnata-bolnitsa-v-sliven", "text": "Белодробната болница в Сливен не функционира от години, но вече е разрушена и разграбена от крадци. Сградата е на повече от един век и е обявена за паметник на културата. Болница с дългогодишна история и добри специалисти - така остава в спомените на поколения наред разрушената вече сграда на лечебното заведение. Специализираната болница за активно лечение на белодробни болести е закрита през 2010 година от здравното министерство.Сградата, която е паметник на културата, не устоява на вандалските набези. Бегла обиколка на терена е достатъчна, за да видим една от каруците, която излиза от съседната улица, натоварена догоре. Трафикът с каруци и велосипеди е денонощен, твърдят съседи. Много от тях са снимали клипове с разграбването на сградата.От полицията в Сливен казаха, че нямат ангажимент да охраняват сградата, но около нея денонощно минават полицейски патрули. Хората, които живеят около сградата, твърдят, че тя е опасна за тях заради инциденти. Тя е разграбвана и обитавана от наркомани и бездомници. Миналата година е имало и голям пожар. Хората са подавали много пъти сигнали, но отговорът е на институциите е, че сградата е с неизяснена собственост. Николай Сираков, директор на РИС, обясни, че сградата е изградена е през 19 век и тази болница е била модерна за времето си. Болницата е закрита и има определени ликвидатори, но ликвидация продължава вече с години, посочи и областният управител на Сливен - Чавдар Божурски. По думите му всички сгради на територията на имота са собственост на търговско дружество, регистрирано като „Специализирана болница за активно лечение на белодробни болести\" Сливен - ЕООД, което прекратява само лечебната си дейност и влиза в процедура по ликвидация. Дружеството има договор с охранителна фирма, но не си плаща задълженията и така сградата остава неохраняема. На 9 януари комисия е проверила състоянието на сградите - установила е, че са опасни. Очаква се протокол от комисията, в която участва и ликвидатор на дружеството и да се вземат мерки.", "date": "2019.01.14", "title": "Крадци разкостили сграда, паметник на културата в Сливен"}
{"url": "https://www.faktor.bg/bg/articles/batsali-povede-romski-protest-iskat-ostavkata-na-krasimir-karakachanov", "text": "Няколко десетки роми протестираха пред Министерския съвет днес заради думите на вицепремиера и военен министър Красимир Каракачанов  - \"циганите са станали изключително нагли\", по случая Войводиново, с които, според тях, \"всяват етническа омраза\". Протести ще има, докато той не напусне правителството и не се извини публично за изказванията си за ромския етнос. За това се заканиха организаторите на демонстрацията. Сред протестиращите бе и Александър Методиев-Бат'Сали, съобщава dir.bg. Участниците издигнаха плакати, в които обвиняват вицепремиера в расизъм и фашизъм, както и изразяват недоволство за съборените ромски къщи във Войводиново. Днес сме 1000, другият път - 100 хиляди, обявиха ромите. Според протестиращите Каракачанов трябва да бъде подведен под наказателна отговорност за насаждане на омраза. Те настояват и за истината за случката с командоса от Войводиново.", "date": "2019.01.14", "title": "Бат'Сали поведе ромски протест: Патриоти не събарят цигански къщи във Войводиново!"}
{"url": "https://www.faktor.bg/bg/articles/povdignati-sa-obvineniya-na-dvama-ot-zadarzhanite-za-unishtozhavaneto-na-dyunite-v-mestnostta-kavatsite", "text": "Повдигнати са обвинения на двама от задържаните за унищожаването на дюните в местността Каваците. Това каза пред журналисти административният ръководител на Апелативна прокуратура - Бургас Любомир Петров по време на брифинг по повод провеждащо се разследване за противозаконно унищожена природна забележителност в местността Каваците, предаде Радио „Фокус“ – Бургас. Според Любомир Петров точната местност се казва защитена територия - природна забележителност пясъчни дюни местност Каваците. Обявена е като защитена територия със заповед 2109 от 20 декември 1984 година на тогавашния комитет за опазване на природната среда към Министерския съвет.  „Към момента на деянието – 11 януари, не беше постъпила информация при органите на МВР и при нас, но вчера буквално за няколко часа успяха да разкрият това изключително неприятно престъпление“, добави Петров. Той посочи, че са били задържани 3 души, спрямо 2 от тях днес са били повдигнати обвинения. „Единият от задържаните е Иван Петков Нончев – 46-годишен от Бургас, собственик на авторемонтна работилница. Обвинението спрямо него е за подбудителство и помагачество на деянието с предвидено наказание до 3 години лишаване от свобода или пробация, както и глоба от 2000 до 10 000 лева. Другият обвиняем е Манол Николаев Пазвантов – 24-годишен от Созопол, като извършител на деянието“, каза още Петров. По думите му Пазвантов е управлявал самоходната верижна машина без регистрационен номер.  Третият задържан е бил спътник на Манол Пазвантов, съвсем скоро навършил 18 години. За него не е било установено да е управлявал машината. „В близките дни - вторник или сряда, предстои да се извърши геодезично заснемане на обекта, за да се види точно какво е увредено, но се повдига обвинение за унищожена природна забележителност дюни. Има данни, че част от дюните в тази територия са на плажната ивица, има данни, че част от тях са на частни имоти, но това не означава, че дори и обектът да е в частен имот, той може да бъде разрушаван, защото дюните винаги са изключителна държавна собственост и законът ги пази“, добави Любомир Петров. Той каза още, че в обвиненията са включени и нарушения на чл. 23 и чл. 24 от Закона за защитените територии и чл. 6 от Закона за устройството на Черноморското крайбрежие.  18-годишният младеж от Созопол (третият задържан) ще се яви като свидетел по делото. „Той е много важен свидетел по делото, защото очевидци на самото унищожаване на този етап няма, има непосредствено след това. Нончев не признава вината си. Взети са мерки за неотклонение – парични гаранции, на мъжът управлявал машината – 2000 лева, а на подбудителят – 10 000 лева“, посочи още Петров. Той заяви, е щетите са много големи и ще са нужни много години да бъдат възстановени.", "date": "2019.01.14", "title": "Прокуратурата: Повдигнати са обвинения на двама от задържаните за унищожаването на дюните на Каваците"}
{"url": "https://www.faktor.bg/bg/articles/uchilishtata-v-stara-zagora-burgas-i-silistra-puskat-kepentsite-zaradi-gripna-epidemiya", "text": "Регионалните здравни инспекции в Стара Загора, Бургас и в Силистра обявиха грипна епидемия. В града на липите се спират и учебните занятия от 16 до 18 януари, а край морето учениците ще почиват от утре до петък. Според директора на РЗИ-Бургас д-р Георги Паздеров отсъстващите заради заболеваемостта от грип ученици в момента е над 15 %. Щамът протича с последващи усложнения, тежки бронхити и бронхопневмонии, и според медиците засяга най-вече деца от 0 до 14 години.  Заболеваемостта в Силистренско е 329 на 10 000 души, съобщиха от Регионалната здравна инспекция. Граничното ниво на заболеваемост за района е 290 на 10 000 души. От утре се въвеждат ограничителни мерки в лечебни, детски и учебни заведения. Спира се профилактичната дейност - женски консултации, профилактични прегледи и консултации на деца и възрастни.  В отделенията на лечебните заведения се въвежда строг пропускателен режим, ограничава се и плановият прием. При регистриране на заболели над 30 на сто в учебните заведения ще се спират учебните занятия. Въвежда се и строг сутрешен филтър в детските заведения. Ограничават се масовите прояви. Директорът на РЗИ-Стара Загора д-р Златина Нанева обяви грипната епидемия и съобщи, че през последната седмица е регистрирана висока заболеваемост - 264,84 души на 10 000. Анализите на изследваните проби на болни лица с остри респираторни заболявания показват наличие на грипен щам А H3N2. Засегнати са всички възрастови групи. РЗИ - Стара Загора препоръчва да се преустановят свижданията в лечебните заведения за болнична помощ . В заведенията за извънболнична помощ да разкрият при възможност грипни кабинети; да преустановят работата на женските и детски консултации; да преустановяват провеждането на плановите профилактични имунизации и реимунизации; да спрат профилактичната дейност. Препоръчва се на старозагорци да ограничат социалните контакти и избягване на събирането на много хора в затворени пространства. Ежедневно ще се контролира заболеваемостта от грип и остри респираторни заболявания. Още няколко области са пред грипна епидемия. Според последните обработени епидемиологични данни с много висока заболеваемост са  Ямбол, София, Сливен и Пловдив.", "date": "2019.01.14", "title": "Грипът \"връхлетя\" Стара Загора, Бургас и Силистра, училищата пускат кепенците"}
{"url": "https://www.faktor.bg/bg/articles/politika/hlyab-i-pasti/zashto-balgariya-e-chast-ot-ruskiya-svyat-v-koyto-te-opredelyat-igrata", "text": "Прочетете този текст и с ужас ще разберете, че България безусловно е част от \"руския свят\". Според изброените критерии - православие, кирилица, славянство, левичарство, наличието на руско оръжие, руски газ, руски изложби, постановки, наличие на руски институции, хора, които се самоопределят като руснаци, използване на руски език - България е част от Руския свят, иска или не иска, част от Великата Руска Игра, в която задължително трябва да играем по техните правила. Прочетете този текст и ще разберете какво ни се готви, искаме или не искаме, и най-после осъзнайте заплахата, която е надвиснала над България. Понятието \"Руски свят\" напоследък в Русия не се използва не много активно, за съжаление, но парадоксално активно се дискредитира от нашите врагове. От моя гледна точка, \"руски свят\" е нещо по-голямо, сложноустроено, културно, ментално \"стопанство\". Руският свят е най-сложната връзка на връзките, местожителство на потресаващи, красиви, но още не разказани наративи, руският свят е удивителен универсум, който е и място и условие. Руският свят е местообитание на прекрасни митове, вълшебно пространство на образи, управлявани от особена образна физика, неевклидова математика, потресаващо неизчерпаем багаж за всеки човек, удивителен кладенец, неизчерпаем   Руският свят са всички онези места, където живеят руснаци, самоопределящи се като руснаци, всички тези, които дишат с руския език, които мислят на руски, които можем да отнесем към латентните руснаци, към тези, които още не са станали руснаци в пространството на великата Руска игра – с една дума, цялото население на всички населени места, включени в самоосъществяването на руската цивилизация извън Русия: това е и Украйна, и старообрядска Аржентина, и Беларус, и Брайтън бийч, и Северен Казахстан, и Сирия с нейните руски жени...този списък може да продължи доста дълго. Руският свят е и пространствената транскрипция, предполагаща множество различни техники на \"усвояване\".  Руският свят – това е пространството на руския език, който се изучава и в Харвард, езикът, на който грузинците разговарят с украинците. Мисля, че руският език преминава в етап на една особена зрялост. Руският език демонстрира потресаваща способност към речникови и понятийни заемки, езиково \"храносмилане\" на новия свят. Докато ние сме в състояние на постимперско объркване, нашият език вече се научи да разговаря с още непоявили се, но някакви много правилни бъдещи \"ние\".   Руският свят – това е православният свят, с всичките му църкви от диптиха, а също така и с тези, които не са признати, и това също е пространство на Руската игра.  Руският свят – това е светът на кирилицата, светът на общата визуализация, въплъщение на езиците, една дълбинна протообщност, съдружество на автоматизма на предчетенето – от   затова сега на нас ни е нужна \"кирилична политика\", голяма кирилична игра. Руският свят – това е извънредното, аномално, невероятно, тържестуващо разнообразие на руската култура. Руският свят – това е Метрополитен, по времето, когато там поставят Чайковски, и музеите на Ватикана, когато показват шедьоврите от Третяковската галерия – и всички тези лампички засега дискретно, засега \"точково\" се запалват по целия свят, но дискретното може с работа и грамотен мениджмънт да се превърне в континиум на руския свят, на руското сияние.  Руският свят –това са многобройните съкровища разхвърляни по целия свят – колекциите във Вашингтон, Дрезден, Париж, Рим, и т.н.   Руският свят – това е символична реконкиста на всички отломки, присвоени от други култури. При това на това поприще трябва да бъдем напористи, дръзки и амбициозни. В пространството на Руския свят трябва да върнем и Марк Ротко, и Хаим Сутина, и Ерте, и много други. Тук ни чакат сложни, дълги символически войни. И това ободрява, дисциплинара и вдъхновява.  Руският свят – това е \"присъденият\" на руснаците велик Ляв проект, за който сме си запазили правото на първородство, знамето, на който за кратко захвърлихме, но така и не го вдигна никой друг. Ние сме \"Ватикан на Левия проект\". Ние съхраняваме основната част на сакралните леви текстове в Института на марксизма-ленинизма, ние показахме на света действеността на лявата експанзия, лявата актуалност, левите практики... Ние ги познаваме, разбираме ги, знаем кое е доброто и кое е лошото в тях, притежаваме имунитет. Ние вече сме убедени в неразривността на руското и съветското, имаме въпиющи доказателства за дълбинната общност на руското и съветското. Това са и Руският модернизъм, и Руският модел на управление и Руският мелос, и поетичният континиум и много други неща. И на пост-майданната Украйна преподадохме урок за абсолютната неразривност на десъветизацията, декомунизацията и дерусификацията.   Руският свят – това е и пространството на сигурност, предоставено от руското оръжие, руската държава и другите руски институции. Руският свят – това е и светът на руския икономически експорт, свят, който се \"храни\" с руска енергия - атомна, газова, нефтена и т.н. Това е светът, който се храни с руски хляб, с руски продукти.  Руският свят – това е светът на руските институции, светът, в който живее руският модел на управление. Това е светът на стандартите на нашето потребление, поведение, светът, който сме превърнали в поле на институционално творчество.  Руският свят – това е пространството на историята, на плътното и пълно с подробности минало.   Руският свят – това е светът на руските топоними, руският географски свят и дори космоса. Тук просто е нужна политиката на \"усвояване\" защита, тъй като има \"покушения\" върху нашето първородство. Путин и нашата върховна власт вече разбират това.  Руският свят – това е славянският свят. Жива е паметта за нашето общо славянско минало, общността на дискура. Това е наследството на панславистката мисъл, панславистките мечти. Както можем да видим днес, \"братята славяни\" са най-ненадеждните, най-инфантилните, най-слабите. Нашите славянски братя са лоши партньори в геополитическите, изперски игри. Ние трябва да измислим нови игри. Трябва трезво да се откажем от глупавия \"братски дискурс\". Предстои ни голяма, пълна с изпитания работа, увлекателна игра. На нашите \"братя\" ще им се наложи отново да се запознаят с новия руски прагматизъм. Руският свят е пространството на голямата игра, Великата Руска Игра. Великата Руска Игра е институционална и продължителна.   Трябва да се научим да изпитваме удоволствие от това, че притежаваме ключовете към истинското управление, към усещането на Демиурга. Много важно е да разберем, че Руският свят не се свежда до Руската държава. Съвършено ясно е, че в ролята на Руската държава в тази Велика Руска Игра ще бъде определяща.", "date": "2019.01.14", "title": "Защо България е част от Руския свят, в който ТЕ определят играта?"}
{"url": "https://www.faktor.bg/bg/articles/novini/balgariya/temata-za-nato-e-nadpartiyna-dps-ima-da-vrashta-zhest", "text": "Тази седмица, която предстои, е една от най-трудните, може би най-емблематичните и с особена интрига по отношение на възможността да бъде обяснявана. Във вътрешнополитически план едно събитие събира в себе си няколко нива на интерпретация. Това е очакваното гласуване в българския парламент дали да бъде дадено разрешение да започнат преговори между правителството и съответните фирми и структури в Съединените щати за закупуване на бойни изтребители F16. Както вече практически всички са се убедили, този проблем не е технически, а е   Това е проблем, който идва да препотвърди българската не просто евроатлантическа ориентация, а българското разбиране за това как е построен Североатлантическият алианс, кой е основният носител на енергия и на гаранции за световна сигурност и как би следвало да изглежда на ниво политически послания Североатлантическият алианс. С други думи – изборът на изтребители е външнополитически избор и препотвърждаване на геополитическа съпричастност. От тази гледна точка би следвало да се тълкува и вотът, който предстои. По предварителни данни това ще стане в сряда. Очакването сочи, че коалиция „Обединени патриоти”, които са коалиционен партньор в разширената формула за управление, лидирана от ГЕРБ, едва ли ще осигурят необходимата количествена подкрепа от депутати. И партията Атака, но и НФСБ изтъкнаха свои аргументи, които по-скоро отвеждат към допускането, че те ще гласуват против F16. Малцината гласове на ВМРО на военния министър Красимир Каракачанов едва ли ще стигнат, за да бъде реализирано мнозинство.   И тук възниква голямата интрига и необходимостта от обяснение. Това обяснение би следвало да се върне далеч назад в историята, откъдето можем да изведем един случай на гласуване през 1993 година. Тогава премиер на страната беше Любен Беров, който пък състави своя кабинет на основата на мандат на Движението за права и свободи. Най-голямата партия, която подкрепяше Любен Беров в рамките на така нареченото тогава „динамично парламентарно мнозинство” беше БСП. СДС с лидер все още Филип Димитров /току що свален от власт като премиер/ беше яростна опозиция. Яростна, като казвам имайте предвид, че идваха вот след вот на недоверие срещу Любен Беров – като виелица. В един момент, в който беше отправено искане България да даде коридор през наша територия към Македония, която беше в ембарговата зона непосредствено до Съюзна Република Югославия, да отпътува кордон с водоноски, които бяха под общия знаменател на военна техника и се изискваше гласуване в българския парламент за даване на разрешение, БСП категорично казаха „ние сме против, няма да допуснем този конвой.” Тогава, въпреки че беше наистина безпощадна опозиция, ръководена от стратегическата идея България да води неотклонен път към евроатлантическите структури с идея бъдещо членство в НАТО, а и в Европейския съюз, яростната опозиция   БСП бяха против поради своята късогледа и заложена още тогава антиатлантическа политика, но СДС, които бяха опозиция на Беров, подкрепиха кабинета. Така България не се опозори пред света. Така България трасира една стъпка повече и по-близо до НАТО, което се случи 11 години по-късно. Днес ДПС е призвано да върне този жест на най-силната в момента, истинска в прагматичната си политика дясна формация, каквато е ГЕРБ и нейното правителство. Подкрепа на ДПС за F16 ще бъде жест, който ще обозначи своеобразно връщане на онзи жест към онова дясно правителство. От него няма да следва, че ДПС е коалиционен сегашен, скрит, открит или бъдещ коалиционен скрит или открит партньор на ГЕРБ. Просто ще означава, че както тогава СДС продължи битката си за сваляне на Любен Беров, така ДПС дори да си остане в опозиция, ще е показало, че и в известен смисъл надхвърля всякаква конюнктура. Ако това се случи, вгледайте се в образа на събитията от 1993 година.", "date": "2019.01.14", "title": "Темата за НАТО е надпартийна  - ДПС има да връща жест"}
{"url": "https://www.faktor.bg/bg/articles/lavrov-se-ezhi-suverenitetat-na-rusiya-nad-kurilskite-ostrovi-ne-se-obsazhda", "text": "Въпросът за суверенитета на Русия над Курилските острови не се обсъжда. Това подчерта министърът на външните работи на Руската федерация Сергей Лавров след преговорите с японския си колега Таро Коно, предава TACC, цитиран от \"Фокус\". „Привлякохме вниманието на нашите колеги от Япония върху това, че въпросът за суверенитета на Русия над Курилските острови не се обсъжда. Това е територия на Руската федерация“, категоричен бе първият дипломат на Москва. Лавров посочи, че страните все още имат значителни различия по въпроса за мирния договор. „Няма да крия, все още имаме значителни различия. Първоначално позициите бяха диаметрално противоположни, многократно говорихме за това, но политическата воля на нашите лидери за пълно нормализиране на отношенията между Русия и Япония ни подтиква да засилим този диалог\", заяви ръководителят на руското външно министерство.", "date": "2019.01.14", "title": "Лавров се ежи на японците: Суверенитетът на Русия над Курилските острови не се обсъжда"}
{"url": "https://www.faktor.bg/bg/articles/pravna-komisiya-shte-razgleda-vetoto-na-prezidenta-varhu-poslednite-promeni-v-nk-utre", "text": "Утре, 15 януари, парламентарната правна комисия ще разгледа ветото на президента Румен Радев върху последните промени в Наказателния кодекс. Това става ясно от дневния ред на заседанието. Държавният глава Румен Радев върна закона за ново обсъждане на 19 декември. Президентът оспори разпоредби от Наказателния кодекс, с които се изменят норми в Наказателно-процесуалния кодекс. С тях се дава възможност за отлагане до 48 часа на уведомяването при задържане на лице. Според Румен Радев още по-тревожна е възможността задържани непълнолетни лица да бъдат в неизвестност за техните родители в срок до 24 часа.  Това е 12-ото президентско вето. До момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане. Заседанието ще се проведе на 15 януари от 13.00 часа в зала 238.", "date": "2019.01.14", "title": "Правна комисия ще разгледа ветото на президента върху последните промени в НК утре"}
{"url": "https://www.faktor.bg/bg/articles/tomislav-donchev-novata-golyama-ideya-za-evropa-tryabva-da-bade-drazka-a-ne-chinovnicheska", "text": "Новата голяма идея за Европа трябва да бъде дръзка, а не чиновническа – каза вицепремиерът Томислав Дончев на дискусия за бъдещето на Европейския съюз. Според него през последните 15 години Европа се е превърнала в ефективен инструмент за справяне с кризи и има дефицит на голяма цел:  \"Но вместо това ние ефективно управляваме всякакъв тип кризи. Не съм сто процента сигурен коя е голямата тема, която би могла да обедини Европа – да ѝ даде нова енергия и посока, изобщо не изключвам това да бъде в социалната сфера. Изпуснахме големия шанс точно по време на най-силния мигрантски натиск да произведем няколко силни решения – и по отношение на засилен контрол, по отношение на външните граници, новата голяма идея за Европа трябва да бъде дръзка, а не чиновническа\". Според председателя на Партията на европейските социалисти Сергей Станишев на изборите за Европарламент през май Европа трябва да бъде спасена от две заплахи:  \"Заплахата на статуквото, което арогантно казва \"Не, всичко е наред. Ние излязохме от тежката фаза на кризата, ето вижте, имаме икономически растеж, безработицата е ниска, така че никакви промени, особени не са необходими\". И другата заплаха това е войнстващият краен национализъм, защото е опасен, освен, че не е работещ\".", "date": "2019.01.14", "title": "Томислав Дончев: Новата голяма идея за Европа трябва да бъде дръзка, а не чиновническа"}
{"url": "https://www.faktor.bg/bg/articles/aleks-aleksiev-tramp-shte-nanese-nay-seriozniya-udar-na-rusiya", "text": "Разследването срещу Тръмп за негова руска връзка в предизборната му кампания няма да стигне доникъде. Няма руска връзка, измислена е. Това, което трябва да се разбере, е, че Тръмп фактически е най-големият противник на Русия. Това казва в интервю за dir.bg Алекс Алексиев, който коментира актуални теми от политиката на настоящия американски президент. \"Погледнете санкциите, които налага... и това което ще стане, е, че Тръмп ще спре \"Северен поток\" 2, което ще е най-големият удар срещу Русия. В същото време и удар в известна степен срещу тези в България, които мислят, че ще има \"Турски поток\"\", аргументира се Алексиев. Според него продължаващия спор между Тръмп и демократите по повод на стената с Мексико не е довела до парализа в част от американското правителство. Това, че една четвърт от администрацията не работи няма съществено значение. Правителството работи без каквито и да е проблеми. Големият въпрос по неговите думи е дали Тръмп ще успее да се пребори и да включи в бюджета тези 5.7 млрд. долара за пограничната стена. \"Това е голямата борба, която се води в Съединените щати. Усилено се говори, че Тръмп ще се опита да вземе парите от военния бюджет. Дали ще успее, не е сигурно. Демократите са против. Борбата ще продължи и вероятно ще се ожесточи. Но това се очакваше от самото начало на спора. Смятам, че президентът в крайна сметка ще успее да прокара намерението си\" коментира Алексиев. На въпрос дали може да се говори за злоупотреба с власт, ако Тръмп прибегне до обявяване на извънредно положение, анализаторът отбелязва, че американският президент има право да го направи. Злоупотреба е, когато се нарушават законите, а обявяването на национално извънредно положение не нарушава законите. Много от демократите постоянно говорят, че Тръмп нарушава законите, досега обаче той не е нарушил нито един американски закон.  Според Алексиев проблемът за демократите е следният. Ако те съсредоточат цялото си политическо внимание върху опита едва ли не да започнат процедура по импийчмънт на Тръмп, рано или късно ще загубят. Невъзможно е, защото 2/3 от Сената трябва да гласува за това. Така че той се надява демократите да не предприемат тази стъпка, тъй като тогава наистина в Конгреса ще изпаднат в патова ситуация, което не помага на никого.", "date": "2019.01.14", "title": "Алекс Алексиев: Тръмп ще нанесе най-сериозния удар на Русия"}
{"url": "https://www.faktor.bg/bg/articles/karakachanov-nyama-zashta-da-se-izvinyavam-na-romite-s-trud-i-obrazovanie-te-mogat-da-se-integrirat", "text": "Вицепремиерът и министър на отбраната Красимир Каракачанов заяви пред медиите, че няма за какво да се извинява заради думите си по повод пребития във Войводиново командос, че \"циганите са станали изключително нагли\". Заради тях срещу него беше подаден сигнал в Комисията по дискриминация, а няколко ромски организации поискаха оставката му. \"Винаги съм казвал, че между тези хора има и такива, като тези деца, които ходят на училище\", посочи Каракачанов в Министерството на отбраната, след като ученици от Златарица го поздравиха по повод празника \"Василица\", когато се отбелязва ромската Нова година.  По думите му тази инициатива е добра, защото дава пример на останалите в общността как могат да се интегрират - през образованието и труда, предаде БТА.", "date": "2019.01.14", "title": "Ромчета поздравиха за \"Бонго Васил\" Каракачанов, той - това е пример за подражание"}
{"url": "https://www.faktor.bg/bg/articles/novini/svyat/sergey-udaltsov-putin-byagay-dokato-ne-e-kasno-video", "text": "Путин, бягай, докато не е станало късно. Така се обърна към президента на Руската федерация лидерът на крайнолявата руска опозиционна партия \"Ляв фронт\" Сергей Удалцов. Поводът за тези думи за преговорите за сключването на мир с Япония и евентуалното отстъпване на два от Курилските острови, което се дискутира в Русия. Той не вярва на днешните изявленията на външния министър Сергей Лавров, че островите няма да бъдат върнати. \"Нашата позиция е много проста - всякакви териториални въпроси да се обсъждат единствено с народа\", заяви той и препоръча провеждането на референдум, ако властта иска да дава някому територии и смята, че това е изгодно за Русия.. Доверието към властта падна крайно ниско, рейтингът на Путин пада... В тази ситуация трябва да бъдат много внимателни и да оставят темата с Курилите на бъдещето, смята той. През август 2018 г.   Сергей Удалцов започна гладна стачка, след като бе осъден на 30 дни административен арест за изгаряне на портрети на руски лидери по време на протест срещу повишаването на пенсионната възраст.  Удалцов тогава заяви, че по този начин властите целят да му попречат да организира нови протести срещу пенсионната реформа и по-специално шествие и демонстрация, планирани за 2 септември.  През август 2017 г. Сергей Удалцов бе освободен след изтърпяване на присъда от 4,5 години затвор за организиране на безредици по време на демонстрациите от 6 юли 2012 г. преди встъпването в длъжност на Владимир Путин за третия му президентски мандат.", "date": "2019.01.14", "title": "Сергей Удалцов: Путин, бягай, докато не е късно (ВИДЕО)"}
{"url": "https://www.faktor.bg/bg/articles/tsvetanov-provede-rabotna-sreshta-s-avstriyskiya-poslanik-n-pr-andrea-vike", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Австрия в България Н.Пр. Андреа Вике. Двамата обсъдиха протичането и резултатите от Българското и Австрийското председателства на Съвета на ЕС, като подчертаха позитивния ефект и добавената стойност от съвместната работа и приемствеността, особено по отношение на темите, свързани със Западните Балкани и сектор „Сигурност“. Цветанов запозна посланик Вике и с работата на Съвместната група за парламентарен контрол на Европол, чиито срещи са част от задължителния календар на парламентарното измерение на всяко председателство. В рамките на срещата двамата обмениха мнения по редица теми от политическия дневен ред. Посланик Вике запозна Цветан Цветанов с резултатите от проучване на мнението сред австрийски инвеститори в България за бизнес климата в страната. От него става ясно, че голям дял от тях отчитат политическата стабилност в страната ни и правната сигурност като ключови фактори при вземането на инвестиционни решения. Цветан Цветанов и Андреа Вике обсъдиха и организирането на кръгла маса през март в Народното събрание в сътрудничество с Международния център за развитие на миграционната политика (ICMPD) със седалище във Виена. Целта на форума ще бъде да отчете постигнатото и да очертае бъдещи стъпки за развитие на успешни подходи на национално и европейско ниво. Посланик Вике разказа за австрийските културни мероприятия по време на домакинството на Пловдив като европейска столица на културата през 2019 г. Тя пожела на Пловдив успех, като обърна внимание на положителния отзвук, който получава градът в австрийските медии.", "date": "2019.01.14", "title": "Цветанов и австрийският посланик у нас Андреа Вике обсъдиха актуални теми от политически дневен ред на Европа"}
{"url": "https://www.faktor.bg/bg/articles/novini/balgariya/rosen-zhelyazkov-se-sreshta-s-predsedatelya-na-evropeyskiya-parlament-zaradi-paketa-mobilnost", "text": "Транспортният министър Росен Желязков е на извънредно посещение в Страсбург за среща на четири очи с председателя на Европейския парламент Антонио Таяни, съобщи БНР, позовавайки се на информация от Кабинета на министъра. Тема на разговора ще е пакетът \"Мобилност едно\". По настояване на премиера Бойко Борисов, Желязков ще представи аргументите на българското правителство приемането на пакета да бъде отложено за следващия европарламент, заради спорните текстове в него, които поставят българският транспортен бизнес в неизгодна позиция. Пакетът \"Мобилност едно\" не е в дневния ред на започващата днес пленарна сесия на европарламента в Страсбург.", "date": "2019.01.14", "title": "Росен Желязков се среща с председателя на Европейския парламент заради пакета \"Мобилност\""}
{"url": "https://www.faktor.bg/bg/articles/novini/balgariya/atlantitsi-sega-e-vremeto-da-pridobiem-eskadrila-ot-14/16-boyni-samoleti-f-16-blok-70", "text": "Атлантическият съвет на България излезна с експертна позиция, с която призовава България да придобие не осем, а ескадрила от 14/16 бойни самолети F-16 блок 70. Ето и пълния текст на докумната", "date": "2019.01.14", "title": "Атлантици: Сега е времето да придобием ескадрила от 14/16 бойни самолети F-16 блок 70"}
{"url": "https://www.faktor.bg/bg/articles/obshtestvo/zakon-i-red/ima-trima-zadarzhani-za-unishtozhavaneto-na-dyunite", "text": "„Категорично се касае за разрушаване на дюни. Това е за нас защитена територия, а унищожаването й представлява престъпление от общ характер. Стартирано е наказателно производство”. Това заяви пред Нова телевизия Румяна Арнаудова, говорител на главния прокурор. „Установена е самоличността на багеристите и те са задържани. Те са обяснили, че са наети от трето лице. Така е задържан и поръчителят”, заяви Арнаудова. Той е от Бургас, но прокуратурата няма предишна среща с него. Наказанието, което може да получи, е до 3 години затвор и глоба. Тепърва ще се установи, дали нарушителят има нотариален акт за имота. Но дори и да е така, той е в защитена зона и няма право да разрушава дюните, обясни говорителят на главния прокурор.", "date": "2019.01.14", "title": "Има трима задържани за унищожаването на дюните"}
{"url": "https://www.faktor.bg/bg/articles/novini/svyat/nad-20-zaginali-pri-srutvane-v-mina-za-vaglishta-v-kitay", "text": "21 миньори загинаха, след като покрив на мина се срути в северозападната китайска провинция Шанси. 87 души са били в рудника, когато е станала злополуката. 66 от тях са били спасени, но 21 са останали блокирани. Това е един от най-тежките инциденти в последните години в китайската минна индустрия, известна с лошите условия на безопасност. След последния инцидент властите обявиха, че започват проверки в най-високо-рисковите мини.", "date": "2019.01.14", "title": "Над 20 загинали при срутване в мина за въглища в Китай"}
{"url": "https://www.faktor.bg/bg/articles/novini/svyat/krayno-desniyat-natsionalen-front-vodi-s-6-pred-partiyata-na-makron", "text": "Крайно дясната френска партия \"Национален форнт\" на Марин льо Пен започна кампанията си за евроизборите.  Начело на листата е 23-годишният Жордан Бардела, след него е координаторът на пътуванията на представители на партията в Русия и Крим, съпредседателят на асоциацията \"Френско-руски диалог\" Тиери Мариани, съобщава Френското радио.  Социологическо проучване проведено през декември сочи, че за \"Националния франт\" ще гласуват  24%, на второ място е партията на Макрон с 18%. На трето място са десните \"Републиканци\" (11%) и крайно лявата \"Непокорна Франция\" (9%).", "date": "2019.01.14", "title": "Крайно десният \"Национален фронт\" води с 6% пред партията на Макрон"}
{"url": "https://www.faktor.bg/bg/articles/bsp-iska-api-da-im-predostavi-dogovora-za-stroitelstvo-na-uchastak-ot-magistrala-hemus", "text": "Елена Йончева, Георги Свиленски и още депутати от групата на \"БСП за България\" внесоха в Агенция \"Пътна инфраструктура\" /АПИ/ искане да им бъде предоставен договорът между агенцията и държавното дружество \"Автомагистрали\" за строителство на участък от автомагистрала \"Хемус\". БСП иска още Министерството на регионалното развитие и благоустройството /МРРБ/ да им предостави рамковите споразумения между \"Автомагистрали\" и фирмите, които ще строят отсечките от магистрала \"Хемус\".  \"В края на миналата година няколко строителни фирми организираха протест с 1000 строителни машини в София срещу искането на опозицията за проверка качеството на магистралите. Малко след това същите фирми получиха без обществена поръчка, без търг, без конкурс 1 350 000 000 лв. за доизграждането на магистрала \"Хемус\", коментира пред журналисти Елена Йончева. Тя отбеляза, че на 10 октомври 2018 г. директорът на АПИ, тогава Светослав Глосов, казва че до края на 2018 г. ще бъдат обявени обществените поръчки за строителството на магистрала \"Хемус\". Малко след това строителството се възлага на фирми без никакъв конкурс, без обществена поръчка, коментира Йончева. \"Това е пример как една държавна фирма се използва като черна кутия за разпределяне на милиарди. Нещо, което в съвременна България, е безпрецедентно\", отбеляза тя. По думите й държавната фирма \"Автомагистрали\" няма капацитет за изграждането на магистрала \"Хемус\". \"Нейните финансови резултати за 2017 г. са влошени. Интересно е, че нейният изпълнителен директор досега не е заставал пред медиите. Нашият въпрос е - вярно ли е, че изпълнителният директор Стоян Беличев е бивш съдружник с Гинка Върбакова\", попита Йончева.  \"Искаме от АПИ да кажат кои са фирмите, с които имат рамкови споразумения. Нямаме нищо против фирмите, а против подхода. Искаме и методиката на ценообразуването - когато възлага АПИ на \"Автомагистрали\" и \"Автомагистрали\" съответно на други фирми, по каква методика, на какви цени, за да може всички български граждани да видят на какви цени се строят българските пътища\", коментира Георги Свиленски. От БСП очакват отговор от АПИ в рамките на няколко дни. Не сме се отказали от извършване и на проверка на българските пътища от независими лаборатории и чакаме от АПИ и МРРБ да си свършат работата, допълни Свиленски.", "date": "2019.01.14", "title": "БСП иска АПИ да предостави договора за строителство на участък от магистрала \"Хемус\""}
{"url": "https://www.faktor.bg/bg/articles/novini/svyat/tsipras-gartsiya-nyama-da-se-ottegli-ot-prespanskiya-dogovor", "text": "Министър-председателят на Гърция Алексис Ципрас заяви ясно, че страната му няма да се оттегли от Преспанския договор, а ще го ратифицира също като съседката си. На пресконференция само часове след оставката на Панос Каменос, лидера на коалиционния партньор „Независими гърци“ от правителството и два дни след гласуваните в Скопие промени в конституцията, Ципрас поздрави македонския си колега Зоран Заев и каза, че със споразумението Гърция се е освободила от логиката на национализма и квази-патриотизма по такъв критичен национален въпрос и „същото беше направено и от другата страна на границата“. „Същото постигна Зоран Заев и неговото правителство приключвайки целия опит със смело преразглеждане на конституцията, което гарантира дългосрочния характер на това споразумение. Позволете ми да го поздравя тук, защото за първи път говоря след положителното приключване на процеса в Скопие. Позволете ми да поздравя министър-председателя на Северна Македония Зоран Заев за куража, за проявената смелост от началото до края на този процес. Поздравявам го, защото не се оттегли под натиска на националистическите протести на омраза, организирани от ВМРО-ДПМНЕ, партньор на „Нова демокрация“ в Европейската народна партия, които инвестираха в насилие и предизвикаха политическа аномалия, опитвайки се да унищожат този исторически опит“, заяви гръцкият премиер.  Ципрас информира сънародниците си, че Гърция няма да се оттегли от Договора от Преспа. Трябва да се справим с редица проблеми, като речта на омразата, с публикуването на лични данни на депутатите, които подкрепят споразумението от Преспа, но ще доведем процеса до успешен край. В сряда най-вероятно гръцкият парламент ще гласува вот на доверие на правителството на СИРИЗА, след като по-малкият партньор „Независими гърци“ се оттегли от него. До края на януари законодателният орган трябва да ратифицира и самия Преспански договор, за да влезе той в сила.", "date": "2019.01.14", "title": "Ципрас: Гърция няма да се оттегли от Преспанския договор"}
{"url": "https://www.faktor.bg/bg/articles/novini/balgariya/demokratichna-balgariya-pridobivane-na-nov-boen-samolet-e-vot-na-doverie-po-vaprosite-na-natsionalnata-sigurnost", "text": "Демократична България разпространи днес своя декларация, във връзка с решението на правителството да избере за превъоръжаване на армията ни натовските F-16, а в сряда се очаква Народното събрание да даде зелена светлина за сделката. Придобиването на самолети Ф-16, чрез споразумение с правителството на САЩ,  затвърждава геополитическия избор от 1997 година, ще стартира реално процеса на превъоръжаване и ускорява интеграцията ни в НАТО, се казва в документа. Ето и пълния текст на декларацията:", "date": "2019.01.14", "title": "Демократична България: Придобиване на нов боен самолет е  „вот на доверие” по въпросите на националната сигурност"}
{"url": "https://www.faktor.bg/bg/articles/novini/svyat/ep-obsazhda-spiraneto-na-fondovete-kam-stranite-chlenki-narushavashti-varhovenstvoto-na-zakona", "text": "В Страсбург започва първата за годината пленарна сесия на Европейския парламент. Евродепутатите ще обсъждат спирането на евросредства към държави – членки, които нарушават независимостта на съдебната система и не водят ефективна борба с корупцията, както и Брекзит. Тази санкция е заложена в програма „Права и ценности“, която се подкрепя от Комисията и Европарламента.  Във вторник евродепутатите ще оценят постигнатото от австрийското председателство на Съвета на ЕС. Резултатите ще бъдат представени в пленарната зала от канцлера Себастиан Курц в присъствието на председателя на ЕК Жан-Клод Юнкер.  Следобед румънският министър-председател Виорика Дънчила ще представи приоритетите пред Румънското европредседателство, което започна на 1 януари в атмосфера на протести и критики от Брюксел. Фокусът ще бъде върху кохезионните политики и предстоящите европейски избори през май.", "date": "2019.01.14", "title": "ЕП обсъжда спирането на фондовете към страните-членки, нарушаващи върховенството на закона"}
{"url": "https://www.faktor.bg/bg/articles/targovets-na-avtochati-razkopal-dyunite-v-smokinya", "text": "45-годишният бизнесмен е мъжът, който е поръчал да се разкопаят дюните в комплекс \"Смокиня\". Мъжът живее в ж.к.”Лазур” в Бургас, притежава фирма „Тарс Нончев ПРО” и продаваща авточасти за товарни автомобили. Той е собственикът на внушителната каравана, която е била паркирана в началото на лятото пред разораните дюни. Според къмпингари, Нончев многократно се оплаквал, че дюните му скривали морската панорама.  По твърденията на двамата арестувани багеристи Манол Пазвантов и Васил Георгиев Нончев им платил 1000 лева и дал точни указания какво да направят, имало дори поставени колчета. Те изравнили пясъчните формирования, смятайки, че щом ги викат, всичко е законно. Самият Иван Нончев обаче твърди, че изобщо не ги познава. Виждал ги за пръв път и никога през живота си не е говорил с тях. Разследването продължава, а около 14 часа днес се очаква извънредна пресконференция на Окръжния прокурор на Бургас Георги Чинев. И тримата са задържани за 24 часа, предстои да им се повдигнат обвинения, по които ги грози до 3 години затвор и глоба от 10 до 100 хил.лева.", "date": "2019.01.14", "title": "Търговец на авточасти разкопал дюните на \"Смокиня\""}
{"url": "https://www.faktor.bg/bg/articles/novini/svyat/rim-i-vatikan-sporyat-za-momenitet-ot-fontana-di-trevi", "text": "Спор за пари между управата на Рим и Ватикан. Става дума за монетите, които се хвърлят в популярния фонтан Ди Треви. Това са около милион и половина евро годишно, които до момента е получавала благотворителната организация \"Каритас\". Сега обаче кметът Вирджиниа Раджи иска с парите да се поправя износената инфраструктура във Вечния град. От благотворителната организация са категорични, че това ощетява най-бедните и изразиха надежда, че това не е окончателно решение. То обаче вече е гласувано от общината и се очаква да влезе в сила през април. Информацията предизвика вълна от възмущение в социалните мрежи и призиви за отказ от решението.", "date": "2019.01.14", "title": "Рим и Ватикан спорят за монетите от фонтана Ди Треви"}
{"url": "https://www.faktor.bg/bg/articles/novini/balgariya/dbg-shiroka-dyasna-koalitsiya-za-evropeyskite-i-mestnite-izbori", "text": "ДБГ иска широка дясна коалиция за европейските и местния вот. Ако десните сили се явят заедно, могат да спечелят и двама представители в Европейския парламент. Това обяви пред журналисти зам.-председателят на партията Найден Зеленогорски. В противен случай и по-вероятно било десните сили у нас да се явят с два десни проекта и две конкурентни листи. Ако сега сме разделени, това ще е лош сигнал за местния вот, подчерта председателят на партията Димитър Делчев. Той обобщи - нашият план е широко дясно обединение, двама евродепутати, единение за местния вот, спечелване на кметските избори в София. Найден Зеленогорски обаче е скептичен, че обединението ще се случи до евровота. Имало забавяне, някои от десните формации не били активни, но от ДБГ засега не ги назоваха. Зеленогорски изброи, че в широка дясна коалиция ДБГ вижда СДС, БЗНС, \"Демократична България\", \"Българска нова демокрация\". Вече закъсняваме, часовникът отброява срещу обединението на десните сили, описа докъде са стигнали с договарянето зам.-председателят на ДБГ.  Партията вече е стартиртирала процеса на номинации по места за евродепутати, който ще приключи до седмици. Амбицирани сме да създадем листа, в която да са включени хора с ясна визия как да изглежда ЕС, да са наясно със слабостите на съюза. Така Димитър Делчев отговори на въпрос дали бившият еврокомисар и екслидер на ДБГ Меглена Кунева ще се включи в надпреварата за ЕП. От формацията съобщиха също, че са подготвили сигнал на ЕК за нарушения на конкуренцията на енергийния пазар у нас. В партията имали съмнения за манипулации, обясни Делчев, цитиран от БТА. Това, по думите му, довело до с 200 процента по-скъпа електроенергия за първите десетина дни на т.г. в сравнение със същия период на миналата. От ДБГ предлагат да се въведе пълна прозрачност на борсата, както и да се увеличи броят на производителите, които участват в момента на нея и засега са едва трима.", "date": "2019.01.14", "title": "ДБГ: Широка дясна коалиция за европейските и местните избори"}
{"url": "https://www.faktor.bg/bg/articles/roskosmos-otryaza-fsb-puska-globalni-internet-sateliti", "text": "\"Роскосмос\" обяви пускането на комуникационни спътници за високоскоростния глобален интернет проект OneWeb, предаде Интерфакс. Стартирането на ракетата-носител към британския сателит ще се случи на 19-ти февруари от космическия център Куру във Френска Гвиана.  Миналия октомври Владимир Садовников от ФСБ изрази притеснение от идеята и говори ограничаване на достъпа до проекта OneWeb от съображения за сигурност. Според него системата може да бъде използвана от чуждите служби и да навреди на Руската федерация. Освен това, ограничаването на използването на OneWeb в Русия също ще спомогне за поддържането на конкуренцията на вътрешния пазар на телекомуникационните оператори, допълни служителят на ФСБ. От своя страна ръководителят на \"Роскосмос\" Дмитрий Рогозин нарече позицията на ФСБ твърде скептична: „Тази орбитална група от нашите партньори ще бъде създадена, независимо дали ни харесва, или не. Следователно, ние вярваме, че този проект ще бъде реализиран. Но е по-добре да го приложим с наше участие\".", "date": "2019.01.14", "title": "\"Роскосмос\" отряза ФСБ, пуска сателити, въпреки предупрежденията на службите"}
{"url": "https://www.faktor.bg/bg/articles/novini/balgariya/t-donchev-dogovorat-za-avtomagistrala-hemus-pozvolyava-stroezh-bez-obshtestveni-porachki", "text": "\"Договорът за автомагистрала \"Хемус\" позволява строеж без обществени поръчки\", заяви вицепремиерът Томислав Дончев, цитиран от \"Канал 3\". Така той отвърна и на обвиненията на БСП, че управляващите, че са дали \"коледен подарък\" под формата на неправомерна държавна помощ на 5 фирми за строителството на магистрали в размер на 1,35 милиарда лева. Според левицата тези средства са раздадени \"извън закона, извън правилата, без обществени поръчки, без конкурс или търг\", заради което Корнелия Нинова се закани да внесе с жалба до Европейската комисия. \"Всеки може да сезира, когото поиска. Има категоричен текст в Закона за обществените поръчки за приложимата европейска директива, където детайлно е описана процедурата. Ако едно дружество 100% собственост на възложителя, тогава може да не се прилага плътната процедура по реда на ЗОП, но това също е режим в самия закон и няма държавна помощ\", обясни Дончев. \"Много ясно е определено кое е държавна помощ и кое не е. Категорично, ако едни средства са дадени през процедура за обществените поръчки, това не е държавна помощ. Това са дадени пари на някой, за да свърши някаква работа. Тук няма държавна помощ\", коментира Дончев, който присъства на дискусия на тема \"Три перспективи за бъдещето на обединена Европа\".", "date": "2019.01.14", "title": "Т. Дончев: Договорът за автомагистрала \"Хемус\" позволява строеж без обществени поръчки"}
{"url": "https://www.faktor.bg/bg/articles/novini/svyat/otnovo-gazova-eksploziya-v-rusiya", "text": "Отново газова експлозия в Русия. Инцидентът е станал тази сутрин в град Шахти, в Ростовска област.  По първоначална информация една жена е загинала, а 140 са евакуирани от домовете си. Разрушени са два етажа, изпод развалините са спасени 8 души.", "date": "2019.01.14", "title": "Отново газова експлозия в жилищна сграда в Русия"}
{"url": "https://www.faktor.bg/bg/articles/novini/balgariya/dvama-pomilvani-i-oprosteni-dalgove-za-55-227-lv-ot-prezidentskata-institutsiya", "text": "Дългове към държавата за 55 227 лв. е опростил президентът Румен Радев за първите 7 месеца на 2018 г. Това сочи отчетът на комисията по опрощаване на несъбираеми държавни вземания към администрацията на държавния глава.  Половината от тази сума е за лихви. Опростените дългове са под 1% от тези, за които е поискана амнистия. Отказано е опрощаването на задължения за 7 525 887 лв., като и в този случай близо половината от тази сума са лихви по дълговете. Опростените дългове са за неправомерно получени добавка към пенсията от починал съпруг, пенсии, суми за помощни средства и съоръжения за медицински изделия, невнесени здравни вноски, имотни данъци и данъци за моторни превозни средства. Най-много са случаите на опростени неправилно получени майчински - 8. Има и случаи на неправилно получени целеви помощи за отопление и месечни социални помощи, пише \"Сега\". Списъкът на неопростените дългове е по-дълъг и разнообразен. Тук има и неправилно получено обезщетение за безработица, невнесен корпоративен данък, дължим ДДС, присъдено обезщетение за нанесени неимуществени вреди и разноски по дела и т.н. Правомощието да опрощава несъбираеми държавни вземания е от изключителната компетентност на президента. Той не може да го прехвърли на друг, каквато например е традицията за помилванията и за даване на българско гражданство, които държавният глава възлага на вицепрезидента. Когато постъпи молба за опрощаване, комисията проверява произхода на задължението, както и семейното, финансовото и имущественото положение и здравословното състояние на длъжника и членовете на неговото семейство и домакинство. Така се изяснява дали задължението може да бъде събрано. Ако длъжникът няма имущество, трайно безработен е, болен или възрастен, вземането се приема за несъбираемо и президентът го опрощава. Още двама осъдени са помилвани в края на 2018 г. от вицепрезидента Илияна Йотова, показват данните на Президентството. Така помилваните от началото на мандата на Румен Радев са вече 10 души. Единият от новите помилвани е 26-годишен мъж с тежко онкологично заболяване. Той е осъден на 10 месеца затвор за това, че е шофирал без книжка и след употреба на наркотици. Помилван е с цялата неизтърпяна част от наказанието - 9 месеца. С 3 години от остатъка му от 6-годишна присъда е помилван и мъж, осъден за средна телесна повреда. \"Преди извършване на престъплението осъденият се е опитал да го предотврати, като се е обадил на полицейските органи, за да поиска помощ, каквато не е получил\", пише в мотивите за помилването му. От преписката става ясно, че наказанието е наложено от чуждестранен съд, като там това е възможният минимум, а в България - възможният максимум, без да има законова опция за коригиране на размера на присъдата. \"Единственият начин за проява на състрадание и милосърдие е използването на извънреден способ, какъвто е помилването, чрез който да се прояви хуманност и справедливост в конкретния случай\", пишат от комисията по помилванията.", "date": "2019.01.14", "title": "Двама помилвани и опростени дългове за 55 227 лв. от президентската институция"}
{"url": "https://www.faktor.bg/bg/articles/ukrainskiyat-poslanik-se-sreshta-s-balgarskite-vlasti-nastoyava-da-ne-puskame-ruski-korabi", "text": "„Украйна изпраща призив към България да не приема руския кораб „БЕСТ 1“ в Бургас, защото в противен случай означава, че не подкрепя санкциите срещу Русия като член на Европейския съюз. Утре ще имам няколко срещи в МВнР и в парламента, за да коментираме ситуацията. Ще настояваме руските кораби, които идват от Крим, да не бъде допускани в български води. Това не е първият случай на провокации от страна на Кремъл. Подобни действия не само, че не спират, а се и увеличават. Аз имам задача да предоставя информация на МВнР и след това ще информирам и медиите какво е станало. Ние сме заинтересовани всичко това да придобие публичност“.  Това заяви в предаването „Свободна зона“ по ТВ Европа украинският посланик у нас Виталий Москаленко. Както Faktor.bg първи писа, корабът “БЕСТ-1” с въглища от руското пристанище Ростов на Дон е потеглил към Бургас. Плавателният съд навлезе в окупирания Крим в нарушение на държавната граница на Украйна. (Виж целия материал  ) „Началото на агресията на Русия срещу Украйна започва от църквата. В украинските православни църкви се правеха молебени за здравето на Путин. Самият той обаче с агресията си ускори автокефалията на нашата църква“, каза още Москаленко. „Украйна е толерантна държава. Самостоятелната ни църква не означава, че ние ще ограничаваме руската. Тя трябва да бъде наричана „Руска православна църква в Украйна“. Няма да се рушат сгради и да се гонят хора. Всеки има право да избира къде да се моли. Руснаците говорят, че ние готвим провокация. Напротив, нашите кораби се напад и взимат военнопленници. Руската федерация действа по абсурден начин. Защо нашите моряци са атакувани в неутрални води? Нашите моряци са могли да отговорят с огън, но не са го направили. В кой период Русия не е мачкала съседните си народи?“, коментира Виталий Москаленко.", "date": "2019.01.14", "title": "Украинският посланик се среща с българските власти, иска да забранят руските кораби, идващи от Крим, да плават в наши води"}
{"url": "https://www.faktor.bg/bg/articles/novini/svyat/-levada-tsentar-nad-polovinata-rusnatsi-iskat-ostavka-na-pravitelstvoto", "text": "Над половината руснаци искат правителството да подаде оставка, сочи проучване на независимата социологическа агенция \"Левада център\", публикувано от \"Ведомости\". На това мнение са 53%, докато през декември 2016 година - едва 33%. Основният аргумент е неспособността на правителството да спре повишаването на цените и падането на доходите на населението (57%), неспособността да осигури работни места (46%), недостатъчна социална защита на гражданите (43%). Над една трета от руснаците (36%) са убедени, че сегашното правителство не може да се справи с кризата в икономиката. Макар че, рейтингът на президента Владимир Путин също пада, основните претенции са към правителството. По думите на социолога от \"Левада\" Марина Красилникова, процесът е на \"неотклонно влошаване на обществените насторения\".", "date": "2019.01.14", "title": "\"Левада център\": Над половината руснаци искат оставка на правителството"}
{"url": "https://www.faktor.bg/bg/articles/novini/svyat/v-portnikov-nay-proruskiyat-ministar-v-gratskoto-pravitelstvo-podade-ostavka-zaradi-makedoniya", "text": "Споразумението за промяна на конституционното име на Република Македония доведе до оставката на най-проруския министър в правителството на Гърция – министъра на оотбраната Панос Каменос, известен със своите симпатии към Владимир Путин и ненавист към единна Европа, пише в kasparov.ru Виталий Портников. Заедно с Каменос си тръгват и неговите съпартийци от популистката \"Незивсими гърци\". \"Договорът, подписан от Алексис Ципрас и Зоран Заев изобщо върши чудеса. Вече успя да скара Русия с Македония и маргинализира проруските сили в тази страна. Бившият лидер на тези сили и екс-премиер Никола Груевски, който беше уличен, че е подслушвал едва ли не половината страна и даваше брифинги в двора на руското посолство в Скопие, избяга в Унгария, за да избегне присъдата за коруция.  Договорът скара Русия и Гърция и разобличи шпионската мрежа на Москва. Скара Русия с еладската православна църква, заради опита на Москва да повлияе на висшите и представители да се борят срещу помиряването с Македония. А сега доведе и до раздялата на Ципрас и Каменос. И това още не е краят\", прогнозира Портников.", "date": "2019.01.14", "title": "В. Портников: Най-проруският министър в гръцкото правителство подаде оставка заради Македония"}
{"url": "https://www.faktor.bg/bg/articles/novini/svyat/tereza-mey-skri-istinata-ot-britantsite-ne-kaza-kolko-tezhki-shte-sa-ikonomicheskite-posleditsi-ot-brekzita", "text": "Сделката за Брекзит, договорена от Тереза Мей, явно ще се провали с гръм и трясък на предстоящото гласуване в Лондон. И с право! Сега, когато знаят горчивата истина, нека британците кажат дали още искат да напуснат ЕС, пише в свой коментар за \"Дойче веле\" Биргит Маас. Едва ли има депутат от Долната камара на британския парламент, който да не усеща значимостта на този  исторически момент: от това как ще завърши гласуването, ще зависи съдбата на Великобритания за поколения напред. Става дума за икономическото бъдеще, за реномето на Великобритания пред света, за разбирателството между поколенията в страната и за отношението към мигрантите. Съдейки по всичко, което се случи досега, може да се очаква, че министър-председателката Тереза Мей ще претърпи тежко поражение. И с право! В крайна сметка споразумението за излизането на Великобритания от ЕС е твърде далеч от онова, което поддръжниците на Брекзита обещаваха на своите избиратели. След няколко години Великобритания действително ще напусне институциите на съюза и сама ще може да определя кои мигранти от ЕС да пуска на своя територия. Но Брекзитът вреди на икономиката и то чувствително. На избирателите бе обещано, че излизането от ЕС ще спести на Великобритания милиарди, които щели да се влеят в системата на закъсалото здравеопазване. Нищо подобно обаче няма да се случи. А представата за някаква напълно независима Великобритания, в която всичко вече ще тече по мед и масло, е само плод на болни фантазии. Тереза Мей допусна много грешки.  Дълго време тя премълчаваше истината пред своите съграждани – не им каза колко тежки ще са икономическите последици от Брекзита, нито пък им обясни, че Великобритания ще е принудена да направи компромиси пред ЕС, ако не иска да излезе от съюза без споразумение и с цената на огромни загуби. Вместо да гради мостове и да се опита да си сътрудничи с другите партии в страната, тя задълбочи още повече дълбокия разлом в обществото, наричайки привържениците на проевропейския лагер \"citizens of nowhere\" (ничии граждани). Чувството ѝ за отговорност и желязната ѝ воля пораждаха уважение към нея – дори от страна на противниците ѝ. Но от прекалено голямо усърдие тя сякаш изгуби моралния си компас. Тереза Мей очевидно е обсебена  от идеята, че изпълнява историческа мисия - да реализира на дело волята на мнозинството, гласувало за излизане от ЕС. Заветната ѝ цел явно е да спре свободната миграция на европейски граждани към Обединеното кралство. От самото начало тя \"препъна\" преговорите с ЕС и своя собствен екип с това, че очерта \"червени линии\", отвъд които Великобритания нямало да се съгласи на никакви компромиси. Тя твърдеше например, че Обединеното кралство ще напусне единния европейски пазар и митническия съюз, каквото и да му струва това. А сега напразно се опитва да спечели подкрепа за линията си сред членовете на разединената Долна камара на парламента - твърдейки, че има само две алтернативи, ако те не приемат сделката, договорена от нея: или Великобритания напуска общността без споразумение, или изобщо няма да има Брекзит. Мей категорично отхвърля възможността да се проведе втори референдум. Втори референдум би бил нещо демократично. При това референдумът от 23 юни 2016 година отрази само едно моментно настроение в обществото. Но дори и тогава преднината на поддръжниците на Брекзита не беше огромна. По онова време никой във Великобритания не беше наистина наясно какво точно ще означава Брекзитът. Междувременно се разбра, че привържениците на излизането от ЕС не са в състояние да изпълнят много от обещанията си. Демократично би било, ако на британците се даде втори шанс. Затова нека депутатите отхвърлят сделката и проправят пътя към второ допитване. Разбира се, че Великобритания има право да напусне ЕС, но това ще ѝ нанесе чувствителни икономически загуби. Дали британците все още искат Брекзит при тези обстоятелства – единствено народът е в правото си да реши това!", "date": "2019.01.14", "title": "Тереза Мей скри истината от британците – не каза колко тежки ще са икономическите последици от Брекзит"}
{"url": "https://www.faktor.bg/bg/articles/novini/balgariya/iliyan-vasilev-tatyana-doncheva-e-kritik-vinagi-v-konteksta-na-kontrola-na-zadkulisieto", "text": "„Имам един проверен и сигурен критерий за установяване на \"кой кой е\" сред политолози, анализатори и прочие експерти, които формират общественото мнение. Ако се появяват по централните медии в най-гледаното време и то сами, няма начин те да не са одобрени или вързани с властта - ако не с формалната, то с тези, които искат да дойдат или да контролират властта задкулисно. Татяна Дончева очевидно не е експерт по темата ВВС, но се изказа точно в този контекст. А това е възможно само с утвърдени точки, с наета информираност, с подадени тези от \"нейните\" експерти.” Това изтъква в свой коментар във фейсбук анализаторът Илиян Василев, коментирайки днешната изява на бившия политик от БСП по bТВ. Според Василев в случая с Дончева основата, фундаментът като е предопределен, каквото и да ашладисаш отгоре  „Да е ясно - нейната роля на критик на властта е винаги в контекста на контрола на задкулисието, да не допусне хора \"извън обсега\" да формират обществените нагласи. За това ще я гледате по БТВ, по Нова и по БНТ - тя е лицензирана опозиция. За това още преди време казах, че сделката с Ф-16 е лакмус, безпогрешен. Лобизъм при подобни сделки няма как да няма. Едно е да се прави официално през държавата и сделката да се контролира от нея, друго е когато става на корпоративно равнище, където вирее корупцията. Голям проблем - щели сме да се обвържем с американците. Ужас. И да се откъснем от руснаците. Драма. Ей, ухнем госпожа Дончева!”, добавя с ирония Василев.", "date": "2019.01.14", "title": "Илиян Василев: Татяна Дончева е критик винаги в контекста на контрола на задкулисието"}
{"url": "https://www.faktor.bg/bg/articles/novini/balgariya/s-stanishev-ako-prodalzhi-taka-bsp-shte-tryabva-da-otgovori-kam-koe-politichesko-semeystvo-prinadlezhi", "text": "\"Предстоящите европейски избори ще решат дали Европа ще съществува във вида, в който я познаваме\", заяви председателят на ПЕС и евродепутат Сергей Станишев по време на дискусия на тема \"Три перспективи за бъдещето на обединена Европа\". \"Има три възможни сценария за бъдещето на Европа. Европа на статуквото - той се олицетворява от Европейската народна партия, която през последните 20 г. доминира над институциите и формира политиките и облика на ЕС. Това е факт. Европейският парламент и Европейската комисия, и Европейският съвет са под контрола и оглавявани от Европейската народна партия. Този модел подчертава неравенствата, които вече са нетърпими в обществата. Вторият сценарий е Европа на няколко скорости. Крайно опасно е за България, защото вътрешните неравенства в страните и между страните зараждат една идея, че тези, които сме наистина за сериозна интеграция, трябва да вървим с ускорени темпове напред, тези които изостават да си стоят там, където са. Вина носят всички, дори централните и източните държави, които често се държат провокативно към останалите. Третият сценарий е Европа на нациите. Звучи гордо и прекрасно, защото всички идваме в ЕС от една държава, от друга, ние сме патриоти гордеем се с историята си. Това е много примамливо. Тази идея развива скорост през последните години, заради множеството кризи - икономическа, социална, политическа, психологическа, всякаква\", заяви Станишев. Той коментира и ситуацията с ПЕС и БСП. \"Виждам една тенденция, която не е особено разумна – да се акцентира върху различията. Ако се следва тази линия, ще трябва в един момент да се отговори на въпроса: Към кое политическо семейство принадлежи БСП\", заяви Станишев. \"За мен въпросът за Истанбулската конвенция в България е решен правно и политически, защо има произнасяне на Конституционния съд. Аз съм коментирал мотивите на съда, но това е друга тема. Аз, като демократичен човек, уважавам институциите и се съобразявам с техните решения. Европейският съвет също се е произнасял отдавна и там същото темата не е на дневен ред\", каза Станишев и поясни, че с Глобалния пакт за миграцията обаче казусът е по-различен. \"Глобалният пакт за миграцията е един документ с много сериозно съдържание. Той поставя на масата въпроса, че един такъв глобален проблем не може да се решава самостоятелно от една държава, но той не е правно ангажиращ\", смята Станишев.", "date": "2019.01.14", "title": "С. Станишев: Ако продължи така БСП ще трябва да отговори към кое политическо семейство принадлежи?"}
{"url": "https://www.faktor.bg/bg/articles/na-zakriti-zasedaniya-na-15-yanuari-parlamentarnite-komisii-po-otbrana-i-po-byudzhet-i-finansi-shte-razgledat-predlozhenieto-za-kupuvane-na-f-16", "text": "На закрити заседания на 15 януари парламентарните комисии по отбрана и по бюджет и финанси ще разгледат предложението на кабинета за преговори със САЩ за придобиване на изтребители F-16. Това сочи справка на сайта на Народното събрание. Проекторешението е внесено в деловодството на парламента на 10 януари. Правителството предлага депутатите да му възложат да преговаря със САЩ за придобиване на изтребители F-16. Премиерът Бойко Борисов трябва да създаде преговорния екип, който да изготви международния договор и да проведе преговорите с американското правителство.  Очаква се предложението да влезе за разглеждане в пленарна зала тази седмица. Президентът Румен Радев отправи критики към конкурса за придобиване на изтребителите и го определи като удар по България. От ПГ на БСП обявиха, че ще гласуват „против“ проекторешението. Лидерът на НФСБ Валери Симеонов заяви, че неговото лично мнение е, че процедурата трябва да бъде прекратена и да се проведе нов конкурс.  На този етап е ясно, че не е даден таван, до който може да стигне цената за придобиване на поне 8 самолета. Министърът на отбраната Красимир Каракачанов посочи, че не са обсъждани други варианти освен разсрочено плащане, както е записано в проекта за инвестиционен разход. Водени са разговори първоначално предложената от САЩ цена да бъде коригирана. От Белия дом заявиха, че очакват разговорите с правителството на България да продължат. Американската страна обяви, че F-16 предлага най-добрата възможна комбинация от цена, бойни способности и взаимна съвместимост с другите натовски военновъздушни сили. Заседанието на Комисията по отбрана ще се проведе на 15 януари от 13.30 часа в зала 232. Комисията по бюджет и финанси ще заседава от 15.30 часа в зала „Запад“.", "date": "2019.01.14", "title": "Парламентарните комисии по отбрана и по бюджет и финанси ще разгледат предложението за купуване на Ф-16"}
{"url": "https://www.faktor.bg/bg/articles/novini/svyat/v-iran-kargo-samolet-padna-v-zhilishten-rayon", "text": "Самолет с 10 души на борда падна в Иран, съобщава „Руптли”. Причината за инцидента най-вероятно са лошите атмосферни условия. Самолетът е пътувал от Бишкек, Киргизстан. Паднал е близо до летище Карадж, западно от Техеран. Има информация, че самолетът е паднал в жилищен район.", "date": "2019.01.14", "title": "В Иран: Карго самолет падна в жилищен район"}
{"url": "https://www.faktor.bg/bg/articles/romi-se-sabirat-na-protest-v-stolitsata-iskat-ostavkata-na-karakachanov", "text": "\"Търпението ни се изчерпва\". Това заяви пред БНР Лиляна Ковачева, един от организаторите на днешния протест, провокиран от думите на Красимир Каракачанов във Войводиново. Тя е и сред хората, подали жалба срещу вицепремиера за изказването му. „За мен не е толкова важна бройката на протеста, важна е подкрепата. Електронната петиция, която пуснахме, само за 2 дни събра над 1100 подписа. Тя е подкрепена и от много българи, които осъждат такъв изказ и поведение на политик, което е добър знак, че хората узряват. Петицията ще бъде адресирана до премиер, президент, омбудсман и до главния прокурор. Много роми извън страната застават зад нас и ни подкрепят. Разбрах от социалните мрежи, че пред българските посолства в Белгия и в Лондон в петък ще има също реакция на хора срещу този акт на вицепремиера“, коментира тя. Ковачева бе категорична, че протестът им не е организиран от фондации или партии, не се раздават пари и няма организиран транспорт. Протестът е заради недоволството на гражданите, подчерта тя и добави: „Това показва едно зряло гражданско общество сред ромската общност“. Протестиращите ще потърсят отговорност от Каракачанов и заради „незаконното бутане на незаконни къщи посред зима“: „На въпрос – къде ще отидат тези хора, той отговаря „Вземете си ги вкъщи“. Смятате ли, че това е достоен отговор на един вицепремиер, който е държавник на всички граждани, а не на определени групи. Това негово поведение доведе до подклаждане на етническо напрежение“. Ковачева призова хората да не се поддават на такива провокации и да се изправят едни срещу други. Според нея така се измества вниманието от важни въпроси от дневния ред на страната. „Искаме нашите политици да ни приемат като граждани и да имат сериозно отношение, а не да подклаждат и да развяват етническата карта винаги преди избори. Хората вече не са толкова наивни, за да се хващат за всяка дума“, отбеляза още Лиляна Ковачева. Според нея проблемите трябва да се решават от ромите и институциите заедно.", "date": "2019.01.14", "title": "Роми се събират на протест в столицата, искат оставката на Каракачанов"}
{"url": "https://www.faktor.bg/bg/articles/novini/balgariya/ts-tsvetanov-zashto-prezidentat-i-naznacheniyat-ot-nego-kabinet-dadoha-tolkova-silen-prioritet-na-edin-samolet", "text": "\"30 години има политика, която не води до реална интеграция на ромите. Заложеното в управленската програма на сегашното правителство е обрзованието и вкарването в системата на всички деца. Подобни инциденти и напражение, което ескалира води до невъзможност за интеграция. Говорих с наши общински съветници в региона, които казаха, че има места, където 80% от децата са роми, но след инцидента голяма част вече на са на училище. За мен по-важно е да намаляваме тази ескалация и напрежение\", заяви пред Нова телевизия заместник-председателят на ГЕРБ и председател на ПГ на партията Цветан Цветанов. \"Несправелдиво и неправилна е да се хвърля вината само върху една партия и да не се политизира. Има политици от БСП, които от БСП, които вече стартираха политическата си кампания със случая във Войводиново\", каза Цветанов и прогнозира, че ще има политици, които ще нагнетяват напрежението. Той съобщи, че една община е приела тримата бежанци от Елин Пелин, които бяха изгонени, те работят и са посрещнати добре от местната общност. \"Излизането на улицата не решава проблемите\", коментира Цветанов думите на ромски представител, който заплаши, че ще изкара 100 хиляди роми пред МС. \"Процедурата за изтребителите и възможно най-прозрачната. Трябва да направим така че цената да бъде намалена, убеден съм, че това може да стане. Всичко направено досега гарантира, че ще бъде взето най-правилното стратегическо решение. Всяко решение, което се взема за модернизацията на армията винаги накрая е политическо. В момента имаме самолет, който се предлага с цялата конфигурация и съответно въоръжение и може да се интегрира в НАТО. В държавите членки от НАТО в 10 държави е Ф-16. Само в две има \"Грипен\", но в медиите можем да прочетем, че е имало нодопустими подходи и практики. Ако отидем към \"Грипен\" ще трябва да се обърнем към трета страна за лицензите и съответното въоръжение\", обясни Цветанов. \"Категорично няма външне натиск. В момента има сблъсък между решение взето от служебния кабинет назначен от Румен Радев, взето непрозрачно и на тъмно. Защо президентът и назначеният от него кабинет дадоха толкова силен приоритет на един самолет и то с цената да го реши служебен кабинет. Впрочем има интервю на началикът на ВВС от 2012 година, тогава Румен Радев, че Ф-16 е най-добрият самолет, а след това пише докладни записки до Орешарски за Грипен. На какво основание те сега говорят за лобизъм\", коментира Цветанов. Той не пожела да коментира конкретни имена за бъдещите местни избори и добави, че поне 50% от номинираните за евроизборите ще са нови лица.", "date": "2019.01.14", "title": "Ц. Цветанов: Защо президентът и назначеният от него кабинет дадоха толкова силен приоритет на един самолет"}
{"url": "https://www.faktor.bg/bg/articles/novini/balgariya/tatyana-doncheva-siderov-i-mareshki-sa-lostovete-s-koito-rusiya-smyata-da-svali-pravitelstvoto", "text": "„Пазенето на това, което имаме, не е въпрос само на финансови възможности, а и на отношение. Имаше една програма „Красива България“. Не знам защо, като се свършиха европейските пари, се спира дейността на подобни инициативи. Има простотия, лакомия и безхаберност. И не става дума само за ромите“. Това каза пред БТВ Татяна Дончева.   „Патриотите имат тежък проблем със ссамолетите, които им се паднаха като къса клечка. Затова те си намериха отдушник с Войводиново, но не можем да правим от всичко нова Катуница. Както правиха проверки за шума, да проверят и незаконните постройки. Трябва да има държавна политика към ромите. Патриотите трябва да се върнат към дневния ред със самолетите, да оставят Войводиново и да оставят елементарната хватка за отвличане на внимание. Има роми, които са различно грамотни и развити. В Панагюрище не може да различиш например коя е ромската къща и коя е българската“, коментира Дончева.   „Темата със самолетите може да преобърне правителството. Патриотите ни са много силни на три ракии, но предлагам българското гражданството да ги натисне, защото им даде достатъчно време. Ние сме в положение, в което искаме да си купим нова кола. Ако ни подарят Мерцедес, всички ще го вземем, но трябва да преценим с колко средства разполагаме. Руснаците държат лостовете Марешки и Сидеров, с които смятат, че могат да свалят правителството. От друга страна, американците лобират, за да купим техните самолети. Трябва да внимаваме, защото с подобна техника се женим дългосрочно. Нека специалисти по авиацията да кажат какви машини трябва да купим, а не някакви самозванци във Фейсбук да дават акъл“, каза още лидерката на „Движение 21“.", "date": "2019.01.14", "title": "Татяна Дончева: Сидеров и Марешки са лостовете, с които Русия смята да свали правителството"}
{"url": "https://www.faktor.bg/bg/articles/novini/balgariya/angel-naydenov-izborat-na-boen-samolet-e-dobar", "text": "\"Има един добър избор на тип боен самолет, който да придобие българската армия. Имаме добро предложение за започване на преговори с американската страна. Тези преговори вероятно ще отнемат от 4 до 8 месеца\", коментира пред БНТ бившият военен министър Ангел Найденов. \"От друга страна, има голяма въпросителна пред гласуването в пленарна зала, тъй като има гласове да бъде прекъсната сегашната процедура и да започне нова, което ще ни тласне много напред в бъдещето\", прогнозира той. По думите му става дума за замяна на остаряла техника, която трябва да бъде снета от въоръжение, а не защото военните искат да си купят \"скъпи играчки\". \"Окончателното решение е политическо, ще има 3 гласувания в НС, то обаче трябва да стъпи на експертното решение на комисията\", каза Найденов.", "date": "2019.01.14", "title": "Ангел Найденов: Изборът на боен самолет е добър"}
{"url": "https://www.faktor.bg/bg/articles/tereza-mey", "text": "Британската министър-председателка Тереза Мей отново ще призове днес депутатите да одобрят договореното от нея, но широко критикувано споразумение за излизане от Европейския съюз, предупреждавайки, че ако това не стане, Великобритания може да изпадне в катастрофално положение, предаде Франс прес. Според Мей отхвърляне на продължително и трудно договорената сделка с ЕС, която не одобряват както еврофилите, така и привържениците на напускането, заплашва да компрометира Брекзита и да саботира демокрацията. В реч, която Мей ще държи в завод в град Стоук он Трент - крепост на привържениците на Брекзит - се очаква тя да призове депутатите да не разочароват избирателите, гласували на референдума през 2016 г. за излизане от Евросъюза. \"Всички ние имаме задължението да приложим на дело резултата от референдумът. В противен случай това ще навреди катастрофално на доверието на народа в демократичния процес и в политиците му\", се очаква да каже Мей съгласно предварително разпространените от канцеларията й извадки от речта. Ако споразумението не бъде прието, Великобритания рискува да напусне ЕС на 29 март без споразумение - сценарий, от който се опасяват икономическите среди - или, което е по-вероятно, изобщо да не напусне блока, смята Мей. \"Както видяхме през последните седмици, някои в Уестминстър (парламента) биха искали да отложат или дори да спрат Брекзита и използват всички възможни средства да го постигнат\", се казва в публикуваните откъси. Вчера в таблоида \"Сънди експрес\" Мей вече прикани депутатите да направят \"това, което е правилно за страната\".", "date": "2019.01.14", "title": "Тереза Мей прави последен опит да убеди депутатите да подкрепят споразумението й за Брекзит"}
{"url": "https://www.faktor.bg/bg/articles/novini/balgariya/predsedatelyat-na-sdruzhenie-edinstvo-kakvo-pravi-karakachanov-pri-naglite-romi", "text": "\"Един вицепремиер и министър на отбраната каква работа има във Войводиново да създава етническо напрежение. Не може да казва, че всички роми в България са нагли. Това поражда етническо напрежение\", заяви пред Нова телевизия председателят на сдружение \"Единство\" Ачо Йорданов, който подаде жалба срещу Красимир Каракачанов в Комисията за защита от дискриминация. \"Защо той се снима с наглите роми. На тази снимка той е в качеството си на вицепремиер – снимката е правена преди една година\", каза Йорданов, показвайки фотос, на който Каракачанов е заснет с група роми. \"Ако г-н Каракачанов днес не си подаде оставката, ние с Александър Филипов, ще организираме масов протест пред Министерски съвет. Мисля, че ще дойдат стотина хиляди роми\", обяви председателят на сдружение \"Единство\". \"Държавата трябва да си дойде на мястото, да премахне незаконните къщи, но не може да се каже, че всичките са незаконни\", каза още Ачо Йорданов.", "date": "2019.01.14", "title": "Председателят на сдружение \"Единство\": Какво прави Каракачанов при наглите роми?"}
{"url": "https://www.faktor.bg/bg/articles/die-s-ddeutsche-zeitung-tsipras-plashta-tsenata-za-imeto-na-makedoniya", "text": "Най-тиражираният германски вестник - Die Sueddeutsche Zeitung - публикува статия под заглавие „Цената на помирението“, в която коментира политическата криза в Гърция. „Бракът между лявата СИРИЗА и националистическата „Независими гърци“ бе разтрогнат. Панос Каменос (лидер на партията и министър на отбраната – бел. р.) подаде молба за развод. Така се оказа, че (премиерът Алексис) Ципрас плаща висока цена за смелостта си да сложи край на спора за името на Македония“, коментират в редакцията на германския национален ежедневник.  Отбелязва се, че по-късно през седмицата в гръцкия парламент ще бъде гласуван вот на недоверие срещу правителството на Ципрас, след което би следвало да се проведе вотът за ратифициране на Преспанското споразумение. Управляващите твърдят, че имат необходимата подкрепа. В противен случай Гърция ще понесе сериозни щети – не само във вътрешен, но и в международен план. Защото провалът на изпълнението на договора за името между Гърция и Македония ще бъде огромна грешка, категорични са в редакцията на германското издание.", "date": "2019.01.14", "title": "Die Süddeutsche Zeitung: Ципрас плаща цената за името на Македония"}
{"url": "https://www.faktor.bg/bg/articles/novini/svyat/tramp-tvardi-che-ne-e-skril-nishto-ot-razgovorite-s-putin", "text": "Американският президент Доналд Тръмп нарече \"смехотворна\" статия във в. \"Вашингтон пост\", която твърди, че се е постарал да скрие подробности от разговорите си с руския държавен глава Владимир Путин, дотам, че дори конфискувал бележките на преводача си, предаде Франс прес. \"Не съм имал нищо за криене. Това е направо смешно\", заяви той в събота вечерта в телефонно интервю за телевизия \"Фокс нюз\". В публикацията си \"Вашингтон пост\" отбелязва, цитирайки бивши и сегашни висши правителствени служители, че няма нито един подробен доклад от разговорите, които Тръмп е водил с Путин на пет различни места през последните две години. След една от срещите си с руския президент - в Хамбург през 2017 г. - милиардерът републиканец дори взел бележките на преводача си и поискал от него да не споделя с други членове на правителството какво е било съдържанието на разговора, пише всекидневникът. \"Статията във \"Вашингтон пост\" е до такава степен неточна, че дори не заслужава отговор\", коментира говорителката на Белия дом Сара Сандърс. \"Левичарските медии пропиляха две години в опити да скалъпят измислен скандал за таен сговор\" между Москва и екипа на кампанията на г-н Тръмп за президентските избори през 2016 г., допълни тя. В петък в. \"Ню Йорк таймс\" разкри, че през 2017 г. ФБР започнало разследване дали президентът Доналд Тръмп е работил в интерес на Русия. \"Това е най-обидната статия, писана някога за мен, и ако я прочете, ще видите, че те не са открили абсолютно нищо\", заяви пред \"Фокс\" президентът, който отправи остри нападки и към бившия директор на ФБР Джеймс Коми. \"Еха, току-що научих от западащия \"Ню Йорк таймс\", че бившите корумпирани ръководители на ФБР, почти всичките уволнени или принудени да напуснат агенцията по някои доста неприятни причини, са започнали разследване срещу мен, без причина и без доказателство, заради това, че уволних лъжливия Джеймс Коми! Пълна низост!\", написа той в Туитър.", "date": "2019.01.14", "title": "Тръмп твърди, че не е скрил нищо от разговорите с Путин"}
{"url": "https://www.faktor.bg/bg/articles/angel-dzhambazki-1-2", "text": "\"Повтаряхме, изисквахме и настоявахме едно нещо - на първо място да бъдат премахвани циганските махали. Защото махалата поражда отчуждение, изолация, и произвежда едни хора, които не се образоват, нямат трудови навици и са изключително нагли и агресивни към останалата част от обществото\". Това заяви пред BGonAir евродепутатът Ангел Джамбазки.  По думите му, в администрацията на средно ниво цари безотговорност и нежелание за справяне с този проблем. Според него е необходима цялостна промяна на отношението към подхода както към местната власт, така и към самия въпрос. Джамбазки коментира, че ГЕРБ се държат прекалено европейски по тези теми и не желаят да влязат в сблъсък със своите политически семейства на Запад. \"В голямата си част извън светлините на прожекторите в по-малките населени места границата на циганския катун е граница на гражданската война. Променя се характерът на нападенията. Доскоро жертви на битовата етническа престъпност бяха възрастни хора, сега забелязваме дързост при нападение на служители на реда\", категоричен беше евродепутатът. Той посочи, че трябва да се предприемат мерки за разрушаване на незаконните постройки, спиране на формите на социално подпомагане, когато получаващият помощи е отказал да работи и да бъдат наказвани безотговорните родители.", "date": "2019.01.14", "title": "Джамбазки предупреди за опасност от гражданска война заради циганските катуни"}
{"url": "https://www.faktor.bg/bg/articles/novini/balgariya/petar-kurumbashev-vse-oshte-ne-sme-spechelili-macha-sreshtu-makron-tryabva-ni-koalitsiya-s-polsha-i-rumaniya", "text": "\"Понеже имаме практика да отчитаме победи, трябва да признаем, че с пакета \"Макрон\" спечелихме само една битка и успяхме да постигнем отлагане на мерките до ниво \"комисия\". Това заяви пред БТВ евродепутатът от ПЕС Петър Курумбашев.  \"Всички български евродепутати бяхме оклюмали и не възлагахме големи надежди, че ще спечелим тази малка битка. Така да се каже, на два пъти вече спасяваме дузпи. Ние не може да лежим през целия мач и да чакаме съдията да свири едно 0:0\", допълни социалистът.  Той припомни, че в ЕС има пътен алианс, в който влизат Германия и Франция и който не можем да заобиколим. Той обаче пшризова правителствата на България, Румъния и Полша да помислят за организирането на подобна алтернативна коалиция. Според в него могат да влизат и по-далечни страни като Финландия, например.  \"Не знам дали ще бъда издигнат за нов мандат в Европарламента. Предстои да се направят номинации, както и в останалите партии, както виждам. На пленума не забелязах да се коментира темата за това, кой ще е водач на листите на евроизборите\", коментира предстоящия вот Курумбашев.", "date": "2019.01.14", "title": "Петър Курумбашев: Все още не сме спечелили мача срещу Макрон, трябва ни коалиция с Полша и Румъния"}
{"url": "https://www.faktor.bg/bg/articles/novini/balgariya/v-zapadna-balgariya-shte-prevali-slab-snyag-shte-ima-i-usloviya-za-poleditsi", "text": "Днес преди обяд от запад отново ще се заоблачи и на отделни места в Западна България ще превали слаб сняг, в северозападните райони за кратко снегът ще е примесен с дъжд и ще има условия за поледици. Атмосферното налягане ще продължи да се понижава и ще се задържи по-ниско от средното за месеца. Ще духа слаб до умерен вятър от юг-югозапад. Температурите слабо ще се повишат и максималните ще са между 2° и 7°. По Черноморието преди обяд облачността временно ще се разкъса и намалее, но отново бързо ще се заоблачи. Ще духа слаб до умерен югозападен вятър. Максималните температури ще са 5°-7°. Температурата на морската вода е 5-6°. Вълнението на морето ще е 1-2 бала. В планините ще е предимно облачно, но само в масивите от Западна България ще има слаби валежи от сняг. Ще духа умерен до временно силен вятър от запад-северозапад. Максималната температура на височина 1200 метра ще е около 0°, на 2000 метра - около минус 7°.", "date": "2019.01.14", "title": "В Западна България ще превали слаб сняг, ще има и условия за поледици"}
{"url": "https://www.faktor.bg/bg/articles/bivsh-zatvornik-namushka-polski-kmet-po-vreme-na-blagotvoritelen-kontsert", "text": "Кметът на полския град Гданск беше намушкан с нож тази вечер по време на благотворително събитие, предаде Франс прес, като се позова на полицията, която потвърди първите съобщения на няколко медии. Павел Адамович бил нападнат с нож от мъж, докато бил на сцената в края на благотворителна проява в Гданск. Той бил реанимиран на място, а после откаран с линейка в болница. Адамович е опериран в университетската болница в града, каза заместник-кметът на Гданск Пьотр Гжилак, цитиран от полската осведомителна агенция ПАП. Кметът е бил намушкан с остър предмет и състоянието му е много сериозно, каза полският вътрешен министър Йоахим Бруджински, цитиран от Асошиейтед прес, и нарече атаката \"необясним варварски акт\". Той каза, че нападателят е задържан. Нападението е било извършено пред очите на няколкостотин души по време на благотворително проява за набиране на средства за организация, която финансира покупката на медицинско оборудване. Нападателят бързо бил задържан от охраната на събитието, а после отведен от силите на реда. Според говорител на полицията става въпрос за 27-годишен жител на града. Видеозапис от атаката, публикуван в ЮТюб показва как мъжът се качва на сцената, напада кмета, а после грабва микрофона и извиква, че предишното центристко правителство на партия \"Гражданска платформа\" го е пратило в затвора, докато той бил невинен, и че е бил подлаган на мъчения. \"Затова Адамович умира\", заявява той. \"Гражданска платформа\" подкрепила преизбирането на кмета на общинските избори през октомври миналата година. Председателят на Европейския съвет Доналд Туск, който е бивш полски премиер, съосновател е на \"Гражданска платформа\" и е от Гданск, призова в Туитър всички да се помолят за кмета. \"Павел, ние сме с теб\", написа той. Съчувствие към Адамович изразиха също полският президент Анджей Дуда и премиерът Матеуш Моравецки, които осъдиха нападението. Петдесет и три годишният Адамович е кмет на пристанищния град на Балтийско море от 1998 г. Той е част от демократичната опозиция, възникнала в града през 80-те години на миналия век под водачеството на Лех Валенс, отбелязва БТА.  Вижте видео от инцидента", "date": "2019.01.14", "title": "Бивш затворник намушка кмета на Гданск по време на благотворителен концерт (Видео)"}
{"url": "https://www.faktor.bg/bg/articles/novini/svyat/donald-tramp-zaplashi-turtsiya-s-ikonomicheska-katastrofa-ako-atakuva-kyurdite", "text": "Остра заплаха на американския президент към Анкара. Доналд Тръмп предупреди Турция, че я чака икономическа катастрофа, ако атакува кюрдите след изтеглянето на американските войски от Сирия. Тръмп призова и кюрдите \"да не предизвикват\" Анкара. Обявеното през декември изтегляне на американските военни, разположени в Сирия, беше приветствано от Турция. Но създаде опасност за кюрдските сили, които се сражават заедно със Съединените щати срещу ИД.", "date": "2019.01.14", "title": "Доналд Тръмп заплаши Турция с икономическа катастрофа, ако атакува кюрдите"}
{"url": "https://www.faktor.bg/bg/articles/novini/balgariya/speshna-sreshta-v-kevr-za-tsenata-na-toka", "text": "Спешна среща в енергийния регулатор за цената на тока. Държавата, ЕРП-тата и енергодружествата ще обсъждат как да се преодолеят високите цени на индустриалния ток. В определени дни, цената на електричеството за бизнеса скачаше с до 300%, а след напрежението сред работодатели и синдикатите  държавата обяви, че ще бъдат предприети спешни мерки. Сред тях са масови проверки на трите електроразпределителни дружества.  Ще се следи стриктно и за техническото състояние на електромерите.", "date": "2019.01.14", "title": "Спешна среща в КЕВР за цената на тока"}
{"url": "https://www.faktor.bg/bg/articles/novini/svyat/nyakolko-letishta-v-germaniya-shte-stachkuvat-vav-vtornik", "text": "Германски профсъюз разшири планирана за вторник стачка на служителите по сигурността на летището във Франкфурт, включвайки още няколко летища, сред които това в Хамбург, предадоха Асошиейтед прес и ДПА, цитирани от БТА. Стачки се очакват във вторник и на по-малките летища в Хановер, Бремен, Лайпциг-Хале, Дрезден и Ерфурт. Синдикатът обяви днес, че се предвиждат еднодневни протестни действия на летището в Хамбург. Преди два дни профсъюзът обяви планирана стачка на летището във Франкфурт - най-натовареното в Германия. По-рано стачки доведоха до отмяна на стотици полети на летищата в Дюселдорф, Кьолн-Бон, Щутгарт и Берлин. Профсъюзът призова за стачка и на летището в Мюнхен във вторник. Подобни действия вероятно ще предизвикат сериозни забавяния на второто по големина германско летище, посочва Ройтерс.", "date": "2019.01.14", "title": "Няколко летища в Германия ще стачкуват във вторник"}
