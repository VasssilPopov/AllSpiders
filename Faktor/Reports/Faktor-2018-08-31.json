{"url": "https://www.faktor.bg/bg/articles/v-donetsk-ubit-e-proruskiyat-separatistki-lider-na-dnr", "text": "При взрив на бомба в кафене в центъра на град Донецк е били убит Александър Захарченко, проруският сепаратистки лидер на самопровъзгласилата Донецка Народна Република в Източна Украйна. Той е починал в болницата от раните си, съобщи life.ru. При експлозията е бил ранен и министърът на финансите на ДНР Александър Тимофеев. Захарченко оглави ДНР през ноември 2014 година и преживя няколко опита за покушение.  Според неофициална информация, взривното вещество е било в автомобил, паркиран в непосредствена близост до кафенето в Донецк. Освен Захарченко и човекът с него, има и още трима пострадали.", "date": "2018.08.31", "title": "Убит е проруският сепаратистки лидер на ДНР"}
{"url": "https://www.faktor.bg/bg/articles/utre-otkrivat-letniya-universitet-na-mladezhi-gerb", "text": "Утре е официалното откриване на 11-ия летен университет на Младежи ГЕРБ, който е под мотото \"Само истината, НЕ на фалшивите новини\", съобщиха от пресцентъра на партията.  Форумът ще се състои в \"Гранд Хотел Варна\" в к.к. \"Св. Св. Константин и Елена\" и ще продължи до 2 септември 2018 г. Конференцията се организира съвместно от МГЕРБ, Сдружение \"Граждани за европейско развитие на България\" и Фондация \"Ханс Зайдел\". В летния университет ще участват председателят на ПГ на ГЕРБ и зам.-председател на партията Цветан Цветанов, председателят на МГЕРБ и зам.-министър на външните работи Георг Георгиев, кметът на Варна Иван Портних, евродепутатът от ГЕРБ/ЕНП Емил Радев и представителят на Фондация \"Ханс Зайдел\" в България Богдан Мирчев.  В рамките на форума Цветан Цветанов ще изнесе лекция на тема \"Истината, илюзиите и лъжите в политиката\". Сред лекторите на форума са още министърът на Българското председателство на Съвета на ЕС Лиляна Павлова, евродепутатите Андрей Новаков и Емил Радев, българският еврокомисар Мария Габриел, Симеон Дянков и др.", "date": "2018.08.31", "title": "Утре откриват летния университет на Младежи ГЕРБ"}
{"url": "https://www.faktor.bg/bg/articles/nfsb-reshava-dali-da-ostane-vav-vlastta", "text": "НФСБ решава дали да остане във властта. Вицепремиерът и председател на партията Валери Симеонов е насрочил Национален изпълнителен комитет, който ще се проведе утре. „Решаваме какво ще правим оттук-нататък и дали ще продължаваме да участваме в управлението“, посочи пред \"Фокус\" Симеонов. Решението на патриотите идва на фона на  поисканите днес от премиера Бойко Борисов оставки на министрите Николай Нанков, Валентин Радев и Ивайло Московски. \"Оставките абсолютно не са съгласувани с нас и не само тези оставки, а доста оставки вече. Не чух никакви аргументи за уволненията на 3-мата министри, коалицията отдавна не функционира\", обясни той.", "date": "2018.08.31", "title": "НФСБ решава дали да остане във властта, събира се извънредно утре"}
{"url": "https://www.faktor.bg/bg/articles/sotsiolog-dneshnite-ostavki-byaha-neobhodimi-zaradi-natrupano-obshtestveno-naprezhenie", "text": "Депозираните оставки на тримата министри е правилно решение. Това каза за Агенция „Фокус“ социологът Кънчо Стойчев във връзка с поисканите от премиера и впоследствие депозирани оставки на министрите Николай Нанков, Валентин Радев и Ивайло Московски.   По думите му оставките на министрите са били необходимото действие, защото е имало натрупано обществено напрежение около трагичния случай край Своге, но и заради редица други скандални случаи.   „В такъв един момент търсенето и поемането на политическа отговорност, както и смяната на ключови играчи е правилното действие“, каза още той о добави, че в нито едно общество и в нито една държава не съществува проблем, които може да бъде решен само с подаването на нечия оставка.   „На тези неща трябва да се гледа като на процес, който тече във времето“, уточни той.   Според него оставката е стъпка в някаква посока, но не винаги това е правилната. „Оставката е необходимо действие в определени ситуации“, заяви социологът.   На въпрос дали депозираните оставки могат да доведат до противоречия в коалицията, той отговори, че когато има коалиационно управление, съгласуването на министерските позиции и персонално министрите от вече разпределените ресори между партньорите, създава напрежение. \"Колко голямо ще е то, е въпрос на гадаене\", добави той.", "date": "2018.08.31", "title": "Социолог: Поемането на политическа отговорност и смяната на ключови играчи е правилно действие"}
{"url": "https://www.faktor.bg/bg/articles/hristo-ivanov-ako-borisov-dokara-na-vlast-ninova-ili-drug-nositel-na-kremalskiya-virus-otgovornostta-shte-bade-iztsyalo-negova", "text": "Борисов опитва да се закрепи с махането на още три бушона, въпреки че те не са нищо повече от поредните негови сламени човечета. Хората вече дори не помнят имената на тези “министри”. Реалността е, че това управление е катастрофално по самата си природа. Буквално всяка седмица гърмят нови кризи във всякакви сектори. И винаги става дума за едно и също: тотално прогнили институции, проядени от пълчища паразитиращи безотговорни калинки. Това, което се случва пред очите ни, е все по-ускоряващият се и трудно удържим разпад на българската държавност в една все по-опасна международна среда. Страната има спешна нужда от смели и дълбоки реформи. След получената пътна карта от чакални към ERM 2, пред нас има реална възможност да оздравим финансовия си сектор, регулаторите и правосъдието си и така едновременно да стабилизираме държавността си, да осигурим условия за инвестиции и растеж и да гарантираме мястото си в ядрото на ЕС. Многократно беше доказано, обаче, че Борисов не може, не знае и най вече - не иска да прави такива реформи. Той може единствено да оцелява чрез протакане, моментни отигравания и поддържане на разложението в интерес на корумпираните си авери. В момента той упорито превръща личния си политически залез в национална агония. Трябва да сме напълно наясно, че всеки ден оставане на Борисов начело на държавата, тласка страната към власт на безрасъдния популизъм на Корнелия Нинова и окончателното затъване на страната в евразийското блато. Ето защо, Борисов трябва да бъде призован да спре да държи България заложница на личното си оцеляване и да се оттегли от политическия живот. Вместо заедно с Пеевски да опитва да инсталира следващия Цацаров и чрез поредните срамни имитации да пропилява шанса ни да станем членове на Еврозоната и бъдещото ядро на ЕС, той трябва спешно да освободи бъдещето на страната ни от себе си. Само така може да бъде даден път за демонтаж на управленския му модел в неразчленима симбиоза с Пеевски, Доган и пр. и да се пристъпи към реално очистване и преструктуриране на политическото пространство в център-дясно. Това е единственият път за формиране на управление на решителната проевропейска модернизация в един нов парлмент с мандат за дълбока промяна. И ако, вместо да се оттегли сега, Борисов избере да продължи тази агония и накрая докара на власт Нинова или друг носител на кремълския вирус на разрушителния популизъм, отговрността ще бъде изцяло негова и на партийните му придворни.", "date": "2018.08.31", "title": "Христо Иванов: Ако Бойко Борисов докара на власт Корнелия Нинова, отговорността ще бъде изцяло негова"}
{"url": "https://www.faktor.bg/bg/articles/zapadnonilska-treska-grozi-burgas", "text": "В Бургас съществува реална опасност от разпространение на вируса на западнонилската треска. Няма нужда от паника и страх, но сме длъжни да предупредим жителите и гостите на града, че съществува потенциална опасност от разпространение на вируса на западнонилската треска в Бургас, съобщиха от общината. В момента има недоказано, но съществуващо съмнение за една жена от Бургас, която проявява голяма част от симптомите на това заболяване. За съжаление, напълно сигурно е, че 3 от откритите 6 мъртви щъркела край село Атия в съседната Община Созопол са носители на вируса на западнонилската треска, добавиха от пресслужбата на Община Бургас. В отговор на потенциалната опасност през следващите дни Община Бургас ще проведе засилени дезинсекционни мероприятия на местата, където се събират много хора, и в биотопите, където се развъждат комари. Именно комарът е преносител на този вирус, който разболява предимно животни и най-вече птици, но е опасен и за хората. Община Бургас е отправила предупреждение към всички болници на своя територия да следят внимателно за евентуални случаи на западнонилска треска, защото тя се диагностицира трудно. Около 80 на сто от заразените не проявяват никакви симптоми. При останалите 20% признаците на болестта са много подобни на грип - температура, болки в тялото, отпадналост, подуване на лимфните възли. При 1 процент от заболелите изходът е летален и предизвикан от впоследствие развит енцефалит или менингит. Това са основно възрастни и хора с отслабена имунна система, съвсем малки деца. Това лято смъртни случаи от западнонилска треска има в Сърбия, Гърция, Румъния, Косово, Италия. От Община Бургас съветват хората при най-малки съмнения да посетят личния си лекар. Прочети още на: https://www.bgonair.bg/bulgaria/2018-08-31/vnimanie-ima-opasnost-ot-zapadnonilska-treska-v-burgas", "date": "2018.08.31", "title": "Западнонилска треска грози Бургас"}
{"url": "https://www.faktor.bg/bg/articles/v-simeonov-tryabva-da-si-idiot-za-da-smyatash-che-s-ostavkite-se-reshava-nyakakav-problem", "text": "\"Трябва да си идиот, за да смяташ, че с подаването на тези оставки се решава някакъв проблем. Тези хора нямат абсолютно никаква вина за това, че шофьорът не си е вършил работата и е блял настрани. Само на изключително ограничено мислещи хора не е ясно, че катастрофата е в резултат на шофьорска грешка. Това не означава, че няма дефекти по повърхността на пътното платно, но да се прехвърля всичко на това, просто е идиотско. Основната вина, заявявам го пред цялата държава, е на шофьора, на никой друг. Там същият са минали над 70 автобуса, защо другите не са се обърнали. Цялата тази история беше толкова глупаво подведена и то от медиите, и като гледам как премиера с лека ръка уволнява хора, които имат достойнство, професионална кариера и качества, просто не виждам докъде ще стигне държавата“, заяви още Валери Симеонов. Той е  е насрочил Национален изпълнителен комитет, който ще се проведе утре. „Решаваме какво ще правим оттук-нататък и дали ще продължаваме да участваме в управлението“,  зави  Симеонов, както писахме.", "date": "2018.08.31", "title": "Валери Симеонов: Трябва да си идиот, за да смяташ, че с оставките се решава някакъв проблем"}
{"url": "https://www.faktor.bg/bg/articles/siderov-valeri-simeonov-da-kazhe-s-kogo-se-e-koaliral-veche-zadkulisno", "text": "Валери Симеонов да обясни намеренията си, позицията си, коалиционния си статут. Това каза за Агенция „Фокус“ председателят на ПГ на „Обединени патриоти“ и лидер на ПП „Атака“.  „Г-н Симеонов напоследък говори доста нелогични неща. Има група „Обединени патриоти“ и той ако не се чувства част от нея, да излезе и да го заяви ясно. И да каже как го прави, защо го прави, с кого се е коалирал вече задкулисно може би, защото той от много време твърди, че на следващите Евроизбори няма да бъде с ВМРО и Атака. Нека обясни с кой ще бъде и да стане ясно. Всеки има свободна воля, но след като си се споразумял с определени партии за управляваща коалиция, трябва да си коректен с тях и да съобщиш намеренията си предварително. Не април месец 2019 година да каже, че отива например с Христо Иванов, Румен Христов или Атанас Атанасов на избори, а сега да го заяви. Всеки е свободен в действията си, но коректността изисква някои неща да се казват навреме. Аз призовах вече в коалиционен формат това, но той не благоволи да отговори на тези мои искания. Каза, че сега не може да каже. В крайна сметка да обясни намеренията си, позицията си, коалиционния си статут“, заяви още той.  Не виждам никаква драма както в около подаването на оставките на министрите Радев, Нанков и Московски и в коалиционен план, добави Сидеров.  „Смятам, че е изконно право на премиера да реши с кого да е в екип. Видях, че колеги от Патриотичната коалиция са реагирали малко по-нервно, аз не виждам повод за нервност. Това е квотата на ГЕРБ, освен това имахме много сериозни обществено-значими трагични събития – катастрофа и търсене на отговорност от страна на обществото. Мисля, че премиерът е взел едно тежко решение, но правилно, защото тези министри са във фокуса на вниманието във връзка с трагичния инцидент и трябва да се понесе политическата отговорност. Решението е правилно и отговаря на обществените очаквания и нагласи - няма никаква драма в коалиционен план“, допълни той.  „Аз имам добра комуникация с премиера Борисов по всяко време. Коалиционен съвет не е имало по повод съгласуване на поисканите оставки, тъй като парламентът е във ваканция все още. Понякога се налага да се действа бързо и решително. Това, че не е имало коалиционен съвет между „Обединените патриоти“ и ГЕРБ не е драматично. Аз съм и очаквал, и в течение с тези промени. Мисля, че са нормални, че са логични, не са леки и за самите министри, но те поемат политическата отговорност – така се прави, като си отговорен управник. Смятам, че няма основания за недоволство от страна на „Обединените патриоти“ за това, че не се е събрал съвет“, заяви още Сидеров. Не мисля, че има причина да не подкрепим трите оставкина министрите, добави Сидеров.  „Да, ще подкрепим оставките и смятам, че предложените кандидатури от премиера ще бъдат обмислени добре. Той има достатъчно опит и знае как да отговаря на обществените очаквания“, каза още той. „Коалиционен съвет имаме уговорка щом започне политическият сезон да бъдем редовно на такива срещи – всяка седмица. Кой ще заеме освободените постове пак мисля, че е решение основно на премиера. Това са министерства под ГЕРБ и той е в правото си да реши и да предложи кандидати. Разбира се, аз смятам, че ще имаме комуникация по този въпрос, винаги сме имали добра комуникация. Няма драма, министрите са тези, които поемат политическата отговорност. Имало е правителство, в което 10 министри бяха сменени по време на мандата и това не се отрази драматично. Въпросът е да има поставени значими цели“, каза още той.  „В парламента есента ще поставя въпрос да се очертаят едни важни приоритетни точки за България и от законодателен план, и от страна на Правителството. Да се види до края на мандата какво точно е най-важното, какво точно можем да постигнем като управляваща коалиция, така че хората да се чувстват добре. Да, има икономическа стабилност. Да, има растеж. Да, имаме успехи в дипломацията и на Балканите, но има още много неща за решаване – стандарт на живот, доходи, пенсии, здравеопазване. Трябва да насочим концентрирано усилията там и най-вече в ограничаване и пресичане на корупцията. Аз там чух обнадеждаващи думи от министър-председателя, че няма да има пощада и смятам, че тук тази трагедия може да бъде начало на една нова фаза в държавното управление със силни удари по корупцията“, каза още Волен Сидеров.", "date": "2018.08.31", "title": "Сидеров: Валери Симеонов да каже с кого се е коалирал вече задкулисно"}
{"url": "https://www.faktor.bg/bg/articles/novini/balgariya/atanas-atanasov-imame-avtoritarno-upravlenie-v-litseto-na-borisov", "text": "Има политически сили, които имат капацитет да заменят управлението на Борисов, коментира Атанас Атанасов - съпредседател на „Демократична България“, цитиран от БНР. Само пропусна да каже кои са те. Това е агония на корупционния управленски модел „Борисов“ и опит през тази така масирана промяна в правителството да закърпят положението, заяви той  по повод оставките на трима министри заради трагедията край Своге. Тази трагедия показва провала на основния приоритет на управлението на „Борисов“, категоричен е той: „През тези 10 години Борисов ни убеждаваше, че той е новият строител на България, а неговия приоритет е строителството, основно на пътища. Сега виждаме какво е качеството на всичко, което е правено. За съжаление, тази политическа агония показва, че имаме тежка криза в самия модел на управлението. Най-доброто решение за страната е да подаде оставка цялото правителство и да се отива на предсрочни парламентарни избори“. Алтернатива на управлението има и то не от едно място, убеден е той. „Има политически сили, които имат капацитет да заменят управлението на Борисов. За тази година и половина от последното му правителство няма една седмица, в която да нямаме тежък скандал, свързан с неговото управление. Тези скандали са, общо взето, всичките корупционни“. Имаме авторитарно управление в лицето на Борисов, категоричен е Атанасов. „Като убеден привърженик на западната демокрация имам и друго притеснение  - колкото повече Борисов се крепи на власт, толкова повече създава предпоставки у нас да дойдат на власт бившите комунисти“.", "date": "2018.08.31", "title": "Атанас Атанасов: Имаме авторитарно управление в лицето на Борисов"}
{"url": "https://www.faktor.bg/bg/articles/novini/balgariya/naslednitsi-na-makedonski-rodove-da-srutim-berlinskite-steni-na-osogovskata-planina", "text": "Наследници на стари македонски родове излезнаха с декларация, в подкрепа на подписания договор за приятелството и добросъседство между Македония и България. В нея те се обявяват против опитите на родни политици и партии, свързани с чужди държави да минират започналото сближаване. Ето и пълния текст на декларацията им:", "date": "2018.08.31", "title": "Наследници на македонски родове: Да  срутим Берлинските стени на Осоговската планина"}
{"url": "https://www.faktor.bg/bg/articles/proektozakon-predvizhda-po-visoki-danatsi-za-starite-koli", "text": "Пpeдлoжeниe нa Mиниcтepcтвoто нa финaнcитe предвижда по-старите автомобили да плащат по-високи такси, изчислени според еврокатегорията им. B мoмeнтa фopмyлaта вĸлючвa мoщнocттa и възpacттa нa колите, ĸaтo cтapитe плaщaт пo-мaлĸo, a пo-нoвитe пoвeчe. Предложението е за старите автомобили таксите да се повишат, а за новите да се намалят. Що се отнася до \"конските сили\" се въвеждат нови по-високи такси. Колко автомобилът замърсява околната среда и какъв е неговият екостандарт също ще се вземат предвид. Досега, пpи нaличиeтo нa ĸaтaлизaтop, имaшe oтcтъпĸи, но се очаква те да oтпaднат.", "date": "2018.08.31", "title": "Проектозакон предвижда по-високи данъци за старите коли"}
{"url": "https://www.faktor.bg/bg/articles/obshtestvo/zakon-i-red/prodalzhavat-razpitite-v-natsionalnoto-sledstvie-za-uzhasa-kray-svoge", "text": "Продължават разпитите в националното следствие за пътя край Своге, на който загинаха 17 души. Днес обяснения ще дават бившите шефове на Агенция „Пътна инфраструктура\" Дончо Атанасов и Лазар Лазаров. В четвъртък бяха разпитани регионалният министър Николай Нанков и повече от 30 чиновници. След разпитите стана ясно, че АПИ не отговаря за мантинелите в района, защото това било задължение на общината. Освен това, по думите на шефа на АПИ, Пътна полиция не написала в доклада си за отсечката, че е район с концентрация на тежки инциденти.", "date": "2018.08.31", "title": "Продължават разпитите в националното следствие за катастрофата край Своге"}
{"url": "https://www.faktor.bg/bg/articles/ludogorets-igrae-v-grupa-a-na-liga-evropa-s-bayer-leverkuzen-tsyurih-i-aek-larnaka", "text": "Българският шампион Лудогорец се падна в Група „А“ на Лига Европа, което означава, че ще се играе срещу Байер (Леверкузен), Цюрих и АЕК (Ларнака). Това отреди тегленият днес жребий в Монако. Германците са водач на Група „А\", а българският шампион идва от втора урна. От трета урна се падна швейцарският Цюрих, а от четвърта - АЕК (Ларнака). Първите срещи от груповата фаза ще се играят на 20 септември.", "date": "2018.08.31", "title": "Лудогорец играе в Група „А“ на Лига Европа с Байер (Леверкузен), Цюрих и АЕК (Ларнака)"}
{"url": "https://www.faktor.bg/bg/articles/andzhelina-dzholi-tezhi-35-kg-hrani-se-s-kubcheta-led", "text": "Доскоро красавица на Холивуд, днес Анджелина Джоли плаши с външния си вид. Актрисата тежи по-малко от 35 кг и е на ръба на пълното физическо изтощение. \"Анджи е престанала да се храни“, разказва пред сп. „Стар“ неин близък. Тя се е превърнала в развалина в емоционален и във физически план. Понастоящем се намира на границата на пълния срив, допълва той. Актрисата се хранела предимно с течности. На практика Анджелина поглъща единствено кубчета лед, пише \"Монитор\". \"Толкова е анорексична, че кожата й е провиснала, а костите й са станали чупливи. Нуждае се от спешна помощ!\", обяснява друг анонимен източник. Според запознати звездата от „Солт“ не издържа психически на напрежението около развода си с Брад Пит. Двамата са разделени от септември 2016 година, но съдебната им сага още продължава. Бранджелина имат шест деца, три от които са осиновени. Актрисата подаде документи за развод, след което напусна семейния дом в Холивуд и се премести да живее с децата в Малибу, щата Калифорния, като забрани на Брад да ги вижда.", "date": "2018.08.31", "title": "Анджелина Джоли тежи по-малко от 35 кг, храни се с кубчета лед"}
{"url": "https://www.faktor.bg/bg/articles/obviniha-i-zherar-depardiyo-v-seksualno-posegatelstvo", "text": "Парижката прокуратура е започнала предварително разследване по отношение на известния френски актьор Жерар Депардийо във връзка с обвинения в сексуални посегателства, предава Франс прес. Жалбата е била подадена на 27 август от 22-годишна френска актриса, която твърди, че събитията са се случили в парижкия апартамент на Депардийо на 6 и 13 август. В жалбата се говори за изнасилвания и за сексуални посегателства. \"Жерар Депардийо отрича категорично каквото и да било изнасилване и каквото и да било посегателство\", заяви неговият адвокат Ерве Темим пред агенцията. Френският актьор, който има руско гражданство, става поредната звезда, обвинена в сексуални посегателства след Кевин Спейси, Дъстин Хофман, Стивън Сегал, Харви Уайнстийн и други. През 2008 година Депардйо преживя лична трагедия - 37-годишният му син Гийом Депардийо почина в болница в Париж. Той издъхна след тежък вирус, предизвикал внезапна пневмония.", "date": "2018.08.31", "title": "Обвиниха и Жерар Депардийо в сексуално посегателство"}
{"url": "https://www.faktor.bg/bg/articles/kitayskata-banka-za-razvitie-e-podkrepila-proekti-v-balgariya-za-blizo-300-mln-evro", "text": "Проекти за близо 300 млн. евро са подкрепени до този момент от Китайската банка за развитие в страната ни, съобщиха от пресцентъра на Министерството на икономиката. Финансирането е допринесло за развитие на важни за икономиката на България проекти в областта на транспорта, възобновяемите източници, строителство, промишленост и други сектори. Това стана ясно по време на среща на министъра на икономиката Емил Караниколов и г-н Уан Уейдонг, директор на Китайската банка за развитие, клон Чунцин, отговарящ за България. Г-н Уан Уейдонг е на посещение в страната ни във връзка с договарян нов двустранен заем с Българската банка за развитие. Той изтъкна, че България е важен партньор на Китайската банка за развитие, като представителите на банката виждат силен потенциал и възможности в страната ни. Министър Караниколов и Уан Уейдонг обсъдиха възможностите за подкрепа от страна на банката и на ключови проекти в България в сферата на телекомуникации, земеделие, енергетика и инфраструктура. Икономическият министър представи Индустриалните зони в страната ни, като посочи, че те предлагат отлични условия на китайските инвеститори. Двамата оцениха високо развиващото се сътрудничество между Китайската и Българската банка за развитие, които през 2017 г. подписаха споразумение за получаване на дългосрочен междубанков заем в размер на 80 милиона евро. През тази година, в присъствието на премиерите на България и Китай, между двете банки бе подписано и Рамково споразумение за 1,5 милиарда евро, което предвижда договаряне на финансиране за следващите 5 години по инициативата „Един пояс, един път“. „Като цяло икономическите ни връзки с Китай през последните години се развиват с все по-бързи темпове, а домакинството на 7-та Среща на правителствените ръководители на Инициативата „16+1“ очерта нови възможности за партньорство и допринесе за задълбочаване на икономическото сътрудничество“, допълни Караниколов. Китайската банка за развитие е една от най-големите финансови институции, финансираща в Европа, която разполага с общ актив от 2 трилиона евро.", "date": "2018.08.31", "title": "Китайската банка за развитие е подкрепила проекти в България за близо 300 млн. евро"}
{"url": "https://www.faktor.bg/bg/articles/razsledvat-koruptsionna-shema-za-obshtinski-zhilishta-v-haskova", "text": "Прокуратурата разследва възможна корупционна схема, свързана с отдаването под наем на общински жилища в Хасково. Сигналът към държавното обвинение е подаден от общината. Има съмнения за фалшифициране на документи за настаняване на нуждаещи се хора в общински имоти. Последният случай, при който може би има злоупотреба, е свързан с човек, който поискал да бъде удължен договорът му за наем. Оказало се обаче, че изобщо няма сключен такъв контракт, обясни в ефира на Нова ТВ Янко Петев, директор на Дирекция „Общинска собственост”. „Той е бил картотекиран в края на миналата година, но към момента не е настанен в общинско жилище, поне по документи. Съседи обаче твърдят, че там има нов наемател. На мястото се извършват и ремонтни дейности”, каза още Петев. Той има съмнение, е става дума за корупционна схема, в която този, който подправял документите за наем на жилищата, извършва и ремонтите в тях.  Сформирана е специална комисия, която трябва да провери дейността за година назад на звеното, което отговаря за жилищното настаняване.", "date": "2018.08.31", "title": "Разследват корупционна схема за общински жилища в Хаскова"}
{"url": "https://www.faktor.bg/bg/articles/gotvyat-se-seriozni-promeni-v-shofyorskite-izpiti", "text": "През септември се очаква за обществено обсъждане да бъде качен проекта за новия Закон за водачите на моторни превозни средства. Ако бъде приет, то той предвижда значителни промени в изпитите на кандидат-шофьорите. Според закона теоретичният изпит се разделя на две части, като в момента кандидат-водачите отговарят на 40 въпроса.  \"Ще има 20 до 25 питания и след това видео-въпроси, на които в реално време трябва да реагират на определени ситуации на пътя. След това ще има и въпроси към тях\", обяви зам.-шефът на ДАИ Дамян Войновски по Нова ТВ.  Времето за практичен изпит, пък ще бъде удължено. В момента то е от 26 до 32 минути. \"Ще има задължение да се кара в градски условия, на скоростен път и на магистрала. Затова ще е нужно повече време\", каза още Войновски.", "date": "2018.08.31", "title": "Готвят се сериозни промени в шофьорските изпити"}
{"url": "https://www.faktor.bg/bg/articles/bosiya-prekratyava-gladnata-stachka", "text": "Днес дисидент Николай Колев-Босия обяви че прекратява гладната стачка. Това ще стане, ако бъде  потвърдена новината за оставката на транспортния министър Ивайло Московски, чиято оставка бе поискана днес от премиера Бойко Борисов, заедно с оставките на вътрешния министър Валентин Радев и министъра на икономиката Николай Нанков заради трагичната катастрофа край Своге, в която загинаха 17 човека.  Най-вероятно това ще стане факт в 12:30 ч, за когато е обявено изявление на тримата министри. Един от тримата министри, чиито оставки бяха поискани днес, е Ивайло Московски. Именно това, че той заема поста и повсеместната корупция в транспортното ведомство бяха причините за продължаващата 81 дни гладна стачка на известния дисидент. \"Като се започне отгоре, се слиза надолу - маха се първият, вторият, третият ще се замисли дали да продължава с безграничната корупция\", каза дисидентът за КлубZ, като потвърди решението си да спре гладната стачка.", "date": "2018.08.31", "title": "Босия спира гладната стачка, ако оставката на Московски стане факт"}
{"url": "https://www.faktor.bg/bg/articles/8-balgari-na-sad-za-iznasilvane-na-13-godishno-momiche-v-germaniya", "text": "В германски съд започва дело за групово изнасилване на 13-годишно момиче от осем тийнейджъри в гориста местност на югозападния град Фелберт, предаде ДПА. Осемте момчета на възраст от 14 до 17 години са обвинени, че са пресрещнали момичето, когато то се прибирало от плувен басейн, завлекли го в гората и го насилвали, докато не се намесила минаваща през гората жена. И осемте момчета са от български произход, но само шест от тях ще се явят днес в регионалния съд в град Вупертал. След престъплението другите две избягаха в България със семействата си, но бяха арестувани там и ще бъдат съдени отделно, отбелязва ДПА. Според прокурорите срещу момчетата има убедителни доказателства, включително видеозапис на деянието, заснет с мобилния телефон на едно от тях, ДНК проби, взети от жертвата, и показния на жената, прекъснала престъплението.", "date": "2018.08.31", "title": "Изправят 8 българи пред германски съд за групово изнасилване на 13-годишна"}
{"url": "https://www.faktor.bg/bg/articles/oblastno-patno-upravlenie-sofiya-iziska-ot-kmeta-na-svoge-informatsiya-koy-e-vazlozhitelyat-i-izpalnitelyat-na-montiranata-mantinela", "text": "Областно пътно управление-София изиска от кмета на Своге информация кой е възложителят и изпълнителят на монтираната мантинела на път II-16 Своге - София в урбанизираната територия на града. Това е участъкът от водостока, при който стана тежкият пътен инцидент до моста над река Лесковдолска, съобщиха от пресцентъра на Агенция \"Пътна инфраструктура\" /АПИ/. Поставената ограничителна система в тази отсечка не е отразена в проекта за рехабилитацията на второкласния път и екзекутивните чертежи, се посочва в съобщението. Според Правилника за прилагане на Закона за пътищата - чл. 48, т. 1, буква \"б\", в урбанизираните територии за населените места до 100 000 души, каквато е и община Своге, Агенция \"Пътна инфраструктура\" отговаря за поддържането на платното за движение - т. е. от бордюр до бордюр. Отговорност на конкретната община са тротоарите, подземните съоръжения, велосипедните алеи, паркингите, пешеходните подлези, осветлението и крайпътното озеленяване извън платното за движение на републиканските пътища в границите на селата и селищните образувания. За повишаване безопасността на движение в участъка от 28 август т. г. скоростта на движение в участъка е намалена от 40 км/ч на 30 км/ч. Данните от трафик камерите показват, че въпреки ограничението на скоростта и поставените пътни знаци шофьорите карат с 30 процента по-висока скорост от допустимата, посочват от АПИ.", "date": "2018.08.31", "title": "Изискана е от кмета на Своге информация кой е възложителят и изпълнителят на монтираната мантинела"}
{"url": "https://www.faktor.bg/bg/articles/siderov-hodat-na-borisov-da-iska-ostavki-e-pravilen", "text": "Председателят на ПГ \"Обединени патриоти\" Волен Сидеров определи хода на премиера Борисов да поиска оставките като правилен. Пред БНРСидеров каза, че този ход няма да доведе до проблеми в управляващата коалиция и че очаква да бъде правилно разбран от обществото. \"Аз не виждам никакъв проблем в това, че премиерът сменя министри, това е правото на министър-председателя да определя екипа си и с кого да работи. В случая става дума и за министри, от квотата на ГЕРБ, така че няма как да има претенции от Обединените патриоти\", заяви лидерът на \"Атака\".", "date": "2018.08.31", "title": "Волен Сидеров: Ходът на Борисов да иска оставки е правилен"}
{"url": "https://www.faktor.bg/bg/articles/otryazaha-kabelite-na-kanal-3", "text": "Калпав ремонт доведе до спирането на тока в сградата на Канал 3. Ремонтът се извършвал в двора на училището, което е в близост до медията. Повече от 40 минути, електрозахранване липсва. В сайтът на ЧЕЗ, информация няма, въпреки, че от дружеството обещават токът да бъде пуснат и гафът да бъде оправен в следобедните часове, съобщиха от медията.", "date": "2018.08.31", "title": "Отрязаха кабелите на Канал 3"}
{"url": "https://www.faktor.bg/bg/articles/vzriv-v-zavod-za-eksplozivi-v-rusiya-ima-zatinali", "text": "Най-малко трима души са загинали при при взрив в завод за експлозиви в Русия.  Инцидентът е станал в завод в град Дзержинск, Нижегородска област. \"Трима души са загинали, трима са в болница, а други трима са затрупани под развалините\", гласи първоначалната информация на аварийните служби. Вследствие на експлозията е възникнал пожар, който е обхванал около 100 квадратни метра. Инцидентът е станал при утилазация на мини, съобщиха официално от самия завод \"Я.М. Свердлов\", без да дават повече подробности. Вече се появи и първа версия за причината за трагедията и тя е човешка грешка. Заводът в Дзержинск е построен през 1916 година и е един от най-големите производители на взривни вещества в Русия.", "date": "2018.08.31", "title": "Взрив в завод за експлозиви в Русия, има загинали"}
{"url": "https://www.faktor.bg/bg/articles/bsp-iskat-ostavka-na-tsyaloto-pravitelstvo", "text": "Оставка на цялото правителство е единственият изход от политическата криза в момента. Това заяви зам.-председателят на БСП Кирил Добрев на пресконференция в централата на партията. От БСП не са изненадани от оставките на тримата министри и смятат, че са доста закъснели. \"Днес възлови министри от правителството на стабилността си отиват. Вицепремиер за пореден път истерично и остро реагира и възразява на премиера. По същество това се нарича правителствена криза\", коментира Добрев. Заменяме едни партийни функционери с други. Този път това няма да стане, номерът им няма да мине. Истината е следната - камилите се сменят, керванът си върви. От седем  години този керван се води от един човек. Оставка на цялото правителство е единственият изход от политическата криза в този момент, настоя Добрев. ,,Смятам, че ситуацията днес е свързана само с управлението на ГЕРБ. Колкото по-бързо има предсрочни избори, толкова по-добре БСП е изпълнила своята политическа задача да ги отстрани от властта. Вече от българския народ зависи дали ще спечелим изборите, но ние сме били най-близко до хората'', заяви още Добрев. На въпрос дали ще поискат вот на недоверие, зам.-председателят на БСП отговори, че в понеделник ще има извънредно заседание на парламентарната група на партията и тогава ще бъде изнесена повече информация. ,,Всеки един, който има вина за всичко случило се през този преход, трябва да поеме отговорността си'', посочи Добрев. БСП настоява и за оставките на министрите Цецка Цачева – заради избягалите затворници и срива на Търговския регистър, и Румен Порожанов – заради кризата в Странджа.", "date": "2018.08.31", "title": "Нищо ново: БСП иска още оставки"}
{"url": "https://www.faktor.bg/bg/articles/ognyan-minchev-ne-sam-uchuden-che-obedinenite-patrioti-ne-sa-znaeli-za-ostavkite", "text": "\"След заявеното от премиера след катастрофата в Своге, не съм изненадан от оставките на тримата министри. Общо взето тези оставки би следвало, според премиера, да платят политическата цена за тази катастрофа. Ще видим обаче дали ще се окажат достатъчни\". Това каза в предаването „Хоризонт за вас“ на БНР политологът Огнян Минчев и коментира:  „Имаме натрупване на кризисни процеси в управлението през последните месеци, които създадоха напрежение особено около министър Московски и също около министър Радев, но във всички случаи катастрофата в Своге беше тази, която наложи тези смени да бъдат направени. Смени в кабинета се очакваха и сигурно щяха да бъдат направени в по-късния септември или през есента като цяло. Малко времето беше изпреварено именно заради тази катастрофа. Струва ми се, че депутатите от мнозинството ще гласуват тези оставки. Мнозинството не е заинтересовано от това проблемите, свързвани с тези оставки, да бъдат задълбочавани“. Ще има опити на опозицията за обвързване на тези оставки с предходните етапи от развитието на тези ресорни политики, коментира Минчев. Причината е, че министри в тях са били някои от най-знаковите имена в ГЕРБ: „Две неща обаче не бива да забравяме. Първо, ресорните политики са свързани с работата не само на различни министри от ГЕРБ, но и на различни правителства. Неслучайно веднага изплува информацията, че този участък физически е бил ремонтиран по времето на кабинета „Орешарски“, каквото и да означава това. Второто, което мен ми се струва важно, е, че когато става дума за съществени проблеми на държавното управление, опиращи до вътрешните структури на упражняване на политическата власт в България, никой не е заинтересован от политическия елит, независимо към коя партия принадлежи, да се рови прекалено дълбоко\". Всички очакват през есента да има „премерване на силите“ между управляващите и опозицията, коментира той: „Опозицията ще иска, разбира се, оставка на целия кабинет, тъй като опозицията ще кажа, че този случай, по силата на редица аргументи, се явява изключително знаков за начина, по който ГЕРБ управлява България и ще искат оставката на кабинета като цяло.  Бойко Борисов ще твърди, че оставката на тези трима ресорни министри поема ресорната политическа отговорност за случилото се. Едва ли само този случай - катастрофата в Своге - ще доведе до сериозно преструктуриране на процесите в България и задълбочаване на политическата криза, но той може да бъде капката, която да прелее чашата, свързана с потенциално все по-силно изострящото се политическо противопоставяне и потенциална политическа криза в България“. Минчев заяви, че не е учуден, че „Обединените патриоти“ не са знаели за оставките: „В подобни ситуации Борисов обича да реагира от името на ГЕРБ, а не от името на изпълнителната власт. Чухте, и двамата министри, които говореха, казаха „По този начин ние от ГЕРБ поеме отговорността“ - преди всичко един партиен стил на поемане на отговорност, който рефлектира и върху официалната им позиция като министри“", "date": "2018.08.31", "title": "Огнян Минчев: Не съм учуден, че „патриотите“ не са знаели за оставките"}
{"url": "https://www.faktor.bg/bg/articles/rumen-petkov-ostavkite-sa-akt-koyto-tryabva-da-se-otseni-po-dostoynstvo", "text": "Оставката на вътрешния министър е възможност за премиера Бойко Борисов да се освободи от бремето „Радев“, оставките са акт, който трябва да се оцени по достойнство. Това каза в интервю за дневния информационен блок на Радио „Фокус“ председателят на АБВ Румен Петков.  По думите му оставките са ясен знак за поемане на политическа отговорност за една трагедия, която помрачи живота на България. Петков изрази надежда, че оставките ще бъдат последвани от щателни проверки. „Ние от АБВ неслучайно поискахме да бъде направена експертиза на качеството на пътното строителство въобще през последните 15 години. Очевидно е, че имаме много места, където пътното строителство не отговаря на нормите – говоря за всички тези детайли, които сега излизат наяве – качеството на поставената настилка и на сместа, която се използва за качеството на пътните съоръжения“, коментира Петков. Той добави, че едва ли ще настъпят политически сътресения. Има неща, които са стратегически за България и проверката на пътищата из цялата страна е редно да започне незабавно, каза още Петков.", "date": "2018.08.31", "title": "Румен Петков: Оставките са акт, който трябва да се оцени по достойнство"}
{"url": "https://www.faktor.bg/bg/articles/samolet-chesna-e-izlyazal-ot-pistata-pri-izlitane-ot-letishte-burgas", "text": "Самолет „Чесна” е излязъл от пистата при излитане от Летище Бургас. Той е с капацитет 10 пътници, но в този момент в него е бил само екипажът от трима души. Самолетът е трябвало да осъществи бизнес полет. При инцидента, който е станал към 14 часа, няма пострадали. Има нанесени леки щети по предния колесник. Машината вече е издърпана от тревните площи. Пистата е отворена и летището работи нормално, съобщиха от аеропорта.", "date": "2018.08.31", "title": "Самолет „Чесна” е излязъл от пистата при излитане от Летище Бургас"}
{"url": "https://www.faktor.bg/bg/articles/gerb-nyama-da-si-pozvolim-avantyurata-da-hvarlim-balgarskoto-obshtestvo-v-ratsete-na-hora-koito-ne-mogat-da-upravlyavat", "text": "Кога БСП-Техноимпекс и Корнелия Нинова ще поемат политическа отговорност? Това попита на пресконференция във Варна депутатът от ГЕРБ Тома Биков. Никой не пое политическа отговорност за спирането на европарите при двете правителства на БСП-Техноимпекс - на Станишев и на Орешарски, допълни той.  \"Не приемаме господин Кирил Добрев да говори за корупция, ще го повтаряме на всяка пресконференция. Ако той продължи да говори за корупция, следващият, който трябва да говори, е Димитър Желязков - Очите. Трябва и той да почне да им се явява на пресконференциите. Никой не пое отговорност и за връзките на БСП-Техноимпекс с него\", заяви още той. \"В политиката действието на политическа отговорност е подаване на оставка. Ние не сме БСП. Ние можем да носим отговорност и очакваме на всички нива да бъде поета подобна отговорност\", каза Биков. \"За нас властта не е самоцел. Няма да си позволим авантюрата да хвърлим българското общество в хаос, в ръцете на хора, които са крайно съмнителни, не просто не могат да управляват. В ръцете на хора, които се възползват от един хаос, за да изчистят своите грешки. Ако БСП-Техноимпекс внесе вот на недоверие, управляващото мнозинство ще го отхвърли\", коментира депутатът.", "date": "2018.08.31", "title": "ГЕРБ: Няма да хвърлим българското общество в ръцете на хора, които не могат да управляват"}
{"url": "https://www.faktor.bg/bg/articles/prof-mihail-konstantinov-borisov-demonstrira-zhelanie-da-popravya-neshtata", "text": "Премиерът Бойко Борисов демонстрира желание да започне да поправя нещата, коментира пред Novini.bg политическият анализатор професор Михаил Константинов. Думите му са по повод оставките, които министър-председателят поиска днес от вътрешния министър Валентин Радев, регионалния министър Николай Нанков и министърa на транспорта Ивайло Московски. Те се отказаха от постовете си, като обясниха, че поемат политическата отговорност за трагедията край Своге, която взе живота на 17 души и рани десетки. „Дали решението е било правилно и доколко, би трябвало да разберем в скоро време. Ако нещата коренно се променят и тръгнат по друг начин, значи е било обосновано“, обясни експретът. По думите му през последния месец се случиха поне 5 крайно неприятни случки. „Започна да изглежда, че държавата нещо много бързо се разваля. Въпреки че, ако погледнем наоколо извън България - и там нещата се развалят“, обясни проф. Константинов, като посочи, че подобни инциденти не се случват само у нас. Според него „абсолютно тъпо“ е ако не си направим сериозни изводи. „И в тая връзка ще ви кажа една китайска поговорка. Тя е следната: Умният се учи от чуждите грешки, глупакът се учи от собствените си грешки. А такъв, който не се учи от собствените си грешки, според китайците не може да съществува. Такъв идиот, който от собствените си грешки не се учи – няма. Аз искрено се надявам ние, българите, да не сме от тази категория. Поне от собствените си грешки да се учим“, смята още специалистът. По думите му започва да се поставя началото на промяна, но има нещо, с което всички граждани могат да помогнат. „3 милиона българи имат книжки и повече или по-малко карат автомобили. Максимално бързо да променят своето поведение на пътя. Освен всички неща, които се изброиха, има и очевидни грешки на водача“, смята проф. Константинов. Той изрази мнение, че превишаването на скоростта при българските пътища е убийство. „При кофти пътищата, които имаме в страната, поне трябва да караме внимателно“, смята още той. Пред Радио \"Фокус\" по-късно проф. Константинов заяви, че евентуална оставка на цялото правителство ще доведе до предсрочно гласуване, последвано от европейски и местни избори. Това обаче би означавало сами да съсипем държавата си, уточни анализаторът. Според проф. Михаил Константинов въпреки че изборите са изход от тежки политически кризи, опозицията не е готова да поеме властта вместо сегашните управляващи.", "date": "2018.08.31", "title": "Проф. Михаил Константинов: Борисов демонстрира желание да поправя нещата, но и всички граждани трябва да помагат"}
{"url": "https://www.faktor.bg/bg/articles/merkel-otkazat-ot-smyana-na-chasovoto-vreme-e-mnogo-vazhen-prioritet", "text": "Отказът от смяната на часовото време в Европейския съюз е много важен приоритет, заяви германският канцлер Ангела Меркел, цитирана от ДПА, при посещението си в Нигерия. Испанският външен министър Жозеп Борел не изключи възможността страната му да премине в друг часови пояс, който би съответствал по-добре на географското й положение, предаде ТАСС, като се позова на испанската осведомителна агенция ЕФЕ. По-рано днес председателят на Европейската комисия Жан-Клод Юнкер за първи път изрази мнение по въпроса за сезонното местене на стрелките на часовника в ЕС. Той каза, че е привърженик на идеята лятното часово време да се запази за постоянно, но изтъкна, че окончателното решение ще вземат парламентите в страните от блока.", "date": "2018.08.31", "title": "Жозеп Борел: Испания може да мине в друг часови пояс"}
{"url": "https://www.faktor.bg/bg/articles/otkriha-chuma-po-svinete-v-selo-tutrakantsi", "text": "Положителен е резултатът от пробите за африканска чума по свинете в провадийското село Тутраканци. Това стана ясно на пресконференция в Областна администрация във Варна, предаде репортер на Радио „Фокус“. Полицейското присъствие в населеното място бе засилено във връзка със забраната за придвижването и транспорта на свине заради сигнала, свързан със съмнение за огнище на африканска чума. По сигнал за съмнение за африканска чума по свинете, Българската агенция по безопасност на храните е взела проби от заден двор в провадийското село Тутраканци. Със заповед на директора на Областната дирекция по безопасност на храните във Варна д-р Златина Димова е наложено временно ограничаване на придвижването и транспорта на свине и продукти от свински произход в 3-километровата зона от района. Това е трети случай със съмнения за африканска чума по свинете, като предишните два сигнала след съответните лабораторни изследвания показаха отрицателни за чумата резултати. Областният управител Стоян Пасев свиква спешно заседание на Областния кризисен щаб по бедствия и аварии.", "date": "2018.08.31", "title": "Лабораторните проби потвърдиха: Има чума по свинете в село Тутраканци"}
{"url": "https://www.faktor.bg/bg/articles/sluzhiteli-na-nimh-zapochvat-stachka", "text": "Служителите на Националния институт по метеорология и хидрология са влезли в процедура за започване на ефективни стачни действия. Причината е, че вчера Управителният съвет на Българската академия на науките освободи предсрочно от длъжност директора на института проф. Христомир Брънзов, ден след като той подкрепи протеста на колегите си, които настояват НИМХ да бъде отделен от БАН. Някои от тях обясниха, че работата в института е сериозно затруднена, тъй като целият му ръководен екип се е оттеглил в знак на солидарност с Брънзов. Подготвя се и декларация, която ще бъде входирана в Министерския съвет, просветното министерство и БАН. Какви са исканията в нея, обясни Евгения Егова: \"В декларацията има две основни точки - на първо място да се реши незабавно кризата, което означава, че ще продължат действията по извеждането на института от академията, и на второ място - Общото събрание на БАН да отмени решението на Управителния съвет за отстраняване на директора от длъжността му\", каза тя за БНР. Заседанието на Общото събрание на БАН е насрочено за 10 септември.", "date": "2018.08.31", "title": "Служители на НИМХ започват стачка"}
{"url": "https://www.faktor.bg/bg/articles/doncho-atanasov-ne-namiram-propuski-na-patna-agentsiya-doveli-do-intsidenta-kray-svoge", "text": "Бившият шеф на Агенция \"Пътна инфраструктура\", а сега член на управителния съвет на ведомството Дончо Атанасов обяви, че не намира пропуски в работата на агенцията, довели до трагедията край Своге, при която загинаха 17 души, а 21 бяха ранени. Коментарът му е пред журналисти, след като бе разпитан по случая в Националната следствена служба. \"Всичко, което сме могли по договорите, сме го направили. Сложили сме знаци, ограничили сме скоростта драстично. Превишението на скоростите, за които имаме замервания, е над 30-40 процента на всички автомобили\", заяви Атанасов. Той отрече да е имало препоръка на експерти още през 2017 г. виражът на опасния завой да бъде променен. Според него до края на гаранционния период фирмата изпълнител носи отговорност за състоянието на пътя и отстраняването на дефектите. \"По завоя, където стана инцидентът, никога никой нищо не е коментирал. Има протоколи – всички документи са представени пред следствието\", обясни той и добави, че договорът с изпълнителя на ремонта е по изискванията на FIDIC (Международната федерация на инженерите консултанти). По думите му това са договори, които се изпълняват в целия свят. На въпрос дали държавата има механизъм да накара строителната фирма да си свърши работата, той отговори, че по договорите по FIDIC това е трудно. \"Тези договори са доста особени. Направили сме всичко, което е могло да направим, съгласно договорите за текущ ремонт. Ремонтирането е в гаранционен срок – т.е. трябва фирмата да го направи. Препоръките са достигали до нея - тя е била известена с писма. В рамките на договорите, които изтичат в края на 2018 г., е трябвало да има отремонтиране.\" Той повтори няколко пъти, че всичко, което пътната агенция е могла да направи, е направила. \"Сложи ли сме знаци, ограничили сме скоростта драстично. Според наши измервания обаче превишението на скоростта в този участък е с 30-40% от всички автомобили – и леки, и тежкотоварни, и автобуси. Откровено казано, не намирам пропуски в работата на АПИ, довели до трагедията\", коментира Атанасов. Той обяви, че излиза като свидетел от следствието, а не с обвинение. В същото качество от следствието излезе и негов предшественик Лазар Лазаров. \"Когато излязат всички резултати във връзка с пътя край Своге, тогава ще се направят констатации за отговорности и вина\", обяви той и отказа да отговори на въпрос дали по негово време е бил подписан договорът с фирмата изпълнител за изграждане на пътя Своге – София. \"Държавната приемателна комисия е съгласно закона за устройство на територията, нейните действия са разписани във всички наредби. Тя е независим орган, излиза с Акт 16, на база на който се издава разрешението за ползване - всичко е кристално ясно и регламентирано\", каза още той. Лазаров заяви още: \"Хиляди коли мисля, че минават оттам всеки ден без инциденти, което е доказателство, че тези завои се взимат.\"", "date": "2018.08.31", "title": "Дончо Атанасов: Не намирам пропуски на Пътна агенция, довели до инцидента край Своге"}
{"url": "https://www.faktor.bg/bg/articles/zoran-zaev-zashto-shte-ni-e-vlast-ako-nyama-da-ima-badeshte-za-darzhavata", "text": ". Министър-председателят на Македония Зоран Заев отново призова опозиционната ВМРО-ДПМНЕ да участва в кампанията за референдума и да позволи успешното му провеждане за – съгласно думите му – бъдещето на страната, отбелязва скопското електронно издание „Стандард“ . Заев бе категоричен – необходимо е единство. Опозицията и властта може да са на различни позиции и да не са съгласни по много въпроси, но в „исторически моменти всички трябва да застанат заедно, защото държавата няма алтернатива. „Като министър-председател имам мандат до 2020 г. Ако референдумът не успее, най-вероятно ще приключим с политиките дотук. Но защо ще ни е власт, когато няма да има бъдеще за държавата?“, са думите, с които Заев се обърна към партията на Християн Мицковски в рамките на конференция под наслов „Македония гледа напред: време е да се хване влакът за ЕС“. Същевременно той припомни, че отговорността е на всички участници в политическия живот на Македония.  „Затова аз, може би съм наивен, но вярвам, че ВМРО-ДПМНЕ ще се присъедини с цел успеха на референдума. Няма алтернативен път за нашата страна и затова няма да спра да призовавам опозицията да се присъедини към референдума“, увери Заев.", "date": "2018.08.31", "title": "Зоран Заев: Защо ще ни е власт, ако няма да има бъдеще за държавата ?"}
{"url": "https://www.faktor.bg/bg/articles/novini/svyat/die-welt-ubietsat-ot-kemnits-e-tryabvalo-da-bade-deportiran-v-balgariya", "text": "Иракският мигрант обвинен, че е убил 35-годишен мъж в герамнския град Кемниц е трябвало да лъд депортиран в България, съобщава Die Welt. \"Обвиненият иракчанин Юсиф А. още преди да пристигне в Германия е подал молба за получаване на статут на бежанец в България\", пише изданието, катожо се позовава на представител на административния съд в Кемниц. През 2016 година германската миграционна служба ме у отказала статут на лежанец, поради което той е трябвало да бъде изпратен в България. Той обжалвал и получил разрешение да остане в Германия докато бъде решен въпроса. \"22-годишният Юсиф А. и 23-годишният сириец Алаа С. са заподозрени в убийството на 35-годишен жител на Кемниц. Сириецът обвинява Юсиф А. и твърди, че иракчанинът е нанесъл на жертвата пет удара с нож. Юсиф А. многократно е извършвал нарушения през последните две години, осъждан е да плати глоба за притежание на наркотици. Налагани са му глоби за мошеничество, повреждане на имущестмо и агресивно поведение в обществения транспорт. През юли 2017 година е осъден на 8 месеца лишаване от свобода заради нанасяне на сериозни телесни повреди. Заради убийството в Кемници вече четвърти ден се провеждат масови протести срещу нелегалните мигранти и правителствената политика към мигрантската криза.", "date": "2018.08.31", "title": "Die Welt: Убиецът от Кемниц е трябвало да бъде депортиран в България"}
{"url": "https://www.faktor.bg/bg/articles/turtsiya-shte-spasyava-lirata-s-novi-merki-vdiga-danatsite-varhu-depozitite-v-chuzhdi-valuti", "text": "урция повиши данъка върху депозитите в чужда валута и отмени данъка върху депозитите в турски лири в рамките на усилията си да подкрепи затруднената си валута, съобщава \"Асошиейтед прес\", цитирана от БТА. Според публикуваното днес решение данъкът при източника върху депозитите в чужда валута със срок до шест месеца се увеличава от 18 на 20 процента. Същевременно данъкът при източника на депозитите в турски лири със срок над една година се намалява от 10 на нула процента. Курсът на лирата се повиши с 2.1 процента след решението и достигна до 6.51 лири за долар, след като снощи бе паднал до 6.8994. Турската валута загуби около 40 процента от стойността си тази година заради безпокойството от икономическата политика на президента Реджеп Тайип Ердоган и заради продължаващия търговски и дипломатически спор със САЩ, пише АП.", "date": "2018.08.31", "title": "Турция ще спасява лирата с нови мерки - вдига данъците върху депозитите в чужди валути"}
{"url": "https://www.faktor.bg/bg/articles/10-zadarzhani-sled-aktsiya-v-hotelite-marinela-i-maritsa", "text": "10 души са задържани при специализираната акция на спецпрокуратурата днес в хотел \"Маринела\" в София и в хотел \"Марица\" в Пловдив. Това съобщи ръководителят на спецпрокуратурата Иван Гешев, цитиран от БНТ. Открити са и 150 000 лв., от които 60 000 са били намерени в кутия за обувки. Гешев добави, че ще бъдат иззети и автомобили, а до края на деня наблюдаващият прокурор ще прецени какви обвинения да бъдат повдигнати на задържаните. Гешев уточни, че трима са от семейството, а останалите са свързани с дейността на собственика на хотелите, който както е известно е пловдивският бизнесмен Ветко Арабаджиев.", "date": "2018.08.31", "title": "10 задържани след спецакцията в хотелите \"Маринела\" и \"Марица\""}
{"url": "https://www.faktor.bg/bg/articles/karayancheva-kolanite-v-avtobusite-shte-stanat-zadalzhitelni", "text": "Коланите ще станат задължителни за всички автобуси. Това каза пред журналисти във Варна председателят на Народното събрание Цвета Караянчева. Тя обясни, че промяната ще бъде заложена в Закона за движение по пътищата, а приемането на реформите е основен приоритет в новия парламентарен сезон.", "date": "2018.08.31", "title": "Караянчева: Коланите в автобусите ще станат задължителни"}
{"url": "https://www.faktor.bg/bg/articles/konspiratsiya-blizki-na-sergey-skripal-i-dashterya-mu-podozirat-che-sa-martvi", "text": "Сергей Скрипал и дъщеря му Юлия, които бяха отровени с новичок в британския град Солсбъри в началото на годината, вероятно са мъртви. Това съмнение изрази живеещата в Русия племенница на бившия руски шпионин Виктория, посочва \"България он Еър\". По думите й от месеци роднините на двамата се опитват да установят неуспешно контакт с тях. Тя заяви, че след отравянето Скрипал не са ползвали своите банкови карти, позовавайки се на разпространена в медиите информация. Освен това къщата на бившия агент е трябвало да бъде разрушена, за да се елиминират остатъците от химическо оръжие, но това не е случило, твърди племенницата. Малко след изписването си от болницата, Юлия се появи пред медиите. От този момент нататък с нея и баща й се губи всякакъв контакт.", "date": "2018.08.31", "title": "Конспирация: Близки на Сергей и Юлия Скрипал подозират, че са мъртви"}
{"url": "https://www.faktor.bg/bg/articles/ministri-ostavkite-ni-sa-lichen-akt-taka-razbirame-moralat-v-politikata", "text": "Оставките ни са личен акт, така разбираме моралът в политиката. Това обявиха на пресконференция в Министерски съвет министрите Николай Нанков и Валентин Радев. Ивайло Московски не присъства поради това, че е в болнични. И тримата колеги – министрите на МВР, транспорта и икономиката,  депозирахме нашите оставки пред премиера, обясни министърът на икономиката Николай Нанков. Нямаме намерение да минаваме в опозиция, ние сме сериозни политици. Ние носим политическата отговорност, като представители на трите министерства, които имат касателство по трагичния инцидент. Още в неделя ние декларирахме готовност след срещата в МС по случая от събота да подадем нашите оставките – като морален ангажимент, а и като политици, които носим отговорност, допълни Нанков.  Така постъпваме в ГРЕБ,  ние сме политици, които носим политически ангажимент, каза на свой ред вътрешният министър Валентин Радев . И без да носим лична вина, ние трябва да понесем тази политическа отговорност, изтъкна той.  Радев обясни, че тези пет дни им е трябвало, за да предадат всички събрани материали по тежкия инцидент на следствието.  От тук насетне следствие и прокуратура трябва да извършат останалите действия. Това решихме, че е правилно. Аз не съм писал мотиви, ние сме разговаряли с премиера за това. Носим политическа отговорност, може да има и персонална вина, доколкото не сме организирали работата си така, че да не случи този инцидент. Трудно ще го обясним, ние подаваме оставки като носене на отговорност. Вероятно ще се върнем в НС, но до такива детайли не сме говорили. Не искаме да се крием, по-добре е да бъдем на светло, за да ни питате и ние да ви отговаряме, обясни още Радев. Ние ще гледаме нещата назад. Защото сега се върви към снижаване на автопроизшествията, посочи още вътрешният министър и посочи, че 7 сигнала са подадени от МВР към общини и към отговорните органи до този участък и близък до него, но само това може да направи ведомството му.  Оставките не решават проблема. А тук са насложени проблеми през годините. Много са стъпките, но не е сега времето да обясняваме. Сега аз си мисля за хората, които са в болниците, и дали те ще се оправят, сподели още Валентин Радев.", "date": "2018.08.31", "title": "Министри: Оставките ни са личен акт, така разбираме морала в политиката"}
{"url": "https://www.faktor.bg/bg/articles/bryuksel-reshi-spirame-da-vartim-strelkite-na-chasovnika", "text": "Всички страни-членки на ЕС го правят: всяка пролет и есен местят стрелките. Сега шефът на ЕК Жан-Клод Юнкер обяви, че иска да сложи край на тази практика. След като над 80 процента от европейците, участвали в онлайн-допитване по темата, се обявиха против смяната на времето, Брюксел ще се съобрази с тяхното мнение, заяви Юнкер пред германската телевизия ZDF. \"Би било наистина безсмислено да се допитваме до европейските граждани, а после да не се съобразим с мнението им\", каза Юнкер и добави, че след съответното решение на Еврокомисията на ход са Европарламентът и страните-членки на ЕС. В онлайн-допитването на ЕК участваха общо 4,6 милиона души, което го прави най-успешната анкета в историята на ЕС. Досега в онлайн-допитвания на ЕК са участвали най-много 500 хиляди души. Две трети от всички гласували са от Германия, което обаче не омаловажава крайния резултат, тъй като около 1,6 милиона участници в анкетата идват все пак от други страни-членки на ЕС. Този спор е стар колкото самата идея: да местим ли всяка пролет и есен стрелките на часовника. Сега ЕК реши да се допита до гражданите - всеки може да гласува онлайн. Но заради огромния интерес сайтът \"стачкува\". (06.07.2018) Безсмисленото местене на стрелките Отдавна се спори дали изобщо има смисъл от вечното местене на стрелките. През февруари тази година в дебата се намеси и Европейският парламент, който призова Еврокомисията да проучи предимствата и недостатъците и евентуално да отмени съответната разпоредба. Евродепутатите се позоваха включително на изследвания, според които преминаването от зимно към лятно часово време и обратното е свързано с негативни последици за здравето на човека. В резултат Еврокомисията инициира онлайн-допитването, което продължи от началото на юли до средата на август. От 1996 година насам всички страни в ЕС местят стрелките на часовника: в последната неделя на март с един час напред и с един час назад в последната неделя на октомври. В Германия лятното часово време (в сегашната му форма) е въведено през 1980 година с цел да се пести енергия. Другаде в Европа въвеждат лятното време още през Първата и Втората световна война или пък по време на петролната криза през 1970-те години. В България лятното часово време се въвежда за първи път през 1979 година.", "date": "2018.08.31", "title": "Брюксел реши: Спираме да въртим стрелките на часовника"}
{"url": "https://www.faktor.bg/bg/articles/bureto-s-barut-na-koeto-e-sednal-putin", "text": "Владимир Путин излезе с 30-минутно телевизионно обръщение към руските граждани и обясни как ще изглежда пенсионната реформа. Той обяви, че правителството продължава да работи и няма да изпрати никого в пенсия. А накрая дори престана да се преструва, че повишаването на пенсионната възраст не било негова идея. Путин надълго и нашироко обясни защо се е наложило повишаването на възрастта. Явно властите са се уплашили от острите реакции срещу решението. В крайна сметка дори и двумесечната масирана пропаганда не успя да накара руснаците да променят мнението си. Повишаването на пенсионната възраст с пет години се оказа по-страшно за Русия от войната в Сирия. Още в деня на обявяването на пенсионната реформа, предположих, че правителството нарочно предлага пенсионната вързаст за жените да бъде повишена с осем, а не с пет години, за да може после президентът да се представи за благодетел. Та нали жените в предпенсионна възраст и пенсионерките са основни избиратели в Русия. Путин не може да ги нарани. И ето, че сега първоначалният план бе променен и те ще излизат в пенсия не на 63, а на 60 години. На най-възмутените граждани пък, които трябва да се пенсионират в близките две години, ще им разрешат да сторят това шест месеца по-рано. Компенсациите за миньорите, за работниците в химическата промишленост, за пострадалите от Чернобилската катастрофа и за други категории също ще бъдат запазени, заяви Путин, скромно назовавайки под \"други категории\" няколкото милиона силоваци, които всъщност са повече от всички други получатели на компенсации в Русия. Сега в страната ще се появи и една нова категория: \"човек в предпенсионна възраст\". За тези хора властите ще намалят необходимият за излизане в предварителна пенсия трудов стаж с три години. Освен това ще им бъде разрешено да не плащат данък върху собствеността, а правилата за работодателите ще бъдат затегнати така, че хората в предпенсионна възраст почти няма да могат да бъдат уволнявани. И още: помощите за безработица за тази група ще бъдат увеличени. Всъщност това е единствената мярка, която ще изисква от руските власти допълнителни разходи. Руснаците вадят жълт картон на пенсионната реформа. Хиляди хора протестират срещу плановете на правителството да повиши пенсионната възраст. Миодраг Сорич с кореспонденция от Москва. (03.07.2018) Русия се завръща в 1990-те години. Преди при всички конфликти властите просто заливаха обществото с пари. Допълнителните социални надбавки потушаваха всички социални пожари. Сега пари няма, но Кремъл се държи. На дневен ред излизат триковете, измислени още в първите години от управлението на Борис Елцин, когато трябваше да се провеждат непопулярни реформи, а пари за запълване на дупките в държавния бюджет просто нямаше. Барел петрол струваше няколко долара, икономиката все още не се беше отърсила от \"социалистическото планиране\", което всъщност погреба Съветския съюз през 1991 година. А политиката на икономическия министър Егор Гайдар започна да дава плодове едва по-късно и именно от тях се възползва и Владимир Путин - в първите години от своето управление. Всъщност президентът не предлага на бъдещите пенсионери никакви парични компенсации. Русия стремително се завръща назад в онези години, когато нямаше пари, но властите говореха честно за това без да призовават за затягане на коланите, за да защитят страната от външните врагове. Днес дори пенсионната реформа се превръща в средство в борбата с външния свят. Какво казва Путин? \"(...) Заплахата за стабилността на обществото означава и заплаха за сигурността на страната\". Оказва се значи, че противниците се опитват да правят реформи! Това беше предупреждение, което малцина забелязаха. Нищо. После правоохранителните органи ще обяснят на разните там протестиращи, които подкопават руската стабилност, как стоят нещата. Властите вече направиха всички възможни отстъпки на гражданите. След изявлението на Путин дискусията е приключена. Точка! Второ и трето четене в Държавната Дума, в Съвета на федерацията, а после и подпис на президента. И от 1 януари 2019 година живейте по новому и се радвайте! А този, който и сега е недоволен, е враг! Учениците вече бяха в ролята на врага. Сега на ред са пенсионерите и хората в предпенсионна възраст. Остава да видим кога най-сетне и недоволните от режима дечурлига от детските градини ще започнат да подкопават \"стабилността\" в страната. Изглежда, че при тези темпове и това ще стане скоро.", "date": "2018.08.31", "title": "Пенсионерите: Новият враг на Путин"}
{"url": "https://www.faktor.bg/bg/articles/novini/svyat/-esonomist-belgrad-shte-priznae-kosovo-sreshtu-avtonomiya-za-srabskite-obshtini", "text": "Президентите на Сърибя и Косово, които от известно време говорят за размяна на територии на етнически принцип, всъщност имат друг план, който ще доведе до признаване на Косово срещу автономия за сръбските общини, пише списание \"Eсonomist\".  \"Мнозина анализатори са убедени, че Тачи и Вучич всъщност нямат намерение да променят границите, защото се подготвят за договор и образуването на сръбска автономия в Косов в замяна на признаване от страна на Белград. Така, макар че и в двете страни всички ще ненавиждат такова споразумение, техните лидери поне ще могат да кажат, че са спасили териториите си\", прогнозира изданието. Макар че отделни местни лидери отдавна да са склонни да бъдат разменени територии, това не беше възможно, заради съпротивата на САЩ и ЕС. Това, обаче, се промени, твърди \"Eсonomist\". Според спасинаието, Федерика Могерини неотдавна е заявила, че иска договор за сръбско признаване на Косово до края на мандата си през следващата година и, че \"размяна на територии би могла да бъде начин за постигането на тази цел\".", "date": "2018.08.31", "title": "\"Eсonomist\": Белград ще признае Косово срещу автономия за сръбските общини"}
{"url": "https://www.faktor.bg/bg/articles/chetiri-godini-reshetki-za-balgarin-obiral-bankomati-vav-frantsiya", "text": "Съд в северния френски град Руан осъди на 4 години затвор, от които една година условно, 45-годишния българин Пламен Абрашев за кражба на пари от банкомати с фалшиви карти, получени с кражба на лични данни, съобщи сайтът paris-normandie.fr. Разследването е започнало на 8 февруари 2016 г., когато Пощенската банка на Руан е сигнализирала в полицията редица съмнителни тегления на пари от свои банкомати. Засегнати са десетки души, от чиито сметки са изтеглени суми между 300 и 500 евро, предава БТА. Абрашев е бил задържан на 6 юни 2017 г.на парижкото летище Роаси на връщане от България. В апартамента му са намерени 2517 празни банкови карти, скимиращи устройства за копиране на данни от магнитни ленти, 18 камери, с които се записвали пинкодове на клиенти и 3 магнитни клавиатури като тези на банкоматите. Абрашев заявил, че извършва тези престъпления от 2015 г. По негова оценка той е откраднал около 150 000 евро.", "date": "2018.08.31", "title": "4 години решетки за българин, обирал банкомати във Франция"}
{"url": "https://www.faktor.bg/bg/articles/obshtestvo/zakon-i-red/dnes-stavat-yasni-rezultatite-ot-proverkata-za-katastrofata-s-bashtata-na-prezidenta", "text": "Очаква се днес да излязат резултатите от проверката по случая с пътния инцидент между бащата на президента и мъж в електрическа триколка. Припомняме ви, че катастрофата стана на кръгово кръстовище в Харманли на 17 август. Акт е написан на мъжа с триколката, а за инцидента се разбра девет дни по-късно. Затова и МВР, и прокуратурата назначиха проверки. Взета е проба за алкохол и наркотици на Георги Радев. Те са отрицателни. Родителите на президента не казали за инцидента на сина си. Той разбрал два дни по-късно. Пострадалият няма претенции към семейство Радеви.", "date": "2018.08.31", "title": "Днес стават ясни резултатите от проверката за катастрофата с бащата на президента"}
{"url": "https://www.faktor.bg/bg/articles/novini/svyat/elitsn-vyarval-che-putin-e-demokrat-strahuval-se-che-komunistite-shte-opitat-da-varnat-krim-obratno-v-rusiya", "text": "В САЩ разсекретиха  , в които двамата обсъждат въпроса за приемника му на поста в Кремъл.   На 8 септември 1999 година Елцин съобщил на Клинтон, че е израл за свой приемник Владимир Путин, който по това време вече е премиер на Русия, след като преди това 1 година е директор на Федералната служба за сигурност, наследник на КГБ.  От стенограмата става ясно, че Елцин дълго време е обмислял \"кой би могъл да стане президент през 2 000 година\". \"Наъ-накрая се натъкнах на Путин, проучих биографията му, интересите, връзките му и т.н. Разбрах, че той е твърд човек, добре осведомен за различни въпроси, в съкщото време е силен и много общителен, лесно установява добри отношения с партньорите си. Убеден съм, че ще го оцените като много квалифициран партньор. Дълбоко съм убеден, че през 2000 година той ще получи съответната подкрепа. Работим в тази насока\", казал Елцин. По това време Владимир Путин, макар и министър-председател, е неизвестен не само на Запад, но и в Русия - едва година преди това той огловява ФСС.   От друга стенограма става ясно, че по време на разговор на 19 ноември 1999 година, Клинтън се връща към темата за приемника и пита Елцин кой ще победи на изборите. \"Разбира се, Путин, той ще бъде приемникът. Той е демократ и познтава Запада\", отговаря му Елцин. По повод определението \"демократ\" бившият съветник на президента Бил Клинтън, вицепрезидента на Фонда \"Карнеги\" Андрю Вайс коментира, че е много странно да се четат такива разговори на президентите на све държави. Двамата президенти обсъждат практически всякакви въпроси, които засягат не само двустранните им отношения, но и вътрешно държавни проблеми. Елцин, например, признава, че се страхува да не би \"в някоя гореща глава да се промъкне мисълта да върне на Русия Крим, подарен на Украйна от Хрушчов\" - макар, че по това време той се опасява, че това иха напхравили комунистите, които \"в голямата си част са фанатици, които биха разрушили всичко, биха отхвърлили договора между бившите съветски републики\".  Припомняме, че на 31 декември 1999 година Борис Елцин обяви оставката си, поиска прошка от руснаците и ги призова да гласуват на предстоящите избори за Владимир Путин.", "date": "2018.08.31", "title": "Елцин вярвал, че Путин е демократ, страхувал се, че комунистите ще опитат да върнат Крим обратно в Русия"}
{"url": "https://www.faktor.bg/bg/articles/raychev-advokatstva-na-ninova", "text": "С „Визия за България“ Корнелия Нинова иска да стане българският Орбан. Тя иска да покаже, че е „за“ България в Европа и че някои страхове от миналото са фалшиви. Тази теза разви социологът Андрей Райчев пред „Фокус“. Коментарът му бе по повод проекта на БСП „Визия за България“, с който социалистите правят заявка отново да влязат във властта.  „На последните избори много се опари, защото на българите им внушиха, че тя смята да излиза от Европа, НАТО и т.н. Нещо, което не е вярно и тя с всички сили се мъчи да подчертае, че не е така. Да покаже, че тя е за Европа, но за друга Европа. Мъчи се в тези рамки да върви по пътя на унгарците. Тя иска да стане българския Орбан“, коментира Райчев.  По думите му лидерът на БСП иска да покаже, че е „за“ България в Европа, „за“ това страната ни да е лоялен съюзник, но да има свой глас, интерес и свое ръмжащо присъствие, а не просто да се съгласява с всичко.  Най-силната страна на „Визия за България“ е, че Корнелия Нинова вдига знамето на протекционизма, казва социологът. По думите му протекционизмът е най-забраненото нещо в Европа.  Според социолога реакциите срещу „Визия за България“ не са много важни в сравнение със самия проект. Той обърна внимание, че документът на БСП не е поредната партийна програма, а една стъпка напред, но не назовава точно в какво се изразява това.  „Знаем, че всяка политическа сила излиза със своя програма и политиците много добре знаят, че трябва да има програма, за да не им кажат, че нямат. Населението обаче не чете тези документи и те играят малка роля в предизборната кампания. По-скоро помагат на отделните депутати да систематизират мисленето си и да говорят в една посока.  Райчев е категоричен, че \"Визия за България“ не е просто програма на партията, не заменя програмата й, а е опит на лидера на БСП да мине на следващ етап на развитие“, коментира Андрей Райчев. Той обясни, че проектът неслучайно е представен през юли.", "date": "2018.08.31", "title": "Райчев адвокатства на Нинова: Тя иска да стане българския Орбан"}
{"url": "https://www.faktor.bg/bg/articles/novini/svyat/krizata-v-arzhentina-srivat-na-natsionalnata-valuta-prodalzhava", "text": "Аржентина предприема отчаяни мерки в опит да овладее финансовата криза. Втори пореден ден курсът на националната валута се се срива рязко. Централната банка увеличи лихвения процент до невероятните 60%. Възможността да бъдат спечелени 60% лихва за отпуснат заем би трябвало да примами чуждестранни инвеститори, но те не вярват в способността на правителството да приложи обещаните реформи в икономиката и изтеглят капиталите си. Единствената помощ засега идва от Международния валутен фонд. Той отдавна отпусна средства на Аржентина и обяви, че стой зад план за реформи на президента Маурисио Макри.", "date": "2018.08.31", "title": "Кризата в Аржентина: Сривът на националната валута продължава"}
{"url": "https://www.faktor.bg/bg/articles/borisov-s-rokadi-v-kabineta-smeni-trima-ministri", "text": "Трима министри, отговорни за катастрофата край Своге, при която загинаха 17 души, да си подадат оставките. Това е поискал премиерът Бойко Борисов тази сутрин, съобщава  \"24 часа\".  Според \"24 часа\" с постовете си ще се разделят вътрешният министър Валентин Радев, транспортният Ивайло Московски и регионалният Николай Нанков.  И тримата още в неделя сутринта след катастрофата са заявили, че са готови да понесат политическа отговорност.", "date": "2018.08.31", "title": "Борисов сменя трима министри заради трагедията край Своге?"}
{"url": "https://www.faktor.bg/bg/articles/kremal-1", "text": "Според Кремъл президентите на Русия и на САЩ Владимир Путин и Доналд Тръмп ще имат възможността да разговарят още три пъти по време на различни международни прояви до края на текущата година, пише \"Известия\", цитира БТА.  \"Всичко зависи от взаимността\", потвърждава пред вестника прессекретарят на руския лидер Дмитрий Песков.  Той допуска възможността Путин и Тръмп да се срещнат във Франция, където през ноември ще се чества 100-годишнината от края на Първата световна война, в Сингапур, който организира през ноември Източноазиатската среща на върха, и в Буенос Айрес, където предстои през ноември-декември среща на върха на Г-20, в която традиционно участват лидерите на Русия и на САЩ, уточнява \"Известия\".", "date": "2018.08.31", "title": "Кремъл с нови надежди за срещи между Путин и Тръмп"}
{"url": "https://www.faktor.bg/bg/articles/novini/svyat/tramp-gneven-razsledvaneto-za-ruski-sgovor-e-nezakonno-fbr-ne-si-varshi-rabotata", "text": "Президентът на САЩ Доналд Тръмп се нахвърли с критики върху американските правоохранителни органи. \"Нашето министерство на правосъдието и ФБР трябва да започнат да си вършат работата, да я вършат правилно и добре. Това, което се случва е позор. Аз не исках да се намесвам, но ако в някакъв момент нещата не се оправят, ще се намеся, ако се наложи\", зааявил той, цитиран от Voice of America. Преди това, президентът нарече \"незаконно\" разследването за сговор между неговия предизборен щаб и Русия. Пред Bloomberg Тръмп заяви, че генералният прокурор Джеф Сешънс може да не се тревожи за поста си поне до междинните избори през ноември.   \"Много бих искал той да работи добре  ида обърне внимание и на другата страна - на демократите на Хилари Клинтън и източниците на разследванетож по руското дело. Аз действително се съмнявам в това, което прави Джеф\", казал още Тръмп.", "date": "2018.08.31", "title": "Тръмп гневен: Разследването за руски сговор е незаконно, ФБР не си върши работата"}
{"url": "https://www.faktor.bg/bg/articles/novini/svyat/ruskiyat-patriarh-na-sreshta-s-vselenskiya-patrirah-shte-se-reshava-sadbata-na-ukrainskata-i-makedonskata-tsarkvi", "text": "На общо събрание на епископата на Константинополската партиаршия в Истанбул руският и вселенският патриарси Кирил и Вартоломей ще обсъдят въпроса за предоставяне на томос на украинската църква, съобщава gordon.ua. Общото събрание, за което специално пристигна патриарх Кирил, ще се проведе от 1 до 3 септември и освен автокефалията на украинската църква, на него трябва да бъде разгледан и въпроса с независимостта на македонската църква, която след като БПЦ не предприе действия в тази насока се обърна към Вселенската патриаршия. Припомняме, че през юни 2016 година Върховната Рада се обърна към веленския патриарх с молба да издаде томос - указ за автокефалност на православните църкви в Украйна.  Руският патриарх и РПЦ са категорично против независимостта на двете православни църкви.", "date": "2018.08.31", "title": "Руският патриарх на среща с Вселенския патрирах: Ще се решава съдбата на украинската и македонската църкви"}
{"url": "https://www.faktor.bg/bg/articles/kak-kadirov-mozhe-da-stabilizira-rusiya-nishto-che-slusha-samo-putin", "text": "Как лидерът на Чечения Рамзан Кадиров може да дестабилизира Русия. Това е заглавието на материал на кореспондентката на \"Файненшъл таймс\" Катрин Хиле.  \"Бившият чеченски боец, който ръководи републиката като свое собствено царство, отговаря само пред Путин. Въпреки че се нарича руски патриот, Кадиров смята, че е длъжен да бъде верен само на Путин\", пише Хиле. \"Той слуша само Путин\", казва и Джамбулат Умаров, министър на информацията в чеченското правителство. Като Хиле уточнява, че тук Умаров с жест дава да се разбере, че говори за Кадиров. Руската конституция ограничава пребиваването на Путин на президентския пост до два мандата поред, вторият изтича през 2024 г. Николай Петров, политически анализатор от Москва, коментира: \"Има неопределеност за това какво ще стане след 2024 г. и тя създава опасност от междуособни борби. А при всяка битка за власт Кадиров става опасен\". \"Файненшъл таймс\" пише още: \"Някои руски наблюдатели предполагат, че Кадиров, който има верни последователи не само в Чечения, но и в други части на Русия, може да поиска от Москва по-голяма автономия, след като Путин вече не е на власт. Според други опитът на който е да е приемник на Путин да осигури спазването на руското законодателство в Чечения може да стане само след още един кървав конфликт\".  \"По време на чеченските войни Чечения беше по-интегрирана с Русия отколкото е днес\", твърди Ахмед Закаев, който изданието представя като \"бивш викокопоставен представител на Чечения, който сега живее в изгнание във Великобритания\". \"Файненшъл таймс\" цитира и мнението на бивш високопоставен кремълски чиновник: \"В Чечения армията не е армия, полицията не е полиция. В спецслужбите много хора ненавиждат Кадиров за това и напълно е възможно да пробват да разрушат този модел, ако им се предостави възможност. Когато Путин си отиде, това ще бъде опасен момент\". \"Квазитоталитарното управление, което имаме сега там, няма алтернатива. Всеки опит за демократизация отново ще доведе до кръвопролития\", добавя той. \"Към момента Москва продължава да субсидира режима на Кадиров с големи финансови инжекции\", пише изданието. Според бившия кремълски кадър това е \"нашата компенсация за мира\", като по-добрият живот и икономическата стабилност по думите му били предпоставка за съхранение на спокойствието. Не на това мнение е обаче Закаев, който иска независимост на Чечения.  Изданието отбелязва, че според много анализатори Путин ще си създаде пост, който ще му позволи да запази влиянето си над който и да стане негов приемник като президент. \"Но дори и тези маневри могат да нарушат путинския модел на управление на Чечения\", се казва в статията. \"Една от основните опасности е някой високопоставен кадър на спецслужбите да се опита да се възползва от предоставена възможност да се отърве от Кадиров - да се съхрани модела, но да се замени основният в него. Другият риск е сам Кадиров да направи нещо, ако престане да бъде сигурен, че Путин го поддържа\", смята бивш член на службите за сигурност. (източник: КлубZ)", "date": "2018.08.31", "title": "Как Рамзан Кадиров може да дестабилизира Русия, нищо че слуша само Путин"}
{"url": "https://www.faktor.bg/bg/articles/sarafov-pravim-dinamichen-ogled-na-uchastaka-ubiets-predstoi-da-izsledvame-probite-ot-asfalta", "text": "Прави се динамичен оглед на местопроизшествието – взимаме и проби от асфалтовото покритие, за да можем да проверим количествените и качествените характеристике и дали отговарят на спецификацията на материала. Това обяви Борислав Сарафов, шеф на Следствието. В понеделник ще се прецени къде ще бъдат дадени тези проби да се изследват – най-вероятно в лаборатория в чужбина, за да се изключи всякакво съмнение за манипулиране на резултатите, стана ясно от думите на Сарафов. Днес разследващите затвориха пътя край Своге, където стана жестоката катастрофа с автобус, при която загинаха 17 души, предава Канал 3.  Очаква се огледите да продължат почти цял ден, както и да бъдат взети проби от асфалта, положен на участъка убиец. Пътят официално е затворен от 10:00 до 18:00 часа за извършване на процесуално-следствените действия. На място пристигна и лично директорът на Националната следствена служба Борислав Сарафов.   Организирани са обходни маршрути на затворения пътен участък: през път II-81 София - Монтана и път III164 Своге - Искрец - Бучин Проход.", "date": "2018.08.31", "title": "Сарафов: Правим динамичен оглед на участъка убиец, предстои да изследваме пробите от асфалта"}
{"url": "https://www.faktor.bg/bg/articles/novini/svyat/zemetresenie-ot-5-1-po-rihter-v-gartsiya", "text": "Земетресение с магнитуд от 5,1 по скалата на Рихтер бе регистрирано в Гърция около 10.00 ч. местно време в петък. Епицентърът на труса бил на 232 км североазападно от Атина, в близост до Лариса и Неохорион, на дълбочина 10 км. Към момента няма данни за жертви или разрушения.", "date": "2018.08.31", "title": "Земетресение от 5,1 по Рихтер в Гърция"}
{"url": "https://www.faktor.bg/bg/articles/pavlova-za-katastrofata-kray-svoge-prokuraturata-shte-kazhe-koy-tryabva-da-ponese-otgovornostta", "text": "Споделям мнението на премиера Бойко Борисов, че трябва да бъдат разследвани всички отговорни лица и институции, участниците в процеса през всички периоди. Това каза пред журналисти министърът за Българското председателство Лиляна Павлова за разследването на тежкия инцидент край Своге от 25 август преди откриването на Международна конференция на тема: „Ефективният социален диалог- важен инструмент в интеграционния процес на страните от Западните Балкани“, предаде агенция „Фокус“.  „Напълно вярвам на Прокуратурата и разследващите органи. Не е добре да коментирам, нека ги оставим да разследват и да се произнесат“, посочи тя. „Не е редно ние да се произнасяме кой трябва да понесе отговорност. Компетентните органи са тези, които да кажат кой и по какъв начин да понесе отговорност“, обяви Лиляна Павлова.  Тя обясни, че проектът за пътя, на който стана инцидентът, е сложен и се изпълнява по правилата на Европейската инвестиционна банка и по други условия.  Попитана работила ли е с фирмата, която е ремонтирала пътя, министърът посочи: „Тези коментари са извън контекста, нека да разследват. Вярвам, че Прокуратурата и разследващите органи ще направят пълен анализ и проверка. Ще проследят всички законови изисквания и нормативи. Това е най-важното, което трябва да се направи“.  „Наистина трагедията е ужасна. Поднасям съболезнованията си на близките на загиналите“, каза още Лиляна Павлова.  11 години след присъединяването ни към ЕС искаме да споделим научените уроци на страните от Западните Балкани, каза министърът за Българското председателство Лиляна Павлова на откриването на конференцията.  „Амбицията ни е да разпространим това, което натрупахме като опит, знания и добър диалог между институциите след Председателството към приятелите ни от Западните Балкани“, обяви тя.  „Интеграцията не е само въпрос на преговорни глави. Вярвам, че процедурата ще върви напред с волята, която виждам“, посочи Лиляна Павлова. „Австрия продължава усилията ни за присъединяването на Западните Балкани към ЕС, което е важно за нас“, каза още тя.  Ние на Балканите умеем да бъдем диалогични и прагматични, когато трябва, защото знаем колко лесно можем да намерим това, което ни разделя, заяви тя.  „Само заедно държавите от Западните Балкани, със съвместни усилия и диалог, можем да постигнем повече“, обяви Павлова.  „Председателството беше първо за нас, то остави траен положителен ефект не само за България и за Балканите, а и за Европа“, заяви министър Павлова. „Убедени сме, че както Европа се нуждае от Балканите, така и Балканите се нуждаят от Европа“, каза още тя.", "date": "2018.08.31", "title": "Павлова за катастрофата край Своге: Прокуратурата ще каже кой трябва да понесе отговорността"}
{"url": "https://www.faktor.bg/bg/articles/novini/balgariya/nyama-promyana-v-sastoyanieto-na-nay-tezhko-postradalite-pri-katastrofata-kray-svoge", "text": "Няма промяна в състоянието на пострадалите при катастрофата край Своге. Една от другите пострадали вече е изписана. Друга жена от Реанимация бе преместена в Неврохирургия и предстои да бъде оперирана. Това бе обявено от УМБАЛСМ \"Н. И. Пирогов\", където са настанени най-тежко пострадалите. Трите жени, които са на апаратна вентилация все още са с опасност за живота. На жената, която ще бъде преместена в Неврохирургия ще бъде направена интервенция на гръбначния стълб. Нараняването ѝ налага оперативна намеса. Екипите на реанимацията правят всичко необходимо да съхранят живота и здравето на най-тежко пострадалите, посочиха от Пирогов. Подобрява се състоянието на 13-годишното момче, което пострада в УАСГ. Състоянието му е стабилизирано. Днес или утре то ще бъде изведено от Реанимацията и ще се приведе в Детската травматология.", "date": "2018.08.31", "title": "Няма промяна в състоянието на най-тежко пострадалите при катастрофата край Своге"}
{"url": "https://www.faktor.bg/bg/articles/novini/balgariya/spetsprokuraturata-vliza-v-ofisi-v-hotelite-marinela-i-maritsa", "text": "Специализираната прокуратура извършва следствени действия в офиси в столичния хотел „Маринела“ и в пловдивския хотел „Марица“, съобщиха от обвинението.  Те са в рамките на образувано досъдебно производство за организирана престъпна група, създадена с цел избягване на плащане на данъчни задължения в големи размери, чрез подправяне на данъчни документи, уточниха от прокуратурата. Установено е, че в периода 2017 – 2018 г. реални търговски дружества са подправяли счетоводните си регистри, като в тях са включвали фактури от типа „липсващи търговци“. Тези фактури са осчетоводявани под контрола на организираната престъпна група и по този начин се е избягвало плащането на данъчни задължения. В периода 2016 – 2018 г. пък са били извършвани финансови операции и е прикриван произход на имущество, придобито чрез тежко умишлено престъпление, съобщава бТВ.", "date": "2018.08.31", "title": "Спецпрокуратурата рови за финансови измами в офиси в хотелите \"Маринела\" и \"Марица\""}
{"url": "https://www.faktor.bg/bg/articles/novini/balgariya/eksperti-patyat-kray-svoge-e-primer-za-antistroitelstvo", "text": "Пътят край Своге е пример за „антистроителство” на пътен участък, смятат Настимир Ананиев, бивш председател на Комисията по транспорт в НС, и Красимир Георгиев, предс. На УС на Асоциацията за квалификацията на автомобилистите у нас. „Говорим за едно антистроителство. От това, което виждаме в репортажите, тази подпорна стена няма никаква система за отводняване на водата към стената. Виждаме, че точно в най-острата част на завоя имаме едно стичане на вода, която е примесена с кал, шума – това всичко нарушава сцеплението на гумите на пътя”, категоричен е Георгиев. По думите му трябва да се провери също дали широчината на пътните летни отговаря на регламента по стандарт. „Причините за катастрофата край Своге определено са комплексни”, категоричен е Георгиев. И двамата с Настимир Ананиев коментираха, че е абсурдно АПИ да изпрати пет писма с искане за ремонт на трасето, фирмата да не го ремонтира в исканите срокове и АПИ да не реагира по друг начин. „Изпраща се първото писмо – няма реакция. Има прокуратура – подава се сигнал за неизпълнение на разпореждането и случаят приключва, но ние ще изпращаме писма, докато на това място се избиват хора”, коментира Георгиев. И двамата експерти смятат, че е много лесно да се провери кой е одобрил проекта на пътя край Своге. „Вижда се червената стена, там няма банкет – това също трябва да се провери”, смята Ананиев. Той определи поставената мантинела като „проформа”.", "date": "2018.08.31", "title": "Експерти: Пътят край Своге е пример за \"антистроителство\""}
{"url": "https://www.faktor.bg/bg/articles/novini/balgariya/zam-kmetat-na-svoge-mantinelata-na-fatalniya-zavoy-ne-e-postavena-ot-nas", "text": "„Мантинелата на фаталния завой на пътя край Своге не е поставена от общината”, заяви пред бТВ зам.-кметът на Своге Валентин Михайлов. Според АПИ мантинелата на това трасе е сложена там от общината, а не от тях. Тя не била част от проекта. Днес около 10 ч. фаталното трасе от пътя край Своге ще бъде затворено за движение по искане на Прокуратурата и следствието, за да бъдат взети нови проби от пътната настилка. „Нямаме информация за еластичната ограда. Няма информация за предпазното съоръжение, никаква информация”, категоричен е Михайлов. По думите му цялата документация е иззета от сградите на общината във връзка с разследването. „Експерти могат да установят много лесно кой е сложил предпазната ограда”, смята Михайлов. Той уточни, че не знае от кого е поставена. Зам.-кметът на града е един от първите, които пристигат на място след инцидента край Своге и помага на пострадалите. „Беше наистина страшно, надявам се по някакъв начин всички участници да сме помогнали в спасяването на хората”, коментира той.", "date": "2018.08.31", "title": "Зам.-кметът на Своге: Мантинелата на фаталния завой не е поставена от нас"}
{"url": "https://www.faktor.bg/bg/articles/haralan-aleksandrov-1-2", "text": "Ние може да си позволим да се държим  дивашки в България, защото знаем, че ще ни се размине. Тази теза изрази в студиото на Би Ти Ви социалният антрополог Харалан Александров, който коментира кадри на побой в бургаска дискотека и видео, на което се вижда как пешеходец и колоездач се бият на столичен булевард. Такива отношения има в примитивните общества. Това е част от забавлението. Те се млатят с голямо желание, то се вижда, добави той. По думите на Александров това заведение е гето. Употребата на насилие е ключово за решаване на насилие. Културна борба водим дали да сме гето или цивилизована общност. Задачата на елитите е да налагат цивилизована общност. Няма да стане с възмущение или със санкции. Колкото повече си в гетото, толкова повече всеки налага правила. Антропологът е категоричен, че санкциите по отношение на такъв тип насилие не трябва да е административна. Държането по този начин ясно  дефинира тези хора като представители на ниските класи.  В казармата като се биехме, отивахме отзад до тоалетните. Не се биехме пред началниците.  Изглеждаме като хора, които имат проблем с управление на афекта. Това е процес. Има нужда от универсални правила, от елити, които да налагат цивилизованото отношение като по-престижно.", "date": "2018.08.31", "title": "Харалан Александров: Позволяваме си да се държим дивашки, защото знаем, че ще ни се размине"}
{"url": "https://www.faktor.bg/bg/articles/novini/balgariya/n-dimov-ne-mozhe-za-koral-da-merim-s-edin-arshin-a-za-rilskite-ezera-s-drug", "text": "„На плаж Силистар не е забранено всичко, но не е разрешено всичко” – така екоминистърът Нено Димов коментира казуса със потенциалното застрояване на местността. Той беше гост в предаването „Тази сутрин” по bTV. В последната седмица Общинският съвет на Царево одобри план за застрояване на парцел в местността, но премиерът Бойко Борисов нареди спиране на спорното решение. Беше установено също, че планът за строителство там противоречи на закона, но е бил приет въпреки това от общинарите. „Нарушен е законът за устройство на територията, който изисква да бъде сезирана Районната инспекция по околната среда, която да се произнесе каква процедура трябва да следва”, поясни Димов. По думите му, ако теренът в Силистар бил „нормален”, а не част от природен парк Странджа, това нямало да се налага. Димов не пожела да коментира по-подробно случая и каза, че ако министерството бъде запитано върху конкретно задание, тогава ще може да коментира. „Когато получим такова в министерството, тогава ще кажем допустимо ли е или не”, каза Димов. „Има двоен стандарт при възмущението и отразяването на екологичните проблеми у нас, смята екоминистърът.  Той направи паралел между ситуацията на плажа Корал и случая с нерегламентираното хоро в едно от Рилските езера. Не може за Корал да мерим с един аршин, а за Рилските езера – с друг”, заяви Димов. По думите му преди време на плаж Корал е имало нерегламентирано сметище, което не се е появило там от хората, „които ходят на плаж за няколко часа”. Той уточни, че кофите за боклук на това място били преместени и сметопочистващите камиони нямало как да стигнат до тях. „Гледката показва един определен манталитет”, коментира Димов. „Кадърът с хорото на Рилските езера предизвика много голямо възмущение и това отново ме навежда на мисълта за двойните стандарти”, коментира Димов. Той е категоричен, че това е недопустимо и ще бъде наложена глоба от 10 хил. лв. на нарушителите. „Това предизвика възмущението на толкова много хора, защото беше показано по този начин. Защо не беше показан случая с нерегламентираното сметище на Корал? И двете ги приемам за ненормални, и двете ги приемам за нарушение, и към двете трябва да имаме еднакъв подход”, категоричен е Димов. „В момента няма информация за какъвто и да било разлив на мазут от кораба „Мопанг”, категоричен е екоминистърът. Преди дни той е бил на проверка на мястото, където се намират останките от кораба. „Виждат се остатъчни петна около 25 см. В диаметър, но очевидно пробойните са запушени”, категоричен е Димов. Той уточни, че операцията по източване на мазута от потъналия преди почти 100 години кораб може да започне след около седмица.", "date": "2018.08.31", "title": "Нено Димов: Не може за Корал да мерим с един аршин, а за Рилските езера – с друг"}
{"url": "https://www.faktor.bg/bg/articles/novini/balgariya/uvozhlneniyat-shef-na-nimh-kazah-istinata-a-tova-che-istinata-za-tyah-e-uronvane-na-prestizha-na-ban-ne-e-moy-problem", "text": "\"За мен обаче вчера беше хубав ден, защото получих оценка за дейността си, затова, че взех страната на колегите си\", заяви пред Bulgaria on air проф. Христомир Брънзов, чийто мандат като директор на Националния институт по метеорология и хидрология вчера беше прекратен и добави, че не е изненадан от освобождаването му от поста. Проф. Брънзов уточни, че след неговото освобождаване цялото ръководство на НИМХ е подало оставка. \"НИМХ занапред ще работи по инерция, тъй като няма заповед за отстраняването ми, няма и назначен мой заместник. Чисто административно не ми е ясно как може институтът ще работи в близките дни\", коментира той. \"Имат три дена срок да измислят мотивите, с които ме отстраняват. Аз казах истината, а това, че истината за тях е уронване на престижа на БАН, не е мой проблем. Очевидно им трябва един послушен директор, с който да направят разделянето, а очевидно мен не ме смятат за послушен директор\", поосочи той. \"Бюджетът на НИМХ трябва да се увеличи. За тази година ни липсваха близо 1,2 млн. лева, с които просто да поддържаме състоянието към момента, а ние искаме да имаме и някакво развитие. Хората в НИМХ искат ясно и категорично решение, защото им омръзна да чакат. Ако видят, че агонията с НИМХ ще продължава, вероятно повечето от тях ще напуснат и ще си търсят работа на друго място. Ако това стане, вероятно НИМХ ще се разпадне и след това ще трябва да се дават многократно повече средства, за да се изгражда наново\", каза още проф. Христомир Брънзов.", "date": "2018.08.31", "title": "Уволненият шеф на НИМХ: Казах истината, а това, че истината за тях е уронване на престижа на БАН, не е мой проблем"}
{"url": "https://www.faktor.bg/bg/articles/tatyana-doncheva-1-5", "text": "Във всяка случка могат да се търсят политически цели. Катастрофата край Своге постави една серия въпроси, на които сегашните управляващи търсят отговор. Системата на обществените поръчки и нейните пороци са известни на всички. Тази система започва да дава дефекти\". Това коментира пред Би Ти Ви лидерът на \"Движение 21\" Татяна Дончева. „Ние като нация се водим от две основи в нашия живот - лакомията и глупостта. Докато се ръководим от тях, това ще бъде нашата национална съдба. Трябва да преосмислим принципите, по които живеем\", категорична е тя. „Защо правим постфактум протест? Когато са започнали колите да поднасят при дъжд, е трябвало да излязат хората. Може ли да е държавна политика да сложим табели? Ние не сме хора едни към друга. Имаме някаква повреда в отношенията едни срещу други. Глупостта ни движи в последните 15 години и ни тласка необратимо към пропастта\", коментира още Татяна Дончева.", "date": "2018.08.31", "title": "Татяна Дончева: Лакомията и глупостта движат нацията ни към пропастта"}
{"url": "https://www.faktor.bg/bg/articles/zhena-na-sluzheben-ministar-na-rumen-radev-vodila-proekta-po-remonta-na-patya-mezdra-svoge", "text": "Стела Попниколова, съпруга на регионалния министър Спас Попниколов в служебното правителство, назначено от президента Румен Радев, е била директор на дирекцията, водила проекта за ремонт на пътя Мездра - Своге. Това съобщиха пред \"24 часа\" дългогодишни служители от Министерството на регионалното развитие и благоустройството. Стела Попниколова е работила в Агенция \"Пътна инфраструктура\" (АПИ) между 2011 и края на 2014 г. и е била директор на дирекция \"Координация на кредити и бюджетни инвестиции\". Цвета Тимева, секретар на президента Радев по регионална политика, също е работила в АПИ r и е имала отношение към въпросния път. В периода 2001 – 2011г. тя последователно заема различни длъжности в дирекция „Експлоатация и поддържане на републиканските пътища“. Тази дирекция има отношение към строежа на всички нови пътища в цялата страна. От 2011 г. до 2015 г. тя е била директор на дирекция „Изпълнение на проекти по Оперативна програма Транспорт и Кохезионен фонд“. Според писмо на \"Трейс Груп, изпълнител на проекта, изграждането на пътя е започнало през септември 2011 година по проект на \"Транзитни пътища\", а некачественият асфалт е положен през 2014 година.", "date": "2018.08.31", "title": "Жена на служебен министър на Румен Радев водила проекта за ремонт на пътя Мездра-Своге"}
{"url": "https://www.faktor.bg/bg/articles/novini/svyat/yuliya-timoshenko-shte-se-kandidatira-za-prezident", "text": "Бившият министър-председател на Украйна Юлия Тимошенко, която дойде на власт след Оранжевата революция от 2004 г., а впоследствие лежа в затвора по обвинение за злоупотреба със служебно положение, обяви в сайта си, че се кандидатира за президент на изборите догодина, съобщава Асошиейтед прес. Тимошенко стана световно известна с протестите през 2004 г. срещу резултатите от тогавашните президентски избори. Нейният съюзник Виктор Юшченко в крайна сметка спечели след разпоредено от съда повторно преброяване на бюлетините срещу Виктор Янукович, който първоначално бе обявен за победител. Тимошенко стана премиер, но Юшченко я уволни девет месеца по-късно. Тя стана отново премиер през 2007 г., а през 2010 г. бе победена от Янукович в президентските избори.  След това тя бе осъдена на затвор за злоупотреба със служебно положение, но бе освободена през 2014 г., след като Янукович избяга от страната заради масови протести.", "date": "2018.08.31", "title": "Юлия Тимошенко ще се кандидатира за президент"}
{"url": "https://www.faktor.bg/bg/articles/novini/balgariya/slantse-temperaturite-do-34-gradusa", "text": "Днес ще преобладава слънчево време, с временни увеличения на облачността, съобщава БТА, цитирайки НИМХ-БАН. На отделни места в планинските райони ще превали и прегърми. Ще духа слаб до умерен югоизточен вятър. Максималните температури ще са между 29 и 34 градуса, в София - около 29 градуса.  Температурата на морската вода ще е 26-27 градуса. Вълнението на морето ще е около 2 бала. Максималната температура на височина 1200 метра ще е около 23 градуса, на 2000 метра - около 16 градуса.", "date": "2018.08.31", "title": "Слънце, температурите до 34 градуса"}
{"url": "https://www.faktor.bg/bg/articles/novini/svyat/rusiya-zapochva-mashtabno-voennomorsko-uchenie-v-sredizemno-more", "text": "Мащабно военноморско учение започва Русия днес в Средиземно море. В маневрите ще вземат участие 30 кораба и 25 самолета. По време на учението ще се разработват задания за борба с подводници. Ще се включат и стратегически бомбардировачи. Руското министерство на отбраната заяви, че ученията са планови и всички държави в региона са уведомени предварително. Маневрите съвпадат с нарастващото напрежение в Сирия заради предстоящата офанзива срещу последния бастион на бунтовниците – провинция Идлиб.", "date": "2018.08.31", "title": "Русия започва мащабно военноморско учение в Средиземно море"}
{"url": "https://www.faktor.bg/bg/articles/mele-kato-ot-mutrenskite-vremena-dve-kompanii-se-mlatyat-v-burgaski-bar", "text": "Брутални сцени на насилие са се разиграли в сряда, около 2 часа след полунощ, в бургаския бар \"Сакса\". Както всички в дискотеката танцуват и се забавляват, изведнъж група от няколко популярни за морския ъндърграунд фигури буквално помита друга компания. Кадри от кървавото меле бяха разпространени от бургаския сайт Flagman.bg. На тях ясно се вижда как за секунди в препълненото с хора заведение става страшно. Вътре хвърчат маси и столове, като част от групата дори се връща, за да довърши с ритници припадналите между потрошения инвентар клиенти. След екшъна е арестуван за 24 часа осъденият като лидер на бургаската ММА наркобанда Георги Карчев, по прякор Карчо. Видео показва, че доста дейни в зверския побой са още поне четирима мускулести батки. Сред най-активните се забелязва и бургаски рецидивист, който през лятото на 2016 г. уби човек от бой на улицата, но продължава да се разхожда на свобода, а делото незнайно защо все още не е стигнало до съд. Кадрите не показват бруталното насилие да е предизвикано с нещо. Карчо и аверите му пият и танцуват на бара заедно с няколко момичета, когато изведнъж един от бабаитите от компанията му дърпа за косата мъж с бяла риза, който се опитва да си пробие път до съседното сепаре. Това възпламенява обстановката и групата започва да налага другите клиенти с каквото намери. Карчев и останалите нападат наведнъж и не спират да ударят хората, дори когато са паднали безпомощни на пода. Един от смазаните от бой мъже дори прави опит да се изправи, но не успява да се задържи на крака и се строполява пред бара. Друг пък има нещастието да бъде пресрещнат от разярената група на входа на дискотеката и там отново е пометен. Часове след инцидента т.нар. \"качулки\" от спецзвеното на ОД на МВР-Бургас атакуваха апартамент в жилищна кооперация на ул. \"Македония\" в центъра на града. Оттам бе изведен известният в крими средите Петко Белото, който бе разпознат като един от участниците в масовия бой. Предвид прякора му, едва ли е толкова изненадващо, че в дома му са открити наркотици.", "date": "2018.08.31", "title": "Меле като от мутренските времена: Две компании се млатят в бургаски бар"}
{"url": "https://www.faktor.bg/bg/articles/novini/svyat/tramp-zaplashi-da-izvadi-sasht-ot-svetovnata-targovska-organizatsiya", "text": "Доналд Тръмп заплаши да извади Съединените щати от Световната търговска организация, ако тя не промени политиката си към страната му. Тръмп смята, че световният регулаторен орган се отнася несправедливо към страната му, като дава преференции на Китай. „Ако не се променят, ще напусна Световната търговска организация”, казал милиардерът пред агенция „Блумбърг”. Междувременно Вашингтон от известно време блокира избора на нови съдии в системата за уреждане на търговски спорове към Световната търговска организация, което може да парализира дейността ѝ, отбелязва ВВС. Представителят на Съединените щати в организацията също така я обвини, че нарушава суверенитета на страната му.", "date": "2018.08.31", "title": "Тръмп заплаши да извади САЩ от Световната търговска организация"}
{"url": "https://www.faktor.bg/bg/articles/lavrov-razmaha-prast-na-zapada-ne-si-igrayte-s-oganya-v-idlib", "text": "Русия твърдо и ясно е предупредила Запада да не си играе с огъня в северозападната сирийска провинция Идлиб, заяви в четвъртък министърът на външните работи на Русия Сергей Лавров след края на преговорите със сирийския си колега Уалид Муалем, предава ТАСС, цитиран от \"Фокус\". \"Поредна такава провокация се готви, за да се опитат да затруднят антитерористичната операция в Идлиб. С факти на масата, предоставени от нашето Министерство на отбраната, ние предупредихме ясно и твърдо западните партньори да не си играят с огъня\", подчерта първият дипломат на Москва. Лавров определи като неприемлива ситуацията, когато Идлиб се използва от терористите за атаки по позициите на сирийската армия и руската авиобаза Хмеймим. По неговите думи, на срещата с Муалем страните са констатирали, че огромната част от територията на арабската република е освободена от терористите. \"Остават задачите за ликвидация на оставащите терористични огнища и преди всичко в района на зоната на деескалация Идлиб\", заяви министърът. \"Неприемливо е, терористите, които са се окопали там, преди всичко от \"Джебхат ан Нусра\", да се опитват да използват тази зона на деескалация за подготовка на атаки по позиции на сирийската армия и даже за опити да атакуват с помощта на дронове територията на руската военна база в Хмеймим\", подчерта Лавров. Локални примирия Министърът на външните работи на Русия заяви, че Дамаск предприема усилия за организиране на локални примирия с въоръжените формирования в Идлиб. \"Ние обменихме оценки за хода на действията по разграничаването на въоръжената опозиция, която е готова да води диалог с правителството на Сирия, от терористите. Ние обсъдихме преговорите, които Русия продължава да води по тази тема с Турция (Анкара носи отговорност за поддържането на стабилността в зоната на деескалация Идлиб - бел. ТАСС)\", обърна внимание Лавров. \"Нашите сирийски приятели ни информираха за хода на своите усилия по организирането на допълнителни локални примирия с въоръжените формирования, които се намират в Идлиб и които искат да се разграничат от \"Джебхат ан Нусра\", както и за своите усилия по обезпечаването на сигурността на гражданското население в тази зона на деескалация\", отбеляза руският външен министър.", "date": "2018.08.31", "title": "Лавров размаха пръст на Запада: Не си играйте с огъня в Идлиб"}
