{"url": "https://www.faktor.bg/bg/articles/novini/svyat/lagerite-v-evropeyskiya-sayuz-po-temata-migratsiya", "text": "Безсънна нощ за евролидерите в Брюксел на последния Европейски съвет в рамките на българското европредседателство. Той беше по горещата тема „миграция”.  Лагерите в Евросъюза са три. Първият – срещу мигрантите. В този лагер е унгарският премиер Виктор Орбан и водената от него Вишеградска четворка – Унгария, Чехия, Полша и Словакия. В лагера на противниците са още Дания, Австрия и Холандия. Холандският премиер Марк Рюте обаче играе ролята на посредник, защото се обявява за отворени граници в ЕС, но не и за допускане на мигранти, които нямат шанс за убежище. За принципа на солидарност и отворени граници са Германия и Франция в лицето на канцлера Ангела Меркел и президента Еманюел Макрон.  В лагера на поддръжниците е и Испания. България е сред страните, които приемат мигранската политика, но при определени условия. В този лагер са още Гърция и Италия.", "date": "2018.06.29", "title": "Лагерите в Европейския съюз по темата \"миграция\""}
{"url": "https://www.faktor.bg/bg/articles/obrat-v-yunesko-razshiryavaneto-na-ski-infrastrukturata-v-natsionalen-park-pirin-veche-e-pozvoleno", "text": "Комитетът за световното природно наследство към Организацията на обединените нации за образование, наука и култура (ЮНЕСКО) промени решението си за Национален парк \"Пирин\" по време на 42-то си заседание в Бахрейн. Предложените от българска страна текстове бяха гласувани с пълен консенсус от държавите-членки на Комитета. Първоначалното проекторешение на ЮНЕСКО призоваваше да не се изпълнява решението на Министерски съвет и изискваше от България да извърши стратегическа екoлогична оценка на новия план за управление, каквато не се изисква от европейското и българско законодателство и би блокирало развитието на региона за десетилетия напред. В рамките на три дни българската делегация е провела редица срещи с Международния съюз за защита на природата и делегациите на всички останали държави-членки на Комитета, които гласуваха с единодушие предложените редакции.  Според приетото редактирано решение Комитетът отбелязва, че разширяването на ски инфраструктурата в Национален парк „Пирин“ вече е позволено и изисква българската държава да се придържа стриктно към законовите процедури по приемането на инвестиционни предложения, така че да не се увреди стойността на обекта.  В своето изказване вицепремиерът Валери Симеонов, който оглавяваше делегацията, изложи целенасочената политика на българската държава за баланс между опазване на околната среда и развитие на туризма и покани представителите на Комитета да посетят град Банско и Национален парк „Пирин“. Веднага след завръщането си в страната вицепремиерът обобщи постигнатото на брифинг в Министерски съвет, като изтъкна, че това е голям успех за правителството. По думите му представителите на ЮНЕСКО не са разполагали с достоверна информация за ситуацията в природния парк. „Те бяха подведени с една невярна информация, която се защитава от неправителствените организации в България и която е повод за едни драматични митинги всеки четвъртък, на едни постоянни противопоставяния на решението на правителството и на желанието на хората от региона за някакъв икономически растеж“, отбеляза той. Симеонов уточни, че въпреки усилията на българската делегация да запознаят представителите на ЮНЕСКО с реалната ситуация в природния парк в продължение на 4 дни, до последния момент не е било ясно какво ще е решението на организацията. „Нихилистичните представители на нихилистичните зелени организации също не стояха със скръстени ръце. Провеждаха също разговори и се опитваха да въведат в заблуждение представителите на същите делегации, с които ние водихме разговори“, посочи вицепремиерът. „В крайна сметка решението беше гласувано с 21 гласа „за“, подчерта вицепремиерът. По думите му в подготвяното предварително решение изрично се е разпореждало на България да не изпълнява решението на Министерски съвет от декември 2017г. за промяна на действащия план в Пирин. „Сами разбирате какъв звучен шамар щеше да бъде това и върху решението на правителството, и върху самото правителство, и като цяло върху България, ако беше останало това решение“, отбеляза Симеонов. „То беше променено и с новия текст, който съгласувахме, фактически абсолютно се разрешава изпълнението на това решение. С други думи - изграждането на ски съоръжение на концесионната територия на ски зона „Банско“, допълни той, като уточни, че това се води буферна зона от гледна точка на категоризацията на ЮНЕСКО. Симеонов отбеляза, че в крайния вариант на становището на организацията се препоръчва на страната ни да се въздържа от нови решения за парка. „Важното в случая е това, че ние отстояхме решението на българското правителство да е в сила и то е в сила. Оттук нататък искам да видя какви ще бъдат аргументите на всички тези, които разнасят едни огромни плакати: „Да спасим Пирин“, коментира вицепремиерът.", "date": "2018.06.29", "title": "Обрат в ЮНЕСКО: Разширяването на ски инфраструктурата в Национален парк „Пирин“ вече е позволено"}
{"url": "https://www.faktor.bg/bg/articles/izraelskite-sili-za-sigurnost-sa-ubili-13-godishno-palestinsko-momche-po-vreme-na-sblasatsi", "text": "Израелските сили за сигурност са убили 13-годишно палестинско момче по време на сблъсъци на границата между Ивицата Газа и Израел край град Хан Юнис, предава AFP, цитирана от \"Фокус\". Прессекретарят на здравните власти на палестинската автономия Ашраф ал Кудра потвърди информацията и потвърди, че момчето е починало след изстрел в главата.", "date": "2018.06.29", "title": "Израелските сили за сигурност са убили 13-годишно палестинско момче при сблъсъци"}
{"url": "https://www.faktor.bg/bg/articles/novini/balgariya/mincho-koralski-667-mln-lv-shte-struva-zakonat-manolova", "text": "\"Законът за личната помощ, предложен от омбудсмана Мая Манолова, ще струва 667 млн. лв.\", заяви пред бТВ председателят на Агенцията за хора с увреждания Минчо Коралски. Според него при представянето на проекта са се чули аргументите само на едната страна. Той повтори тезата на представителните организации на хората с увреждания, че предложеният законопроект обслужва само една част от нуждаещите се. По думите му решението е в това, което е започнало правителството – промени във всички закони за хората с увреждания. За една отделна услуга няма как да се прави отделен закон, заяви Коралски. Относно регистъра за хората с увреждания за 2 млн. лв. той каза, че регистър съществува и той е уникален за ЕС.", "date": "2018.06.29", "title": "Минчо Коралски: 667 млн. лв. ще струва законът \"Манолова\""}
{"url": "https://www.faktor.bg/bg/articles/novini/balgariya/vtori-den-navodneniya-i-svlachishta-v-tsyalata-strana", "text": "Втори ден България е в капана на опасното време. Частично бедствено положение обявиха в община Роман след като приливна вълна потопи цял квартал от града. Наложи се евакуация на хората. Има нанесени материални щети.  Днес става ясен и мащаба на пораженията след стихията в Южна България – наводнени приземни етажи, дворове и улици. Заради дъждовете се активизираха свлачища. Хиляди декари земеделска земя са под вода. Следобед водата започна да се отича от улиците, но часове по-рано положението беше много по-притеснително. Хората са убедени, че бедата е дошла след изпускане на язовири в Ботевградско и Етрополско, но от властта отричат. „Язовирът, който е над Етрополе, се контролира, има още метър и половина до кота преливник, дъждът е много интензивен”, заяви директорът на пожарната гл.комисар Николай Николов. Община Роман обяви частично бедствено положение Така или иначе, за часове река Малък Искър се покачва с над пет метра при Роман и залива близкия квартал „Карашки”, който се превръща в море. Под вода са близо сто къщи, наводнени са и блокове. „Мислехме, че ще овладеем положението, изкарахме строителна техника, опитахме се да изграждаме диги, но от 8 до 11:30 тя се дигна с повече от метър и петдесет и положението стана вече неконтролируемо”, посочи кметът Валери Ролански. Започва спешна евакуация на хора и животни. Залята е детската градина, децата са евакуирани. 72-годишна жена беше буквално пренесена на гръб през терасата на дома си. Отново заради Малък Искър и Етрополе преживя безсънна нощ. Общината обяви бедствено положение. Най-тежко е положението в с. Лъга, където домовете на 35 семейства бяха наводнени. Две жени бяха евакуирани. На много места пороите отключиха свлачища. До късните следобедни часове остана в сила бедственото положение в Смолян и Чепеларе. Общините се опитват да укрепят тежко повредените пътища. Пълноводна и опасна, река Чая подкопа много имоти. Днес от кметството в Чепеларе укрепиха временно основите на някои от тях с камъни, но това не спира водата. Реката подкопава и път в центъра на града. Рискът и за къщите е голям. От общината признават, че при приливна вълна през нощта може да се стигне и до жертви. Стотици декари земи са наводнени след преливането на река Чая 20 километра извън Чепеларе, скала се откъсна и затвори пътя за Чудните мостове. Алпинисти започнаха да  почистват скалната маса. В Смолян екипи и техника разчистват пътищата. Армията също помага. В квартал „Устово” хората продължават да отводняват къщите си. Хиляди декари земеделски земи са под вода след като река Чая излезе от коритото си при Садово. Причина за разлива е скъсана дига. щетите за земеделците са огромни, мащабът им ще стане ясен едва след отдръпване на водата. Много от производителите в региона нямат сключена застраховка за продукцията си. Казват, че не могат да си позволят такъв разход. Според застрахователи под 10 процента от обработваемите земезелски площи са застраховани. През 2017 г. събраните премии за общо застраховане са над 1 милиард и 700 милиона и под 1 процент от тях са земеделски застраховки. „Всъщност застрахователите плащат толкова, за колкото си се застраховал. Хората да се замислят дали да платят едни 4-5-6 лева за 100 лева обезщетение и след това да разчитат на едно пълно обезщетение, или да спестят от това”, коментира главният секретар на Асоциацията на застрахователите Нина Колчакова. Стопаните, които са без застраховка могат да потърсят помощ от държавата, но при определени условия, сред тях – площите да са на 100% засегнати. Заявленията могат да се подават 7 дни след наводнението. Междувременно укрепването на скъсаната дига в района продължи през целия ден. Плевен бе ударен от пороен дъжд, придружен на места от градушка, голяма колкото орех. Трафикът в града беше силно затруднено в последния работен ден.", "date": "2018.06.29", "title": "Втори ден наводнения и свлачища в цялата страна"}
{"url": "https://www.faktor.bg/bg/articles/novini/svyat/tusk-shte-e-trudno-da-prilagame-sporazumenieto-za-migratsiyata", "text": "Прилагането на споразумението за миграцията, постигнато от лидерите на 28-те страни от Европейския съюз след деветчасови тежки преговори, ще бъде най-трудната част, заяви днес председателят на Европейския съвет Доналд Туск, цитиран от Ройтерс и БТА. \"Що се отнася до нашата сделка за миграцията, е твърде рано да говорим за успех\", каза Туск на пресконференция след срещата на върха на ЕС в Брюксел. \"Успяхме да постигнем споразумение на Европейския съвет. Но това всъщност е най-лесната част от работата в сравнение с това, което ни чака на практика, когато започнем да го прилагаме\", заяви Туск. По думите му най-трудният въпрос в преговорите за излизането на Великобритания от ЕС остава нерешен. \"Предстои много работа, а най-трудните задачи са нерешени\", каза Туск. Според него \"това е последният призив за поставяне на картите на масата\", ако и двете страни искат да постигнат споразумение до октомври.", "date": "2018.06.29", "title": "Туск: Ще е трудно да прилагаме споразумението за миграцията"}
{"url": "https://www.faktor.bg/bg/articles/novini/svyat/makedoniya-shte-poluchi-pokana-za-nato", "text": "\"Македония ще получи покана за започване на преговори за членство в НАТО, но може да бъде приета едва, след ратифицирането на договора за името й\", заяви генералният секретар на Алианса Йенс Столтенберг, след среща с македонския премиер Зоран Заев. Двамата се срещнаха в централата на НАТО, за да обсъдят подробностите около предстоящите присъединителни разговори. \"Спорът за името твърде дълго е хвърлял сянка върху стабилността и сигурността на Балканите\", обърна се генералният секретар на НАТО се обърна към македонския премиер Заев. Столтенберг приветства споразумението с Гърция, но и посочи ратифицирането му от двете страни, като ключ по пътя за членство на Скопие в Алианса. \"Очаквам по време на срещата на върха на НАТО след две седмици, Македония да получи официална покана за започване на преговори за членство. Но нека да е ясно - докато споразумението за името не бъде ратифицирано от двете страни, няма как да бъдете приети в НАТО. Това е исторически шанс, който не бива да пропускате. Вратата на НАТО е отворена, а вие сте на прага ѝ\", заяви генералният секретар на НАТО. \"Тука сме между наши приятели, наши съюзници и очакваме до десетина дни с тях да отворим нова страница в нашите отношения. Очакваме да получим покана, с която Македония на стане 30-ия член на НАТО\", каза премиерът Зоран Заев. Въпреки това, все още няма как да бъдат дадени срокове за това кога Скопие ще влезе. Очаква се след започване на присъединителните разговори, Македония на присъства на всички срещи на НАТО. По-рано днес в разговор с гръцкия премиер Ципрас, Столтенберг е дал заявка, че интересите на Атина ще бъдат запазени. Рекация имаше и от Русия, като според говорителя на Кремъл, присъединяването към НАТО е суверенно право на Македония, но позицията на Москва по въпроса с приближаването на инфраструктура на Алианса към нейните граници остава непроменена.", "date": "2018.06.29", "title": "Македония ще получи покана за НАТО"}
{"url": "https://www.faktor.bg/bg/articles/novini/svyat/prolivni-dazhdove-navodniha-rumaniya", "text": "Проливни дъждове обхванаха и почти цяла Румъния. Много райони са наводнени, а на стотици къщи са нанесени сериозни щети. В района на Прахова има няколко свлачища. Паднали дървета блокират улици в много градове. Наводнени са няколко оживени междуградски пътища, а полицията е спряла трафика от съображения за сигурност. В Сучава две къщи са изгорели до основи, след като били ударени от мълния. В помощ на бедстващите хора са се притекли пожарникари и части на армията. И за днес в сила е жълт код за опасни валежи, съобщават румънските медии.", "date": "2018.06.29", "title": "Проливни дъждове наводниха Румъния"}
{"url": "https://www.faktor.bg/bg/articles/novini/svyat/borisov-predava-shtafetata-na-evropredsedatelstvo-na-1-906-m-v-alpite", "text": "Лидери от ЕС и хиляди граждани, изкачващи планина в Алпите, и австрийският канцлер Себастиан Курц сред тях - това е визията, с която Австрия иска да отпразнува началото на европейското си председателство утре. Тя ще смени друга картина отпреди броени дни: сили за сигурност и хеликоптери, струпани на южен граничен пункт, за да демонстрират решимостта на Австрия срещу нелегалните мигранти - всичко това пред тълпа от журналисти. И двете събития може да изглеждат малко пресилени - особено в страна, известна с това, че има отношения с ЕС, в които се редуват периодично затопляне и охлаждане - но те са част от програмата на Виена за превръщането на ЕС в по-ориентиран към хората и сигурен блок по време на половингодишното й председателство, а и след това, пише ДПА. Утрешното събитие ще бъде на връх Планай в сърцето на Австрия. Близо до 1906-метровия връх Бойко Борисов, премиер на страната, която досега заемаше ротационното председателство, е планирано да предаде символично юздите на Курц. Очаква се да присъства и председателят на Европейския съвет Доналд Туск. На обикновените граждани ще бъдат раздадени одеяла и кошници с местни специалитети за огромен обществен пикник. Стотици музиканти ще помагат за празничното настроение. \"Това събитие е умишлено \"ориентирано към хората\", заяви пред ДПА източник от офиса на Курц, добавяйки, че съзнателно е било решено събитието да се организира извън \"технократската\" атмосфера на Виена. \"Няма съмнение, че ЕС трябва по-добре да отговаря на нуждите на гражданите си\", каза той. Консервативният лидер Курц и неговите крайнодесни младши коалиционни партньори лобират за реформи в ЕС, които биха отнели правомощия за политически решения от Брюксел. \"Надявам се, че ще успеем да поставим по-остър фокус върху принципа на субсидиарността (по време на нашето председателство), да убедим Европа, че има задачи, с които регионите и страните членки трябва да се заемат, и че има по-малко на брой, но не по-малко важни задачи за Европейския съюз\", заяви Курц в реч неотдавна. 31-годишният канцлер, който е запален алпинист, спечели националните избори миналата година, като заложи на обещания за промени и решително лидерство. В един от предизборните си клипове Курц беше показан как изкачва планина в мрака преди зазоряване и стига върха точно когато слънцето се издига над хоризонта. \"Години наред Курц активно използваше характерен стил на комуникация, отличаващ се със символи\", каза Томас Хофер, авторитетен политически консултант и стратег от Виена. Военната и полицейска акция в началото на седмицата също беше част от тази стратегия на символи и имидж, изтъкна той. На словенската граница за репортерите беше издигната специална наблюдателна платформа, за да получат възможно най-добър поглед към 700-те офицери и войници, които показаха как биха отблъснали една нова вълна от мигранти. Полицейски кадети заместваха мигрантите, а високоговорители озвучаваха учението със запис на шумно множество от хора. Курц се гордее с ролята си за затварянето на Балканския миграционен маршрут в началото на 2016 г., когато беше външен министър, в координация с други страни в региона. В рамките на ЕС Курц е сред онези национални лидери, които настояват да се затворят външните граници на блока за мигранти с нередовни документи и за създаване на центрове за обработване на молбите за убежище извън съюза. Освен това, казва той, ЕС трябва да отделя повече средства за помощ за развитие, така че хората в по-бедните страни да не чувстват повече необходимост да мигрират към Европа. Лозунгът на австрийското председателство на ЕС е \"Европа, която защитава\". Според стратега Хофер посланието, което правителството иска да изпрати, е: \"Ние можем да сътворим промени, можем да променим и курса на политиката на ЕС, когато става дума за миграцията\". Въпреки че ротационното председателство на ЕС е предназначено по-скоро да осъществява координация между 28-те страни от блока, а не да ги ръководи политически, Курц се постара да си изгради имиджа на лидер за въвеждането на твърди миграционни политики. През последните дни той се срещна с колеги от Чехия, Унгария, Полша и Словакия, които са против подялбата поравно на бежанци в ЕС. Той заяви също, че Берлин, Виена и Рим ще създадат \"ос на желаещите\" да намалят нелегалната миграция. Курц даде ясно да се разбере, че очаква да бъдат взети решения по този въпрос на неформалната среща на върха на ЕС през септември в Залцбург. Мястото предлага перфектен декор от гледна точка на символите. Над центъра на града доминира хълм със замък, който никога не е бил превземан от чужда армия през 940-годишната му история.    /БТА/", "date": "2018.06.29", "title": "Борисов предава щафетата на европредседателство на 1 906 м. в Алпите"}
{"url": "https://www.faktor.bg/bg/articles/novini/balgariya/l-pavlova-postignahme-probiv-po-temi-koito-ne-byaha-na-dneven-red-v-es", "text": "\"Чувствам се удовлетворена от това, което постигнахме по време на българското европредседателство. Не беше лесно, свършихме много работа - и на политическо и на експертно ниво\", коментира пред БНТ министърът за европредседателство Лиляна Павлова. \"Проблемът с мигрантите не може да се реши с магическа пръчка за един ден. За да имаме сигурност, проблемът трябва да се реши, чрез три стълба - първо да пазим много твърдо границите, да мислим за превенцията, да инвестираме в центрове в границите на държави, извън ЕС\", заяви тя. \"Нашето председателство беше различно по три причини: оценката, която получихме не е куртоазна, получихме я и от евролидерите. В трудните ситуации в Европа постигнахме пробив в рамките на българското европредседателство по различни теми, които не бяха на дневен ред. Много трудно беше да се постигне единодушие в ЕС. България допринесе с темата за Западните Балкани. Наложихме една тема, която не беше актуална, дори беше болезнена, никой не искаше да чуе за региона. Те получиха не само политическа подкрепа, която я нямаха, а подкрепата на 28-те. Те пуснаха буквално котва в Европа. Това е част от стабилността и сигурността на Европа - това бе втората стъпка.  На трето място с много тежки преговори Македония и Албания получиха покана за преговори. Сърбия и Черна гора получиха стъпка по отваряне на нови преговорни глави за присъединяване към ЕС\", подчерта Павлова.", "date": "2018.06.29", "title": "Л. Павлова: Постигнахме пробив по теми, които не бяха на дневен ред в ЕС"}
{"url": "https://www.faktor.bg/bg/articles/patsienti-s-belodrobni-zabolyavaniya-shte-protestirat-pred-zdravnoto-ministerstvo", "text": "Пациенти с белодробни заболявания, които се нуждаят от трансплантации, организират протест пред Министерството на здравеопазването. Те настояват здравния министър Кирил Ананиев да не приема оставката на директора на Изпълнителната агенция по трансплантация Мариана Симеонова. Тя поиска да бъде освободена заради неясните договори отношения с \"Евротрансплант\" и невъзможността да се извършват белодробни трансплантации на българи във Виена. Според пациентите в момента всяка промяна в агенцията би довела до забавяне. Заради проблемите те канят министър Ананиев да се срещне с тях и да обясни докъде са стигнали опитите за разрешаването им.", "date": "2018.06.29", "title": "Пациенти с белодробни заболявания ще протестират пред здравното министерство"}
{"url": "https://www.faktor.bg/bg/articles/ikonomika/biznes/kevr-otnovo-slaga-na-masata-tsenata-na-gaza-toka-i-parnoto", "text": "Комисията за енергийно и водно регулиране (КЕВР) ще обсъди на закрито заседание цената на природния газ през третото тримесечие на годината. „Булгаргаз” предлага тарифата да се покачи с 18,5%, но енергийният регулатор вече излезе с предложение за увеличение от 10,8 на сто. Повишението на цените на парното, тока и газа ще станат ясни на 1 юли. Неправителствени организации се обявиха против решението на държавния регулатор и се заканиха да атакуват решението в съда.", "date": "2018.06.29", "title": "КЕВР отново слага на масата цената на газа, тока и парното"}
{"url": "https://www.faktor.bg/bg/articles/zhenite-na-obedinena-evropa-izkachvat-utre-cherni-vrah", "text": "Представително изкачване на Черни връх организира утре, 30 юни, Българският туристически съюз, съобщиха от централата. Мотото е „Жените на обединена Европа изкачват заедно Черни връх на Витоша“. Проявата съвпада с приключването на Българското председателство на Съвета на ЕС и е посветена на 145-годишнината от рождението на Алеко Константинов - патрон на БТС, както и на избирането на София за спортна столица на Европа - 2018.   Групата ще се състои от по една представителка от държава членка на Европейския съюз. Изпратени са писма-покани за участие до всички посолства на страните членки на ЕС, както и до председателя на НС Цвета Караянчева, президента Румен Радев, премиера Бойко Борисов,кмета Йорданка Фандъкова и др. Участие са потвърдили Екатерина Захариева, Женевиев Хаузер - съпруга на посланика на Австрия; Беа тен Тъшър - посланик на Кралство Нидерландия; Антонела Ренси - съпруга на посланика на Италия. От Посолството на Кралство Белгия и Кралство Испания няма да могат да пратят участник поради натоварената си програма, но изразиха пълната си подкрепа и съпричастност към събитието, се казва в съобщението.  Идеята е заимствана от Френското правителство, което организира такова събитие през 2008 г. по повод поемане на председателството на ЕС. Тогава представителки на страните-членки на ЕС изкачват Монблан в Алпите. В инициативата се включва и нашата алпинистка. Сборният пункт е на хижа “Алеко” , а тръгването към върха ще е в 9.30 часа. Маршрутът преминава по лятната туристическа пътека, изкачва се на централното било на Витоша и се тръгва по пътя към върха. Добре дошли са всички, които искат да се включат в представителното изкачване не Черни връх на 30 юни, казват организаторите.", "date": "2018.06.29", "title": "Жените на обединена Европа изкачват заедно Черни връх"}
{"url": "https://www.faktor.bg/bg/articles/intriga-turski-potok-prez-balgariya-samo-suhopaten", "text": "\"Турски поток\" през България ще бъде само сухопътно разклонение. Това става ясно от интервю на руския зам.-министър на външните работи Александър Грушко пред ТАСС. \"Що се отнася до строителството на газопровода към България по дъното на Черно море, т.е. всъщност до съживяването на \"Южен поток\", ще кажа, че вече сме направили нашия избор. Сътрудничеството с Турция по проекта за газопровод \"Турски поток\" върви доста успешно...По отношение за България може да се говори само за продължаване на супопътния участък от второто разклонение на \"Турски поток\" и тук разчитаме, че българската страна ще завърши реализирането на проекта за развитие на националната газопреносна система в обеми и срокове, които да позволят осъществяването на доставки на руски каз за европейските потребители по транзитното сухопътно разклонение от 1 януари 2020 г., включително за гарантиране на подаването на газ на границата със Сърбия\", заявява Грушко. По време на работното си посещение в Русия на 30 май премиерът Бойко Борисов заяви, че второто разклонение на „Турски поток“ ще стигне до България и по него към страната ще текат 15 милиарда кубически метра природен газ от Русия. И допълни, че руският президент Владимир Путин и турският премиер Реджеп Ердоган нямат нищо против това да стане. Малко след това обаче говорителят на Кремъл Дмитрий Песков уточни, че още не е постигната договорка. В интервюто за ТАСС Грушко отправя нападки към НАТО. Той обвинява пакта, че се стреми да превърне Черно море в своя ексклузивна зона на влияние. \"Връщането през 2014 г. на територията на Кримския полуостров в състава на Руската федерация обаче очевидно разбърка всички карти на натовците, като разби техния \"ченоморски пасианс\", изтъква зам.-министърът. Русия постоянно регистрирлала влизането в Черно море на кораби от нечерноморски страни членки на НАТО. Западът обаче трябвало да знае, че всякакви дестабилизиращи действия близо до руски териториални води ще доведат до бърза и адекватна реакция на Москва.  Източник: КлубZ.бг", "date": "2018.06.29", "title": "Няма интрига: \"Турски поток\" през България - само сухопътен"}
{"url": "https://www.faktor.bg/bg/articles/kakvo-e-da-si-zhena-reporter-na-svetovnoto-v-rusiya", "text": "Футболът е мъжки спорт, съдиите са мъже, а отразяващите го журналисти... и те са мъже. Едно по едно тези схващания се оказват остарели и остават извън времето. Женският футбол се развива, а постепенно дори и големите първенства дават път на жени да ръководят мачове. Големите световни медии също разчитат на жени при отразяването на футболни първенства. Но какво е да си жена репортер по време на най-големия футболен турнир? В разгара на световното първенство се появи проблем, който остава извън случващото се по терените в Русия. Жени репортери, командировани на място, се оплакаха след неприемливо поведение към тях от страна на фенове. Гласност на проблема даде журналистката от бразилската телевизия \"Глобо\" - Жулия Гимараеш. Тя стана потърпевша на два опита на фенове да бъде целуната в ефир. Видео, уловило единия от случаите, придоби широка популярност в социалните мрежи, а мнозина изразиха подкрепа към жените репортери. \"Трудно е да намеря думи. За щастие никога не съм изпитвала това в Бразилия! Тук ми се случи вече два пъти. Тъжно и срамно\", написа Гимараеш в личния си профил в \"Туитър\". Във видеото бразилката реагира остро срещу запалянкото, опитал да я целуне. \"Никога повече не го прави\", казва тя и призовава за уважение. Гимараеш допълва, че често е обект на предизвикателни погледи и обидни песни от началото на престоя си в Русия. Сред потърпевшите е още говорителката за испанската версия на \"Дойче веле\" Хулиет Терау, която също беше целуната в ефир от руски фен, който извика: \"Русия е шампион!\" Журналистката счете, че инцидентът е сексуален тормоз. В полемиката се включи и първата жена, получила правото да води мачове в Бундеслигата - Бибиана Щайнхаус, която определи посегателствата като неприемливи. По-късно привърженик се извини за действията си във видеоразговор с Терау. Той заяви, че поведението му е било продиктувано от факта, че се е хванал на бас със своите приятели дали може да целуне репортерката. Посегателството към жени репортери всъщност е голям проблем в Бразилия. Там често запалянковци търсят целувки, физически контакт, прилагат груб език и дори заплахи. През март много бразилски журналистки започнаха кампания под надслов \"Остави я да работи\", пише \"Дневник\".", "date": "2018.06.29", "title": "Ето какво е да си жена репортер на световното в Русия"}
{"url": "https://www.faktor.bg/bg/articles/maradona-pak-se-iztsepi-kazhe-mi-koy-pusna-sluh-che-sam-bolen-davam-10-hil-dolara-nagrada", "text": "Аржентинската легенда на световния футбол Диего Марадона е приготвил 10 000 долара като награда за този, който му каже откъде е тръгнал слухът, че има проблеми със здравето. По-рано се появиха спекулации, че Дон Диего е употребявал наркотици в ложата по време на срещата между Аржентина и Нигерия (2:1). След той отрече и заяви, че на \"Санкт Петербург Арена\" са сервирали единствено бяло вино. \"Дадох указание да се публикува решението на Диего Марадона. Той е готов да даде 10 хиляди долара награда на всеки, който може да предостави правдива и точна информация за автора на въпросния аудиозапис с този слух“, каза адвокатът на легендата Матиас Морлу пред вестник „Кларин“. Дон Диего привлече вниманието по време, а и след двубоя. Божията ръка танцува, многократно се моли, гледайки към небето, дори по едно време заспа на мястото си, както и размаха средни пръсти след победния гол на Маркос Рохо в края на срещата.", "date": "2018.06.29", "title": "Марадона пак се изцепи:  Кажете ми кой пусна слух, че съм болен - давам 10 хил. долара награда!"}
{"url": "https://www.faktor.bg/bg/articles/programa-za-prekite-eliminatsii-na-svetovnoto-po-futbol-koy-i-koga-sreshtu-kogo", "text": "Груповата фаза на Мондиала в Русия приключи и сега предстои най-вълнуващата фаза. 16 отбора напуснаха надпреварата, 16 остават в играта след началото на Световното по футбол. Световният шампион е детрониран, но кой ще го наследи - това със сигурност е най-голямата интрига. Днес е първият почивен ден, а в събота започват преките елиминации. Началото ще бъде поставено с вероятно най-очаквания мач. На терена в Казан излизат два от претендентите за трофея - Франция и Аржентина. И двата отбора не впечатлиха в групите. Французите продължиха напред с много пестелива игра, а южноамериканците, които играха финал преди четири години в Бразилия, бяха на минути от отпадането. С осминафиналите картината се променя и настъпва време за нови надежди. В същия поток попаднаха петкратният първенец на планетата Бразилия, двукратният носител на трофея Уругвай, европейският шампион Португалия и вълнуващият тим на Белгия. В долната половина, определяна като доста по-слабата от двете, се събраха световният шампион от 2010 г. Испания, домакините от Русия, Хърватия, Дания, Швеция, Швейцария, Колумбия и Англия.", "date": "2018.06.29", "title": "Програма за преките елиминации на Световното по футбол: Кой и кога срещу кого?"}
{"url": "https://www.faktor.bg/bg/articles/rado-stoychev-zapochva-nov-proekt-stava-sporten-direktor-na-polski-klub", "text": "Бившият селекционер на българския национален отбор по волейбол Радостин Стойчев вече в спортен директор на полския Сточня (Шчечин).  Специалистът ще бъде отговорен за дългосрочното развитие на клуба като трябва да постави основите за големи бъдещи успехи. \"Името и постиженията просто говорят сами за себе си. Искаме да се учим от най-добрия и ако имаме такива цели, то Радо е перфектният човек да ни помогне\", сподели президентът на клуба Якуб Маркиевич.  \"Ще изградим клуб със здрави основи, който да функционира така дълги години и Стойчев е отговорен за това. Заедно с Миешко Гогол в момента те изграждат първия отбор и той ни подкрепя в създаването на здрави клубни основи. Всички в клуба горещо приветстват Радостин Стойчев в Шчечин и му пожелава огромен успех в проекта\", допълни той. През пролетта Стойчев бе отстранен от италианския гранд \"Модена\", след като всички играчи от тима дадоха телевизионно интервю, в което се възпротивиха на методите му. Преди това години наред Радостин Стойчев ръководеше италианския отбор Тренто, с който спечели всички възможни отличия.", "date": "2018.06.29", "title": "След скандалите в Италия: Радо Стойчев  стана спортен директор на полски клуб"}
{"url": "https://www.faktor.bg/bg/articles/vednaga-sled-zagubata-ot-belgiya-half-na-angliya-zaryaza-otbora-i-otprashi-kam-ostrova", "text": "Халфът на националния отбор на Англия Фабиан Делф напусна лагера на тима на Мондиал 2018  веднага след вчерашната загуба от Белгия с 0:1. Поводът за напускането на Делф е изключително приятен. Очаква се приятелката му да роди третото им дете. 28-годишният играч на Манчестър Сити знаеше, че тази стъпка ще му се наложи още преди началото на световното първенство. Поради същата  причина той се завърна в Англия и преди първия мач на \"трите лъва\" на световното първенство. „Натали е силна жена. Тя е от Йоркшир и ще се справи с всичко и без мен. Гарет Саутгейт обаче постъпи фантастично и ми позволи да бъда със семейството си в този важен момент. Близките ми са на първо място и така ще бъде винаги“, призна английският национал. Фабиан Делф не участва при победата с 2:1 над Тунис на Мондиал 2018. След това влезе като резерва срещу Панама (6:1) и игра цял мач срещу Белгия.", "date": "2018.06.29", "title": "Веднага след загубата от Белгия: Халф на Англия заряза отбора и отпраши към Острова"}
{"url": "https://www.faktor.bg/bg/articles/ikonomika/biznes/emil-radev-efektivnite-protseduri-po-nesastoyatelnost-sa-element-ot-dobrata-biznes-sreda", "text": "Ефективните и ефикасни процедури по несъстоятелност са елемент от добрата бизнес среда. Това заяви българският евродепутат Емил Радев, ЕНП/ГЕРБ, който взе участие в 7 конгрес по несъстоятелност и преструктуриране, организиран в Брюксел от Немската адвокатска асоциация.  Като член на Комисията по правни въпроси на Европейския парламент, Емил Радев представи текущото развитие по предложението за директива относно рамките за превантивно преструктуриране, предоставяне на втори шанс и мерките за повишаване на ефективността на процедурите за преструктуриране, несъстоятелност и опрощаване на задължения.  Целта на директивата е във всички държави-членки да бъдат въведени ключови принципи относно превантивното преструктуриране и предоставянето на втори шанс. А също така -  мерки за повишаване на ефикасността на различните видове процедури по несъстоятелност, чрез намаляване на продължителността на производствата и свързаните с това разходи, както и чрез подобряване на качеството на правораздавателната дейност. В рамките на законодателната процедура, предложението за директива се разглежда от Комисията по правни въпроси на Европейския парламент. Внесени  са над 300 предложения, които изменят и допълват първоначалния текст на директивата. Предложенията са свързани основно с предоставянето на ясни гаранции, че  инструментите за преструктуриране, опрощаване на дълга и запазване на предприятията ще бъдат достъпни за физическите лица - предприемачи, за малките и средни предприятия. Предложени са подобрения също и по отношение временното спиране на изпълнителните дела, общите стандарти за гласуване на плановете за преструктуриране, защитата на правата на работниците и др. В момента се очаква да бъде гласувана позицията на Комисията по правни въпроси по въпросната директива. След което предстоят тристранните преговори със Съвета и Европейската комисия за постигане на окончателния текст, който да бъде транспониран в държавите членки. Участие в конгреса взеха Йорн Вайцман, председател на отдела по несъстоятелност и преструктуриране в Немската адвокатска колегия, Тина Астола, генерален директор в ГД „Правосъдие и потребители“, професор Стефан Мадаус от университета „Мартин Лутър“ в Хале-Витенберг и др. представители на адвокатски колегии от различни държави членки.", "date": "2018.06.29", "title": "Емил Радев: Ефективните процедури по несъстоятелност са елемент от добрата бизнес среда"}
{"url": "https://www.faktor.bg/bg/articles/stroyat-treti-terminal-na-letishte-sofiya", "text": "Бъдещият концесионер на летище София ще трябва да изгради трети пътнически терминал на най-голямата аерогара у нас.  Това се разбра от стенограмата от последното правителственото заседание. Вчера министрите одобриха стартирането на концесионна процедура за аеропорта. Третият терминал трябва да бъде готов най-късно до 10 години след избора на новия стопанин на летището, обяснява пред колегите си транспортният министър Ивайло Московски. Той обяснява и че основният критерий за избора на концесионер ще е размерът на концесионното възнаграждение, който ще е с тежест от 55% при класирането на офертите. Оценката на техническото предложение ще формира останалите 45%. То ще съдържа план за развитие, бизнес план, план за финансиране, обща стратегия, планове и прогнози на трафика и капиталови разходи. Минималните изисквания към участниците в процедурата са: да оперират поне едно международно летище с над 10 милиона превозени пътници годишно; да разполагат с нетна стойност на активите за всяка от последните три години минимум 200 милиона евро и да имат опит при финансиране поне на един проект в инфраструктурния сектор, надвишаващ 400 милиона евро. Годишните концесионни възнаграждения, които ще се дължат за всяка една година от срока на концесията са в размер не по-малко от 15 милиона лева без ДДС или 10% от общия размер на общите приходи от всички дейности за текущата година. Концесионерът ще има задължения да реализира инвестиции в размер не по-малък от 600 милиона евро за срока на концесията.", "date": "2018.06.29", "title": "Строят трети терминал на летище София"}
{"url": "https://www.faktor.bg/bg/articles/balgariya-darzhi-50-980-miliapda-dolapa", "text": "България държи 50,980 милиapдa дoлapa.Имаме пoвeчe пapи oт Xъpвaтия, Йopдaния, Уĸpaйнa, ĸaĸтo и oт Kипъp и Cлoвeния. Ha тoлĸoвa поне ги изчиcлявaт oт Цeнтpaлнoтo paзyзнaвaтeлнo yпpaвлeниe (ЦPУ) нa Щaтитe ĸъм 31 дeĸeмвpи. B дaннитe нa cтpyĸтypaтa ca вĸлючeни вcичĸи cpeдcтвa нa 195 дъpжaви пo cвeтa. Moжeтe ли дa cи пpeдcтaвитe ĸoлĸo тoчнo ca 1 милиapд дoлapa? A 97 тpилиoнa дoлapa? Имeннo тoлĸoвa ca cвичĸи пapи в cвeтa. И зa дa e пo-яcнo мoжe дa ce ĸaжe, чe тe ca тoчнo 97 531 284 700 000 дoлpa, пише money.bg. A в caмaтa cмeтĸa влизaт т.нap. шиpoĸи пapи. Te oтpaзявaт пapитe в oбpaщeниe, cpoчнитe и бeзcpoчнитe дeпoзити, cpeдcтвaтa нa нeбaнĸoвитe финaнcoви инcтитyции, нa дъpжaвaтa и мecтнaтa влacт, ĸaĸтo и няĸoи дpyги финaнcoви инcтpyмeнти. Bcичĸи тe ca ĸoнвepтиpaни в щaтcĸи дoлapи пo ĸypc ĸъм дaтaтa нa cъбиpaнe нa инфopмaциятa. Cпopeд изчиcлeниятa Kитaй дъpжи мaлĸo нaд ¼ oт пapитe в cвeтa c paзмep oт oбщo 25, 240 тpилиoнa дoлapa (бeл.peд.: дaннитe зa нeя ca ĸъм oĸтoмвpи 2017, a нe ĸъм дeĸeмвpи cъщaтa гoдинa). Πo тoзи пoĸaзaтeл cтpaнaтa изпpeвapвa c нaд 10 тpилиoнa дoлapa нaй-гoлямaтa иĸoнoмиĸa - CAЩ, ĸoятo e нa втopo мяcтo c 14 тpилиoнa дoлapa. Ha тpeтo мяcтo e Eвpoпeйcĸият cъюз (EC) c oбщo 10,840 милиapдa дoлapa. B тoп 10 влизaт oщe cъoтвeтнo Япoния, Гepмaния, Beлиĸoбpитaния, Фpaнция, Южнa Kopeя, Индия и Xoнĸoнг, ĸaтo вcичĸи тe дъpжaт пoвeчe oт 1,700 тpилиoнa дoлapa.Oт cтpaнитe в Цeнтpaлнa и Изтoчнa Eвpoпa нaй-гoлям oбeм пapи дъpжи Πoлшa. Tя e нa 30-тa пoзиция c oбщo 374,300 милиapдa дoлapa. Πo тoзи пoĸaзaтeл тя изпpeвapвa Aвcтpия, Oбeдинeнитe Apaбcĸи eмиpcтвa, Bиeтнaм, Люĸceмбypг и Hopвeгия. 13 мecтa пo-нaдoлy e Чexия cъc 190 милиapдa дoлapa. Изчиcлeниятa нa ЦPУ пoĸaзвaт, чe ĸъм ĸpaя нa 2017 гoдинa Бългapия дъpжи пoвeчe пapи oт Xъpвaтия, Йopдaния, Уĸpaйнa, ĸaĸтo и oт Kипъp и Cлoвeния. Cтpaнaтa ни e нa 66-тa пoзиция c 50,980 милиapдa дoлapa. Πpeди нeя ca cъoтвeтнo Cлoвaĸия, Hигepия, Иpaĸ и Maĸao.", "date": "2018.06.29", "title": "ЦРУ: България държи 50,980 млpд. дoлapa"}
{"url": "https://www.faktor.bg/bg/articles/ikonomika/biznes/finansirane-na-energiynata-efektivnost-v-tsentralna-i-yugoiztochna-evropa", "text": "На 28.06.2018 г., в гр. София, Европейската комисия в партньорство с Министерство на енергетиката на Република България и ООН, организираха форум на тема „Инициатива за финансиране на околната среда“. Събитието се организира в рамките на Българското председателство на Съвета на Европейския съюз и се провежда  ден преди срещата  на високо равнище на министрите от  Централна и Югоизточна Европа за енергийна ефективност (CESEC) в София.   Участниците  бяха приветствани от  заместник-министъра  на енергетиката Жечо Станков и  на регионалното развитие и благоустройството Малина Крумова, които очертаха  достиженията,  проблемите и предизвикателства пред страната за привличане на инвестции в енергийна ефективност.    Над 100 експерти от техническия и финансовия сектор, публични власти и  консултанти от Централна и Югоизточна Европа, взеха участие във форума, като обсъдиха добрите практики, тенденции за развитие и проблеми  в сектора, както и възможностите за използване на частни фондове и иновативни финансови инструменти, най-вече в секторите на строителството и промишлеността В  паралелни сесии  бяха дискутирани  политики и мерки за  подобряване на енергийната ефективност на жилищни и публични сгради и ролята на  компаниите, предоставящи услуги за енергийна ефективност,   значението на публичния диалог с всички заинтересовани страни  за  финансирането на проекти, пътят, по който тези инвестиции могат да станат привлекателни и осъществими. Внимание беше отделено и на енергийната ефективност в промишлеността и сектора на малки и средни предприятия.      Представени бяха  финансови инструменти и ефективни модели за финансиране на  проекти  за енергийна ефективност използвани от банки и фондове в чужбина и у нас.    Участниците се обединиха около тезата, че  за постигането на  добра  енергийна ефективност не са достатъчни само публичните средства,  а трябва да се привлече значително частно финансиране, което да подпомага държавата.   „Необходимо е изработването на икономически по-ефективни и по-иновативни начини за финансиране на енергийната ефективност, които да включват активното участие и партньорско отношение както на собствениците на сградите и жилищата, така и на бизнеса“, заяви заместник-министър Крумова.  Необходимостта от публичен диалог по темата, който да  покаже ползите от тези инвестиции и да промени нагласите на хората за това, че  те имат споделена отговорност и трябва да имат принос  в санирането на  жилищните сгради, бе друга важна тема на форума.", "date": "2018.06.29", "title": "Финансиране на енергийната ефективност  в Централна и Югоизточна Европа"}
{"url": "https://www.faktor.bg/bg/articles/turtsiya-pak-pochna-da-izviva-ratsete-na-es-ako-ne-otpadnat-vizite-za-grazhdanite-y-kasa-sporazumenieto-za-migrantite", "text": "Ако ЕС не облекчи визовия режим за турските граждани, споразумението за мигрантите и реадмисията няма да действа, и това не е заплаха или изнудване, двете страни трябва да изпълнят ангажиментите си, заяви външният министър Мевлют Чавушоглу. „Когато подписахме споразумението с ЕС, в него бяха заложени 3+3 млрд. евро помощ за сирийските бежанци в Турция. Първият транш трябваше да пристигне до края на 2016 г., но бюрокрацията на ЕС забави тази процедура. Напоследък се отбелязва по-голяма активност и ние също ще трябва да ускорим проектите за бежанците, след като бе гласуван и вторият транш от 3 млрд.евро. Надявам се бюрокрацията да си е научила урока и този път да действа по-бързо. Парите ще се насочат към сирийците като проекти, много е важно ЕС да изпълни ангажимента си, а ние напомняме, че ускорените действия са задължителни“, посочи Чавушоглу.", "date": "2018.06.29", "title": "Турция пак извива ръцете на ЕС:  Ако не отпаднат визите за гражданите й, къса споразумението за мигрантите"}
{"url": "https://www.faktor.bg/bg/articles/skandal-v-yerusalim-manekenka-se-snima-chisto-gola-do-stenata-na-placha", "text": "Белгийската манекенка Мариса Папен предизвика религиозен скандал, след като се снима чисто гола в Йерусалим, в непосредствена близост до Стената на плача, съобщават световните осведомителни агенции.  Според местните религиозни власти инцидентът е \"тежък и смущаващ\". 26-годишната красавица е застанала предизвикателно върху бял пластмасов стол, а на фона се вижда Стената на плача.  Равинът Шмуел Рабиновиц, който отговаря за свещеното място, определи инцидента като възмутителен, тъй като накърнява по един брутален начин чувствата на вярващите, които го посещават.", "date": "2018.06.29", "title": "Скандал в Йерусалим: Манекенка се снима чисто гола до Стената на плача"}
{"url": "https://www.faktor.bg/bg/articles/borisov-ako-sega-za-shengen-izmislyat-novi-iziskvaniya-nyama-da-e-chestno", "text": "От 22 г. живеем във валутен борд, доказали сме, че имаме резерв, растеж, имаме БВП близо 4%, изпълнили сме всички критерии. Ако сега за Шенген измислят нови изисквания, няма да е честно. Това каза премиерът Бойко Борисов на съвместна пресконференция с Жан-Клод Юнкер и Доналд Туск след редовното заседание на Европейския съвет в Брюксел, излъчена директно от Канал 3.   \"Искаме да влизаме в дадената система по критериите за другите, а не да си измислят нови. Но нека да бъдем спокойни, толерантни, подготвили сме си домашното и за чакалнята за еврозоната - вчера България свали с още 1% външния си дълг. С 24% външен дълг - къде са спрямо нас другите държави, само Естония има по-малък. И ние можем да тропаме по масата и да казваме \"кога ще се оправите\". Видяхме как вчера някой тръгва да налага вето - на всичко и веднага. Но ЕС може да работи само с такт и разбирателство между всичките 28\", изтъкна Бойко Борисов.   Той  увери, че недоверието на холандските политици към България по въпроса на опазването на външната граница на ЕС се топи. \"Аз съм убеден, че климатът между Холандия и България е изключително приятелски и добър. Те се убеждават с посещенията си в България, на представители на различни партии, те самите са вече убедени\", увери Борисов.   По въпроса за миграцията българският премиер изрично обърна внимание, че България не се споменава, когато става дума за опазване на външните граници на ЕС, а се говори предимно за Гърция и Италия, като вмъкна, че Гърция е получила 3 пъти повече пари от България.   По думите му българското Черно море е точно толкова топло, колкото морето в Гърция и Италия. \"Сухопътната ни граница с Турция е точно толкова, колкото и гръцката“, посочи Борисов, според когото в момента вече \"проблемът не е миграционен, защото вече има 90 % по-малко бежанци, отколкото преди 2-3 години\".   Министър-председателят припомни, че страната ни е била под голям миграционен натиск, но в момента границата ни се охранява и ако всички държави го правят ще става дума за единични бройки преминали през нея.   \"Трябва да се говори и за България, за Испания. Хубаво е да си спомняте, че България беше  също толкова под натиск, да дойдете и да видите как се охранява границата. Каня ви, елате!\", обърна се той към десетките журналисти от най-големите световни агенции и медии.   Той припомни и срещата на върха във Варна между лидерите на ЕС и президента на Турция Реджеп Ердоган.   \"Изключително съм благодарен на Доналд Туск и Жан-Клод Юнкер, че дойдоха във Варна да говорят с Ердоган, когато никой не искаше да говори с него. Видяхте, че след това потокът се насочва към други места. Сега темата за миграцията е политическа, не е миграционна. Вече има изградени системи, направи се много, и в Шенген, и като оборудване, и като пари. Сега темата е политическа\", натърти българският премиер.   Борисов направи равносметка на българското председателство на Европейския съвет. \"Считам, че колкото и да сме скромни, направихме едно добро Председателство, не допуснахме грешки. Всички колеги го аплодираха.", "date": "2018.06.29", "title": "Борисов: Ако сега за Шенген измислят нови изисквания, няма да е честно"}
{"url": "https://www.faktor.bg/bg/articles/novini/svyat/liderite-na-es-sa-vzeli-reshenie-za-udalzhavane-na-sanktsiite-sreshtu-rusiya", "text": "Лидерите на страните-членки на ЕС са взели решение за удължаване на санкциите против Русия с още половин година, съобщава агенция Reuters като се позовава на дипломатически източник. \"Имаше много кратка дискусия за Русия, Украйна и Минските споразумения, която доведе до политическото решение за удължаване на санкциите с още половин година\", заявил източникът на агенцията. По думите му, германският канцлер Ангела Меркел и президентът на Франция Еманюел Макрон са информирали лидерите на страните от ЕС за хода на реализацията на Минските споразумения, с които е обвързан санкционният режим на съюза спрямо Русия заради анексирането на Крим и намесата на Русия в Източна Украйна. \"След приемането на политическото решение предстои официална процедура за удължаване на ограниченията\", отбелязъл ипломатът.", "date": "2018.06.29", "title": "Лидерите на ЕС са взели решение за удължаване на санкциите срещу Русия"}
{"url": "https://www.faktor.bg/bg/articles/krum-zarkov-1-1", "text": "Вотът на недоверие не беше безсмислен. Констатира се нещо, което рано или късно ще доведе до оставка на правителството. Разбра се, че разривът между обществените възприятия и управляващите е окончателен и непреодолим. Става дума за два свята и е неизбежно те да се сблъскат, заяви депутатът от БСП Крум Зарков в  \"Лице в лице\" по Би Ти Ви. Но не ни осветли какво точно има предвид, нещо реално ли или просто цитира свободно Христо Смирненски. Той направи следното странно съждение: \"Висшите държавни служители, които са назначени да изпълняват закона, са назначени именно да го изпълняват, а не да обясняват как не може да стане..  КЕВР тълкува рестриктивно своите правомощия по отношения на \"аферата ЧЕЗ\" и прави всичко възможно да не се произнесе по един прост въпрос, а именно: \"Способен ли е кандидат-купувачът на ЧЕЗ да осигури доставката на електричество за милиони българи?\" \"Ние настояваме да се изпълни законът. През май месец, парламентът прие закон, подкрепен от 142 народни представители, два месеца и половина по-късно председателят на комисията започва да го тълкува и да обяснява как той не може да се изпълни\", недоволен е Зарков. \"КЕВР е органът, който дава разрешително за много неща\", коментира представителят на БСП част от мотивите за искането на оставката на председателя на КЕВР. Зарков коментира и оставката на съпартиеца си Жельо Бойчев. \"Той свърши много добра работа в комисията за ЧЕЗ. В докладът на комисията се казва, че правителството се е държало неадекватно в цялата тази афера. Няма драма с оставката му. Как може да има драма, след като самият Бойчев обяви, че иска да се оттегли ?\" Интересен въпрос наистина.", "date": "2018.06.29", "title": "Крум Зарков обяви: Вотът на недоверие не беше безсмислен"}
{"url": "https://www.faktor.bg/bg/articles/petima-dushi-sa-uvolneni-na-letishte-sofiya-zaradi-sluchaya-kogato-patnitsi-vlyazoha-v-stranata-bez-granichen-kontrol", "text": "Петима души са уволнени след проверката на летище София заради случая от края на месец март, когато пътници от самолет влязоха в страната без граничен контрол. На общо 14 души е потърсена дисциплинарна отговорност, обяви министърът на вътрешните работи Валентин Радев. Още един служител е пожелал сам да напусне след приключването на разследването на инцидента.", "date": "2018.06.29", "title": "Петима души са уволнени на летище София заради случая, когато пътници влязоха в страната без граничен контрол"}
{"url": "https://www.faktor.bg/bg/articles/novini/svyat/tusk-i-yunker-blagodariha-na-borisov-za-izklyuchitelno-uspeshnoto-evropredsedatelstvo", "text": "Лидерите на ЕС Доналд Туск и Жан-Клод Юнкер благодариха на българския премиер Бойко Борисов за изключително успешното европредседателство Прилагането на споразумението за миграцията, постигнато от лидерите на 28-те страни от Европейския съюз след деветчасови тежки преговори, ще бъде най-трудната част, заяви днес председателят на Европейския съвет Доналд Туск, цитиран от АФП. „По отношението на сделката за миграцията е твърде рано да се говори за успех“, каза Туск пред репортери в Брюксел. „Успяхме да постигнем споразумение в Европейския съвет, но това е по-лесната част от задачата в сравнение с това, което ни очаква на терен, когато започнем да я прилагаме“, добави той. Неправителствени организации (НПО) осъдиха споразумението, което предвижда създаване на центрове на мигранти извън ЕС, защото изоставяло уязвими хора и демонизирало усилията на спасители, помагащи на мигрантите в Средиземно море. Туск обаче подходи твърдо към спасителните кораби на НПО, които са обвинявани от антиимигрантски настроени политици, че влошават ситуацията. „Изпратихме ясно послание на всички плавателни съдове, включително на НПО, опериращи в Средиземно море, че те трябва да спазват законите и не трябва да пречат на операциите на либийската брегова охрана“, каза той. От своя страна, германският канцлер Ангела Меркел защити споразумението за миграцията, постигнато от ЕС и го окачестви като решителна стъпка към обща европейска политика за бежанците. Тя призна, че на срещата е било постигнато повече, отколкото е очаквала, но все още има много работа. „Ние не сме на края на пътя. Винаги съм казвала, че никога няма да можем да договорим обща европейска система за убежището тук. Но колкото повече се споразумяваме помежду си, толкова повече се приближаваме до възможно европейско решение. Убедена съм в това“, заяви Меркел. Тя определи сделката като \"правилна стъпка в правилната посока\", като се има предвид, че в ЕС по думите ѝ има доста различаващи се позиции за миграцията. Меркел каза, че довечера ще информира своите коалиционни партньори, включително твърдолинейните си баварски съюзници, за подробностите на споразумението. Договореното в Брюксел отговаря на исканията на германския вътрешен министър Хорст Зеехофер, лидер на баварския Християнсоциален съюз, отбеляза тя, цитирана от ДПА.", "date": "2018.06.29", "title": "Туск и Юнкер благодариха на Борисов за \"изключително успешното европредседателство\""}
{"url": "https://www.faktor.bg/bg/articles/novini/balgariya/tsvetanov-razgovarya-s-predstaviteli-na-mezhdunarodniya-republikanski-i-na-natsionalniya-demokratichen-institut", "text": "Председателят на ПГ на ГЕРБ и зам.-председател на партията Цветан Цветанов разговаря с регионалния директор за Европа на Международния републикански институт Ян Сурочак и с регионалния директор за Централна и Източна Европа на Националния демократичен институт Робърт Бенджамин. Това се случи преди участието им в 82-рата интерпарламентарна среща между делегациите на ЕС и САЩ. Тримата обсъдиха ситуацията и тенденциите в региона на Западните Балкани, както и ролята, която ЕС и САЩ като стратегически партньори трябва да имат в региона.  Двамата експерти се съгласиха с Цветан Цветанов, че е нужно да има силно присъствие на ЕС и силен ангажимент от страна на САЩ за бъдещото евроатлантическо развитие на региона, за да се гарантира сигурността и просперитета на гражданите.", "date": "2018.06.29", "title": "Цветанов разговаря с представители на Международния републикански и на Националния демократичен институт"}
{"url": "https://www.faktor.bg/bg/articles/darzhavniya-departament-na-sasht-balgariya-napredva-v-borbata-s-trafika-na-hora", "text": "България се придвижва в Група 2 според годишния доклад на Държавния департамент за трафика на хора. Докладът дава препоръки за необходимите по-нататъшни усилия. На 28 юни, 2018 г. държавният секретар Майкъл Помпео оповести във Вашингтон Доклада на Държавния департамент за трафика на хора за 2018 г. Според изискванията на Закона за защита на жертвите на трафик Докладът прави изводи за усилията на правителствата по целия свят относно борбата им с това модерно робство, предаде БГНЕС. Осемнайсетият годишен Доклад за трафика на хора съдържа оценка за 187 страни и територии, включително и за Съединените американски щати. Тазгодишният доклад намира, че през 2017 година българското правителство е демонстрирало съществени усилия в сравнение с предишния период и поради тази причина България е придвижена нагоре в Група 2. По-специално българското правителство е демонстрирало увеличаване на усилията си, като е предвидило по-голямо финансиране за предоставяне на услуги за жертвите на трафик и е открило две нови убежища за жертвите, включително и кризисен център за деца, жертви на трафик. Властите са идентифицирали по-голям брой жертви на трафик и са осъдили по-голям брой трафиканти. Освен това правителството е одобрило петгодишна национална стратегия за борба с трафика за периода от 2017 до 2021 година. Посолството на САЩ поздравява българското правителство за започналите усилия да покрие минималните изисквания за елиминиране на трафика на хора. Посолството отбелязва, че са необходими по-нататъшни и постоянни действия, за да може България да запази мястото си в Група 2, като в Доклада са посочени специфични препоръки и цели за продължаване на стъпките от страна на българското правителство в борбата с трафика през следващите години, като те включват ефективни присъди за трафикантите, допълнителни усилия при съдебното преследване и увеличаване на финансовата помощ за дейности за противодействие на трафика.", "date": "2018.06.29", "title": "Държавния департамент на САЩ: България напредва в борбата с  трафика на хора"}
{"url": "https://www.faktor.bg/bg/articles/ot-ponedelnik-kreditite-v-leva-shte-badat-izchislyavani-po-nov-nachin", "text": "От понеделник кредитите в лева ще бъдат изчислявани по нов начин, тъй като с промяна в закона отпада индекса СОФИБОР. Това означава, че лихвата може да бъде изчислявана по нов начин, но не трябва да се повиши, обясни финансиста Йонко Чуклев, пише bgonair.bg . Той допълни, че част от банките вече са изпратили писма на клиентите си. Тези, които не са получили уведомление е добре да прочетат за промяната на сайта на своята банка.", "date": "2018.06.29", "title": "От понеделник кредитите в лева ще бъдат изчислявани по нов начин"}
{"url": "https://www.faktor.bg/bg/articles/ikonomika/biznes/aleksey-miler-turski-potok-mozhe-da-premine-prez-balgariya", "text": "Природният газ от Русия по втората отсечка на \"Турски поток\" в началото на 2020 г. може да премине през газотранспортните системи на България, Сърбия и Унгария. това съобщи президентът на \"Газпром\" Алексей Милер. \"В началото на 2020 г. природният газ по \"Турски поток“, след като бъде пуснат в експлоатация неговата проектна мощност, може да премине през газотранспортните системи на България, Сърбия и Унгария“, каза Милер \"В момента в България, Сърбия и Унгария са взели решения за развитието на националните газопреносни мрежи. Турски поток е проект за безтранзитен износен газопровод от Русия към Турция през Черно море и нататък до границите на Турция към съседните страни. Първото разклонение на газопровода е предназначено за турския пазар, а второто е за снабдяването с газ на страните от Южна и Югоизточна Европа\", подчерта шефът на Газпром, цитиран от Канал 3. Днес не мога да ви посоча точната дата, но абсолютно точно и първата, и втората отсечка на газопровода ще бъдат пуснати в експлоатация до края на 2019 г.“, каза той. В края на май руският президент Владимир Путин след приключването на преговорите с българския премиер Бойко Борисов потвърди, че Газпром разработва изграждането на втората отсечка от \"Турски поток“ от Турция за България. Газпром започна строителството на морския участък от Турски поток през май 2017 г. Морският участък на тръбопровода ще премине по дъното на Черно море до брега на Турция. Неговата дължина е 930 км. Оттам ще бъде продължена сухопътната отсечка до границите на Турция със съседните държави, посочва ТАСС. Проектът за газопровод Турски поток предвижда строителството на газопровод, състоящ се от две отсечки всяка с капацитет по 15,75 милиарда куб.м. Първата ще снабдява със \"синьо гориво“ турските потребители, а втората е предназначена за задоволяване на нуждите на страните от Южна Европа и Балканите. Газпром продължи изграждането на втората отсечка на \"Турски поток\" по дъното на Черно море. Строителството е започнало в края на този месец. Това означава, че на този етап едва ли до България ще има директна тръба за доставката на руски природен газ, както бе поискал президентът Румен Радев по време на своята визита в Москва през май. Засега остава по-сигурен вариант България да бъде врата за руското \"синьо гориво\" в ЕС, което ще тече по втората отсечка на \"Турски поток\". Ако това се случи, страната ни донякъде ще компенсира спирането на транзита на руски газа по Балканския маршрут за Турция и отново ще се върне на газовата карта на Югоизточна Европа като важен транзитен център, но този път за страните от Централна Европа.", "date": "2018.06.29", "title": "Алексей Милер: Турски поток може да премине през България"}
{"url": "https://www.faktor.bg/bg/articles/shkolski-nevoli-uchilishte-ne-priema-romcheta-za-da-ne-bade-zakrito", "text": "Благоевградско училище написа в профила си във „Фейсбук”, че не приема деца от ромски произход. Девето училище в Благоевград има между 12 и 14 места за първолаци. Децата ще бъдат приети при едно условие - да не са от ромски произход, пише в социалната мрежа. Директорът Василка Величкова посочи пред бТВ, че е написала този пост и по думите й училището е в процес на десегрегация. Това е и причината да не се допускат повече деца от ромски произход. Според квота се допускат до 2 деца в клас. Ако бъдат повече, има опасност от вторична сегрегация и училището да бъде закрито. Според ромите в махалата децата искат да учат и мерките са дискриминационни.", "date": "2018.06.29", "title": "Първолаци под условие: Училище приема деца само ако не са ромчета"}
{"url": "https://www.faktor.bg/bg/articles/zashto-ivo-nikodimov-lipsva-ot-denyat-zapochva-na-bnt", "text": "Иво Никодимов вече няма да води сутрешния блок на БНТ. Тв водещият липсва от предаването от десетина дни и на негово място в ефира е Даниел Михайлов. Първата причина за отсъствието му е, че е в дълъг болничен. Но и след края му той ще се върне като репортер в новините на обществената телевизия, а не като водещ. “Слава богу, болестта ми не е толкова страшна, но се налага да се правят изследвания и да пия лекарства по-дълго време. Вероятно ще се върна на работа в средата на юли”, каза Никодимов пред “24 часа”. Малко след това - през август, сутрешният блок ще излезе във ваканция, за да бъдат подготвени промените, които ще настъпят в него наесен. “Иво Никодимов е в болничен и затова не е на екрана. Наесен обаче сутрешният блок няма да е това, което е. Както многократно генералният директор на БНТ (Константин Каменаров - б.а.) е заявявал и в концепцията си за управление, и в много интервюта, сутрешният блок ще е с по-малко политика и по-малко разговори, ще е по-раздвижен и с повече полезна информация. Ще има и нови водещи, но Иво Никодимов няма да е сред тях”, потвърди Уляна Пръмова, която е директор на дирекция “Информация” в БНТ. Никодимов беше водещ на “Денят започва” през последните 2 години и половина и превърна сутрешния блок в място, където се водят задълбочени, актуални и смислени разговори. За това време той нито веднъж не е излизал неподготвен на екрана. Самият Никодимов не е привърженик на агресивната журналистика, поради което винаги е водил разговорите с достатъчно уважение към госта си независимо от разминаването в гледните точки. \"Стресът е голям и за мен това е добро решение. Връщам се като репортер в новините, какъвто съм и според договора си с БНТ. Длъжностната ми характеристика не е променяна. Радвам се, че за времето като водещ успях да покажа какво мога. Но истината е, че репортерите правят истинската журналистика”, каза Никодимов.", "date": "2018.06.29", "title": "Къде е Иво Никодимов?"}
{"url": "https://www.faktor.bg/bg/articles/svlachishte-zatvori-patya-mezhdu-teteven-i-yablanitsa-nyama-dostap-do-selo-glozhene", "text": "Временно движението по път ІІІ-358 Тетевен - Ябланица в района на с. Гложене е ограничено поради свличане на земни маси и камъни. Шофьорите да се движат с повишено внимание и съобразена скорост по обходен маршрут: Тетевен, кв. \"Полатен\" - Голям Извор - Ябланица и обратно, съобщиха от пресцентъра на Агенция \"Пътна инфраструктура\". Движението по път III-3009 Правец - Етрополе е в една лента поради свличане на земна маса и наводняване на пътното платно. Временно движението е в една лента по път II-16 Мездра - Своге в района на Лакатник поради опасно наклонено дърво над пътното платно.", "date": "2018.06.29", "title": "Свлачище затвори пътя между Тетевен и Ябланица, няма достъп до село Гложене"}
{"url": "https://www.faktor.bg/bg/articles/gavra-s-personala-po-moreto-stari-mandzhi-muhlyasali-kvartiri-taksa-peralnya", "text": "Кръчмари и хотелиери се гаврят с персонала по морето. Такса \"пералня\", мухлясали квартири, стари манджи са само част от репертоара, който служителите са длъжни да търпят, пише в. \"Телеграф\". В социалната мрежа има десетки затворени групи, в които бармани, сервитьори, камериерки и готвачи обменят горчив опит. Много често служителите се уговарят с бъдещия работодател онлайн или по телефона. Обсъждат се изискванията, условията, заплащането и т.н. Опарени обаче разказват, че обещанията драстично се разминават с действителността. Някои шефове оправдават ниското възнаграждение с осигуряване на квартира и храна. В същото време обаче собствениците на заведения и барове пестят пари от квартири, като намемат стая, в която настаняват по повече служители. \"Със старта на сезона ни настаниха в едностаен апартамент, а бяхме 5 момичета\", жалва се сервитьорка във Фейсбук група на работещите по морето. Друг младеж пък разказва: \"Работех като рецепционист в Слънчев бряг. По телефона ми беше обяснено, че ще спя в хотела. Така и стана, само че не бях в някоя от свободните саи, а в едно мазе без прозорци. Имах мухъл дори по възглавницата\", разказва момчето. Оплакванията за настаняване в занемарени или дори изостаени бунгала също са десетки. \"Бяха ни осигурили бунгало, което беше пред срутване. Дори никнеше трева от сифона на мивката в импровизирана кухня. Освен това беше пълно с различни насекоми и беше на километри извън курорта, а нямахме превоз до работата\", разказа младо момиче. Някои работодатели пък си  измиват ръцете със собствениците на жилищата, в които настаняват персонала. Така например, въпреки че спането е безплатно, служителите си плащали за \"екстри\". Една от най-куриозните е такса \"пералня\". \"Независимо от количеството на прането трябва да плащаме по 5 лв. за услугата\", споделя работник в Златни пясъци.  Друг младеж пък разказва, че хазяинът му искал по 5 лв. допълнително на вечер, за да използва климатика в стаята.", "date": "2018.06.29", "title": "Кръчмарска гавра по морето"}
{"url": "https://www.faktor.bg/bg/articles/sled-sreshta-s-protestirashti-kiril-ananiev-ne-priema-ostavkata-na-direktora-na-agentsiyata-po-transplantatsiya", "text": "Министърът на здравеопазването Кирил Ананиев не приема оставката на директора на Агенцията по трансплантация д-р Марияна Симеонова. Това стана ясно по време на среща на протестиращите, чакащи белодробни трансплантации със заместник-министър Жени Начева и самата д-р Симеонова в здравното министерство. Планираният протест на трансплантирани пациенти под мотото \"Здравен емигрант-2\" продължи около половин час. Той беше в подкрепа на д-р Симеонова, тъй като протестиращите бяха поканени в Министерството на здравеопазването, за да разговарят със самата д-р Симеонова и със заместник-министъра Жени Начева. Там стана ясно, че министърът на здравеопазването не приема оставката на д-р Симеонова, а й възлага да изготви концепция за развитие на Изпълнителната агенция по трансплантация, като адресира най-спешните проблеми на Агенцията. Този документ щял да бъде предоставен и на пациентските организации за обсъждане. Във връзка с проблема дали ще има нов договор с клиниката във Виена, където бяха трансплантирани до този момент седем български пациенти или за договор с други болници, д-р Симеонова обясни на участниците в срещата, че сключването на договори за трансплантации, особено за белодробни, изисква време. Стана ясно, че е започнала процедура за сключване на такива договори, изпратено е заявление от Министерство на здравеопазването съвместно с Изпълнителната агенция по трансплантация към другите държави-членки на \"Евротрансплант\" и има отговор от две немски клиники. От Виенската болница не са изразили желание повече да сключват договор с България, не са заявили и мотивите си за отказа. Срокът, в който се очаква отговор от двете немски клиники до сключването на договора, е около месец. Протестиращите заявиха, че някои от пациентите могат и да не дочакат този договор. От Министерство на здравеопазването отговориха, че не могат да влияят на чуждите клиники да сключат договора по-бързо, така че нуждаещите се трансплантирани да получат своето решение на проблема.", "date": "2018.06.29", "title": "След среща с протестиращи Кирил Ананиев отказа оставката на Марияна Симеонова"}
{"url": "https://www.faktor.bg/bg/articles/shefat-na-spetsprokuraturata-shte-stava-zamestnik-na-glavniya-prokuror", "text": "Депутатите от ВМРО – част от парламентарната група на \"Обединени патриоти\", сложиха подписи под искането на ДПС за създаване на временна анкетна комисия, която да изясни данни от медиите за корупционни практики при получаване на българско гражданство. Депутатът Юлиан Ангелов обясни: \"Ние искаме наистина да има такава анкетна комисия, за да може да се провери последните 20 години на кого е давано българско гражданство, колко изселници в Турция са получили българско гражданство, без да имат право на това, когато ДПС са управлявали държавата. За да се разбере самата истина, защото чухме обвинения за това, че имало издирвани от Интерпол, които били получили българско гражданство и едва ли не ние имаме общо с това\". Искането за създаване на временна анкетна комисия бе направено вчера от ДПС. Тогава депутатът Йордан Цонев се позова на медийни публикации от миналата година, че 114 души, издирвани от Интерпол, са получили българско гражданство.", "date": "2018.06.29", "title": "ВМРО подкрепи ДПС за проучване на корупционни практики с получаване на българско гражданство"}
{"url": "https://www.faktor.bg/bg/articles/byagstvo-ot-zatvora-poreden-arestant-duhna-ot-pandiza", "text": "Епидемията от бягащи арестанти се разраства – поредният случай е от Враца. Този път органите на реда са успели да изпуснат 15-годишен тийнейджър, който е избягал от местното полицейско управление. Случаят е от тази сутрин. 15-годишният младеж е доведен от полицейски патрул в сградата на управлението по подозрение за извършена кражба на малка сума пари. Докато служителите оформят документите за 24-часовото му задържане, непълнолетният успява да избяга. Предприето е издирване, но до момента от изчезналия няма следа. А назначената вътрешна проверка ще изяснява пропуските в работата на служителите на реда.", "date": "2018.06.29", "title": "15-годишен духна от полицейското управление във Враца"}
{"url": "https://www.faktor.bg/bg/articles/malak-iskar-izleze-ot-koritoto-si-chasti-ot-roman-sa-pod-voda", "text": "Поройните дъждове, които валят от няколко денонощия над Северозапада, препълниха речното корито на Искър, който излезе и заля части от Роман.  Информацията беше потвърдена от местни жители, според които е прелял Малък Искър, който се влива край Роман в Искъра, предаде БНР. Водата придошла с приливна вълна тази сутрин, която е преминала над дигата, строена срещу високите нива на реката. Наводнени са най-ниските части от квартала, край който преминава реката. Сред залетите обекти е и детска градина, но децата са евакуирани и засега няма опасност за живота им.", "date": "2018.06.29", "title": "Малък Искър излезе от коритото си, части от Роман са под вода"}
{"url": "https://www.faktor.bg/bg/articles/obshtestvo/zakon-i-red/embaka-osaden-na-12-godini-zatvor-za-ubiystvoto-na-rabotnik-na-avtomagistrala-struma", "text": "Емил Първанов-Ембака беше осъден на 12 години затвор за убийството на работник на автомагистрала \"Струма\" през 2015 г. Решението е на Окръжен съд-Благоевград, предаде БТА.  Ембака трябва да излежи наказанието си при първоначален строг режим. Припомняме, че убийството се случи на 26 юни 2015 г. жертвата Николай Чивиев, който е охранител на строящ се обект, прави забележка на Първанов да не минава през неотворения още участък. Следва побой, който приключва с убийство. Съдът постанови, че Ембака трябва да заплати и обезщетение на наследниците на убития в размер на 340 000 лева. По време на заседанието по делото прокуратурата поиска 20 години лишаване от свобода за обвиняемия. Обвинителите се мотивираха с втората допълнителна експертиза, според която обвиняемият не е бил в състояние на афект по време на инцидента. Защитата на обвиняемия посочи, че обвинението трябва да бъде преквалифицирано от убийство в причиняване на тежка телесна повреда при неизбежна отбрана. Решението на съда може да бъде обжалвано в 15-дневен срок пред Апелативния съд в София.", "date": "2018.06.29", "title": "Ембака осъден на 12 години затвор за убийството на работник на автомагистрала \"Струма\""}
{"url": "https://www.faktor.bg/bg/articles/politika/hlyab-i-pasti/maskite-na-gartsite-i-sarbite-padnaha-makedontsite-da-proglednat", "text": "„Техният език (все още) се създаваше през 1948 г., а след това през 50-те години на ХХ век той бе признат от ИРЕ, която е предшественичка на Нова демокрация. Някои от фамилиите на Мицотакис и Караманлис, тогава са се съгласили, че техният език е македонски. Защо са го направили? Нима не са разбирали за какво става дума?  Гръцката дипломация е искала ла отдели този език от българския, защото се се страхували, да не се появи някога на границата им една голяма България” - каза гръцкият външен министър Никос Кодзиас по време на жестоките спорове, които разтрисат гръцкото общество след подписването на договора с Македония на Преспанското езеро. По-рано, в интервю по гръцка телевизия Кодзиас заяви, че в края на 19 и началото на 20 век гръцката дипломация бранела тезата, че езикът на „това население“ бил македонски, за да го отдели от българите.“  С това бяха   Вековната политика на Сърбия и на Гърция е била, да получат обща граница при все, че народите им не са съседни,. Тези българи, които не могат да бъдат посърбени и погърчени, да бъдат поне дебългаризирани. За подобна дръзка операция е било нужно силно оръжие. То бе намерено в славното, библейско име Македония. Само че се оказа, че Сърбия и Гърция трябваше да платят прескъпа цена за тази операция. Сърбия трябваше да се откаже от част от „международно признатата си територия“, а Гърция от „интелектуалната собственост“ на част от античното си наследство. Сърбия, за да получи обща граница с Гърция воюва на два пъти с България - във Втората Балканска война и в Първата световна война. Макар и в двете войни да се оказва на страната на победителите, цената, която Сърбия заплаща е колосална! Над 1/3 от мъжкото население бива избито, а придобивките се оказват нетрайни! Сърбия не успява да асимилира „Вардарската бановина“ и след Втората световна война е принудена да приеме създаването на „Народна република Македония“. Докато тя е част от Югославия, отстъпката изглежда незначителна. За разлика от повечето други югославски народи, сърбите се идентифицираха с цяла Югославия, но федерацията се оказа опасен капан, който доведе сърбите до катастрофа – както външният им министър Дачич наскоро призна. Все още малко сърби се замислят, дали съдбата на техния народ нямаше да е по-добра, ако през 1913 година не бяха настоявали за обща граница с Гърция и ако не се бяха ангажиали с политики на разцепление на българския народ? При алтернативен развой на събитията „Скоплье“ и Куманово можеха да са безспорно сръбски градове, а България традиционен съюзник на Сърбия! Но историята не признава „ако“. Опитът на Сърбия да получи обща граница с Гърция завърши с това, че след независимостта на Македония и Косово, Сърбия се върна близо да границите си от преди Първата Балканска война! Както е казано: Който много иска и малкото изгубва! Гърция се справи значително по-добре. Поради отказа ѝ да изостави своите в районите на Лерин, Воден и Костур, а и поради прекомерната претенция за Солун, България изгуби не само Кукуш, Драма и Кавала, но и Ксанти,  Гюмюрджина, Дедеагач (Александруполис) и трудно извоювания си излаз на Егейско море. Макар че през 20-те години Гърция прави известни опити за „македонизация“ на завареното на нейна територия българско население, чрез т.н. „абецедер“ (Македонски буквар, който ползва латинската азбука), официална Атина се отказва от тази политика, когато тя става част от стратегията на комунистите по време на Гражданската война (1946-1949). С течение на времето Гърция успява да умири областта и да асимилира населението в определена степен.  И все пак, както признава Кодзиас, Гърция е подкрепила усилията на Югославия   По време на Студената война на „еленогласните елини“ беше негласно позволено да демонстрират някаква идентификация с македонците, но всяка проява на българска идентичност биваше незабавно пресичана от корен. По признанието на американски посланик в София, Гърция е реагирала остро когато гръцки гражданин с българско самоопределение от района на Лерин е бил приет от американското посолство в Атина. Тази политика се обърна срещу Гърция през 90-те години, когато Македония се опита да си присвои античната македонска история. Кодзиас днес се опитва да защити договора, който подписа с външния министър на Македония Никола Димитров, но много гърци се опасяват, че светът ще асоциира понятието „Македония“ не с тяхната провинция, с независимата държава „Северна Македония“, чиито граждани ще се наричат македонци и чийто език ще се определя като македонски. В новия дигитален свят, „интелектуалната собственост“ може да се окаже по-важна от физическата. От дистанцията на времето можем да заключим, че интелектуалната агресия целяща разделението на българите не донесе нищо на Сърбия и излезе скъпо на Гърция. Но все пак най-голямата цена я плащат тези македонци, които в резултат на бурната история отказват да приемат, че предците им някога са били част от българския народ. Няма я вече мощната Югославия, да защитава пред света измисления исторически разказ, с който са отраснали. Тези хора дори се обиждат от българската, но и от световната историография. Приемането на „географско определение“ към името на държавата им изглежда  като елемент от разнебитването на идентичността. Приемането на албанския език като официален в Македония се приема за знак, че и тяхната малка държава не е само тяхна. Тези хора порсто не виждат бъдеще за своя народ. Историята на Балканите е достигнала нова преломна точка. Или ще се стигне до интеграция на целия регион в ЕС и НАТО, или до неговото разкъсване и попадане в зоните на Русия и Турция. „Европеизацията“ не Балканите може да се случи само ако в някаква степен се възстанови „Балканският съюз“, който през Балканската война прогони османците от сърцето на региона. Това ще се случи когато Кодзиас не само признае, че Гърция е работела за отделянето на македонците от българската едно-национална тъкан, но   И когато Сърбия осъзнае, че опитът ѝ да получи обща граница с Гърция е бил стратегическа грешка, с много трагични за страната последици. И не на последно място, европеизацията на Балканиоте ше се случи, когато Зоран Заев и Никола Димитров обяснят на народа си, че историята не е била такава каквато са я учили в училище, а каквато е описана в трудовете на професор Димитър Димитров - таткото на външния министър. (В своите книги той заяви, че македонците не трябва да се срамуват от 11-вековното си определение като българи). Подобни действия на ръководители на Гърция, Сърбия и Македония все още биха били крайно непопулярни. Но днес, когато маските падат, те са единственият начин за спасение на Балканите от нови трагични развития, за десетилетия напред! Ще може ли българската дипломация да формулира подобно разбирателство? Не и ако България не се превърне в подредена и уважаване страна с върховенство на закона!", "date": "2018.06.29", "title": "Маските на гърците и сърбите паднаха – македонците да прогледнат"}
{"url": "https://www.faktor.bg/bg/articles/bozhidar-dimitrov-razsmiva-shte-spechelim-tsyalata-vlast-premahvame-vizite-za-ruski-grazhdani", "text": "Искаме знанията, които сме придобили, благодарение и на парите на народа, който е плащал за нашето образование, ние професорите, защото нашата партия е професорска, решихме да поправим недъзите на сегашната политическа система. Това обяви проф. Божидар Димитров в ефира на предаването „Денят на живо” по Канал 3. „Искаме да изпълним дълга си към България. На 16 септември ще има учредителен конгрес. В 11 точки обясняваме какво ще правим, като от трета нататък ще носят пари.”, уточни професорът и добави, че движението му „Хан Кубрат” иска да отмени лицензионни режими и премахване на визите за руски граждани. „Визите ще ги даваме на границата.”, каза той.   „Възнамеряваме да спечелим цялата власт”, заяви Божидар Димитров. И най-вероятно разсмя по-голямата част от тв аудиторията.", "date": "2018.06.29", "title": "Божидар Димитров разсмива: Ще спечелим цялата власт,  премахваме визите за руски граждани"}
{"url": "https://www.faktor.bg/bg/articles/ruskite-zheleznitsi-ca-pashtavat-42-xilyadi-dyshi", "text": "Pycĸaтa дъpжaвнa ĸoмпaния PЖД (Poccийcĸиe жeлeзныe дopoги) плaниpa дo 2025 гoдинa дa cъĸpaти чиcлeнocттa нa cвoитe cътpyдници c 42 xиляди дyши.  Toвa cлeдвa oт дългocpoчнaтa пpoгpaмa зa paзвитиeтo нa ж.п. пpeвoзвaчa PЖД, пишe PИA Hoвocти, цитирана от money.bg . Kъм нacтoящия мoмeнт в мoнoпoлнaтa жeлeзoпътнa ĸoмпaния paбoтят 737,4 xиляди дyши. PЖД плaниpa дa нaмaли бpoят нa пepcoнaлa cи пo път нa ecтecтвeнoтo нaпycĸaнe нa cътpyдници пpи пeнcиoниpaнe или пpeминaвaнa нa дpyгa paбoтa. Πpeдвидeни ca мepĸи зa пpepaзпpeдeлeниeтo нa тpyдoвитe pecypcи и въвeждaнeтo нa нoви тexнoлoгии зa фyнĸциoниpaнe и yпpaвлeниe нa ж.п. тpaнcпopтa. B пpoгpaмaтa e oтбeлязaнo, чe в peзyлтaт oт тeзи мepĸи cpeднaтa мeceчнa зaплaтa в ĸoмпaниятa щe нapacнe oт 55 xиляди pyбли в мoмeнтa - дo 80 xиляди pyбли. (aĸтyaлeн ĸypc 63 pyбли ca paвни нa 1 дoлap, бeл. peд.) B cъщoтo вpeмe PЖД имa нaмepeниe вcяĸa гoдинa дa нaeмa нoви 65 xиляди cътpyдници, пocoчвa aгeнциятa.", "date": "2018.06.29", "title": "Руските железници cъĸpaщават 42 xиляди дyши"}
{"url": "https://www.faktor.bg/bg/articles/novini/svyat/es-ofitsialno-prizova-rusiya-da-priznae-vinata-si-za-svalyaneto-na-malayziyskiya-voeing-nad-ukrayna", "text": "ЕС официално призова Русия да признае вината си за свалянето на малайзийския Вoeing над Украйна през 2014 година, се казва в заключенията на евросрещата в Брюксел.   \"ЕС отново заявява своята пълна подкрепа за резолюцията на Съвета за сигурност на ООН 2166 за катастрофата с полет MH17. ЕС призовава Руската федерация да признае своята отговорност и изцяло да сътрудничи за установяването на истината и справедливостта\", се казва в точка 25 на документа. Припомняме, че в края на май експертна група на JIT публикува междинен доклад, в който се казва, че зенитно-ракетната установка \"Бук\", от която е изстреляна ракетата, свалила пътническия Boeing, е пристигнала от Русия и е принадлежала на 53-та зенитно-ракетна бригада, разположена край Круск.   Пътническият Boeing на малайзийските авиолинии, който летеше от Амстердам към Коала Лумпур беше свален на 17 юли 2014 година в Донецка област. В резултат загинаха 298 души.", "date": "2018.06.29", "title": "ЕС официално призова Русия да признае вината си за свалянето на малайзийския Вoeing над Украйна"}
{"url": "https://www.faktor.bg/bg/articles/novini/svyat/prokurorat-myuler-osveti-ruski-oligarsi-prisasvali-na-inauguratsiyata-na-donald-tramp", "text": "Екипът на прокурора Робърт Мюлер, който разследва възможната руска намеса в президентските избори в САЩ през 2016 г., освети хора, свързани с Русия, присъствали на тържествата по случай встъпването в длъжност на президента Доналд Тръмп. Това съобщава от американския ТВ канал „ABC News“. По-рано за участието в инаугурацията на Тръмп на \"хора, свързани с Кремъл\", съобщи The Washington Post. Списъка на гостите, с който разполага ABC, показва, че \"безпрецедентен достъп“ до най-близкото обкръжение на Доналд Тръмп са имали  лица, сред които руски олигарси, включително и бизнесменът, собственик на групата \"Ренова\" Виктор Векселберг, който по-късно бе включен в списъка със санкции на  Съединените американски щати, в който присъстват лица, които „работят в енергийния сектор на руската икономика\". Редом до Векселберг в списъка с високопоставените гости се появява и името на неговия братовчед, мениджър на „Колумб Нова“ Андрю Интратър. \"На официалната вечеря Векселберг и Интратър са седнали непосредствено до Майкъл Коен (по това време личен адвокат Доналд Тръмп) и семейството му,\" – изтъква телевизионния канал, позовавайки се на доверен източник. Статията отбелязва, че „Колумб Нова“ малко по-късно подписва договор за 1 млн. Долара с Коен. Опитът на журналистите да получат логично обяснение от \"Ренова\" е останал без отговор. Представител на компанията е отказал всякакъв коментар. Представителят на Векселберг Андрей Щорк обяснява, че бизнесменът \"беше на всички церемонии и приеми в чест на встъпването в длъжност на Тръмп\". Покани за събитията са му били предоставени от „неговия американски роднина и бизнес партньор\". Сторх добавя, че бизнесменът е бил близък с всички американски президенти през последните 15 години и \"не отказва възможността да дойде да види и новия президент\". Също така, според ABC, в събитията по повод встъпването в длъжност на Тръмп е присъствал и бизнесменът Леонард Блаватник, чиято компания „Access Industries“ е предоставила на встъпителния фонд на Доналд Тръмп един милион долара. Същата сума, както отбелязва ABC, е дарир и Александър Шушерович.", "date": "2018.06.29", "title": "Прокурорът Мюлер освети руски олигарси, присъствали на инаугурацията на Доналд Тръмп"}
{"url": "https://www.faktor.bg/bg/articles/novini/svyat/svetat-infantilno-prikovan-v-sramnoto-pozorishte-kak-se-tarkalya-kozheno-kalbo", "text": "Разтерзана Украйна посреща днешния Ден на конституцията (един от държавните си празници) с изостряне на военната обстановка в Донбас (по-точно название: ОРДЛО, отделни райони от Донецка и Луганска области). Трима украински военнослужещи бяха убити, а трима - ранени при тежкия обстрел от руската терористично-окупаторска армия в сряда. В рамките само на денонощие са отчетени 32 случая на целенасочен огън по украинските позиции, вкл. и с едрокалибрено въоръжение. Също в сряда частите на т.нар. \"ДНР\" са обстреляли с 82-мм миномети град Зализне (Железное), отново в грубо нарушение на Минските договорености. А междувременно украинският режисьор Олег Сенцов - излежаващ в руската изправителна колония \"Белый медведь\" в Северозападен Сибир присъда от 20 години заради \"тероризъм\", а всъщност за съпротива срещу руската окупация на украински Крим през 2014 г. - продължава вече 46-и ден своята   С искане не за себе си, не за собствената си кожа, а за освобождаване на всички 64 украински политзатворници в Русия. И всеки момент може да напусне този свят; решен е да стигне докрай. (За онези, които неминуемо ще направят аналогия със случая Савченко: Не. Това не е същото, най-малкото и защото злощастната и опозорила се впоследствие Надя седя в руски плен по-малко от 2 години, а Сенцов - вече повече от 4.) Още веднъж: Русия държи 64 украинци като политически затворници, чието основно \"прегрешение\" е, че са се възпротивили на погазващата всякакво международно право (вкл. и обвързващи договори като Меморандума от Будапеща от 1994 г.) анексия на украинския черноморски полуостров Крим. А в същото това време вниманието на европейската и световната общественост е инфантилно приковано в срамното позорище как се търкаля кожено кълбо, пълно с въздух, а подир него също толкоз вятърничаво търчи тумба празноглавци.", "date": "2018.06.29", "title": "Светът инфантилно прикован в срамното позорище как се търкаля кожено кълбо"}
{"url": "https://www.faktor.bg/bg/articles/borisov-s-tsipras-podpisahme-za-izgrazhdane-na-interkonektora-mezhdu-balgariya-i-gartsiya", "text": ". Това написа премиерът Бойко Борисов във Фейсбук преди минути.  Подписването беше предавано на живо.", "date": "2018.06.29", "title": "Борисов: С Ципрас подписахме за изграждане на интерконектора между България и Гърция"}
{"url": "https://www.faktor.bg/bg/articles/novini/svyat/tramp-predlozhil-na-makron-frantsiya-da-napusne-es", "text": "Доналд Тръмп е предлагал на френския президент Еманюел Макрон изгодна двустранна търговска сделка срещу излизането на Франция от ЕС, съобщава  The Washington Post като се позовава на \"европейски длъжностни лица\".  По данни на изданието, това е станало по време на посещението на Макрон В САЩ в хода на частна беседа между двамата президенти в Белия дом.  Тръмп изненадващо потил Макрон: \"А дащо да не напуснете ЕС?\" В замяна, Тръмп предложил на френския президент двустранна търговска сделка на по-изгодни условия отколкото с ЕСС като цяло.  Белият дом отказал да коментира новината, но и не я отрекъл. Припомняме, че онлайн изданието Axios писа, че по време на срещата Тръмп заявил на Макрон, че в търговската сфера ЕС е \"по-лош от Китай\". А тази седмица на среща в Северна Дакотао Тръмп заяви, че \"ЕС е създаден, за да се възползва от САЩ и да нападне касичката ни\".", "date": "2018.06.29", "title": "Тръмп предложил на Макрон Франция да напусне ЕС"}
{"url": "https://www.faktor.bg/bg/articles/novini/balgariya/nimh-i-prez-yuli-shte-ima-gramotevichni-buri", "text": "Тази година през юли се очаква средната месечна температура да бъде около нормата, която за равнините е между 22° и 26°, за високите полета – между 18° и 21°, а за планините – между 6° и 13°. Най-ниските температури ще бъдат между 10° и 15°, а най-високите – между 34° и 39°. Месечната сума на валежите ще бъде около нормата, която за по-голямата част от страната е между 40 и 70 л/кв.м, по Черноморието и долината на р. Струма – между 30 и 50 л/кв.м, а за планинските райони – от 70 до 120 л/кв.м. Това предвижда прогнозата за юли на Националния институт по метрология и хидрология (НИМХ).  След обилните валежи и хладното време през последните дни на юни, още в началото на юли ще настъпи относително стабилизиране на атмосферата и валежите чувствително ще намалеят. Над по-голямата част от страната ще преобладава слънчево време, но ще има и временни увеличения на облачността, само на отделни места - все още с краткотрайни валежи. Температурите слабо ще се повишат, но ще останат по-ниски от обичайните. Около средата и през втората половина от първото десетдневие отново ще стане неустойчиво, със следобедни краткотрайни валежи и гръмотевични бури. Температурите ще останат без съществена промяна. В началото на второто десетдневие все още на места все още ще има превалявания. Впоследствие ще има няколко дни със спокойно, предимно слънчево време. Температурите, след слабо понижение, ще започнат да се повишават. Около средата на периода атмосферата пак ще се лабилизира и на места ще има краткотрайни валежи и гръмотевични бури. Към края на десетдневието ще започне по-трайно стабилизиране, както и повишение на температурите. През повечето дни от третото десетдневие въздушната маса над страната ще е устойчива. Ще бъде предимно слънчево, температурите ще се повишат още и вече ще са по-високи от обичайните.", "date": "2018.06.29", "title": "НИМХ: И през юли ще има гръмотевични бури"}
{"url": "https://www.faktor.bg/bg/articles/ruskite-samoleti-stavat-nevidimi", "text": "Руското предприятие „Технология“ е създало композитен материал за остъкляване на пилотски кабини, което ще позволи самолетите да стават по-трудно забележими за радари, пише „Взгляд“. Понастоящем остъкляването на кабината е един от основните разкриващи фактори на самолета, тъй като стъклото има ниско ниво на поглъщане на радарни вълни. „Използването на иновативното покритие значително намалява видимостта на руските бойни самолети за вражески радари“, съобщава от пресслужбата на „Ростех“. Индустриалният директор на отдела за конвенционални оръжия, боеприпаси и специална химия на „Ростех“ Сергей Абрамов вярва, че това съединение „няма почти никакви слабости“. Същевременно то позволява да се намали теглото на стъклото на кабината с два пъти, да се увеличи устойчивостта на удар, предаде „Фокус“.", "date": "2018.06.29", "title": "Руските самолети стават невидими"}
{"url": "https://www.faktor.bg/bg/articles/puerto-riko-stava-51-vi-shtat-na-sasht", "text": "Конгресът на САЩ ще разгледа възможността за обявяването на Пуерто Рико за 51-ви щат на страната, съобщи „Washington Times”. Документът е внесен от представителя на острова в Конгреса Дженифър – Гонзалес Колон. Той е подкрепен от 37 конгресмени от Републиканската и Демократическата партия. „Днес е исторически ден. Аз съм горда да съм една от хората, които ще открият пътя на деколонизацията на Пуерто Рико“, заяви Колон във Facebook. Пуерто Рико е признато за територия на САЩ през 1898 г. Жителите на архипелага са граждани на Америка, но не могат да гласуват на президентски избори. Те имат и само един представител с ограничено право на глас в Конгреса. На референдум през 2017 г. жителите на Пуерто Рико гласуваха за включването на страната в състава на САЩ. Резултатите от референдума трябва да бъдат юридически оформени като решение на парламента на страната.", "date": "2018.06.29", "title": "Пуерто Рико става 51-ви щат на САЩ"}
{"url": "https://www.faktor.bg/bg/articles/obshtestvo/ulitsata/sled-poroite-vchera-ostava-bedstvenoto-polozhenie-v-smolyan-i-chepelare", "text": "Остава в сила бедственото положение в Смолян и Чепеларе след пороите, които заляха района в четвъртък. Река Черна преля и наводни най-високо разположения град в България. Дъждовете активизираха свлачища, а пътищата в областта бяха трудно проходими. В района на Чепеларе пътища останаха блокирани под тонове кал и скална маса. И в петък са в сила са кодове за опасно време, но синоптиците обещават известно намаляване на валежите. Обстановката в област Смолян след проливните дъждове започва да се стабилизира. Към момента няма пострадали и бедстващи хора. Пораженията от пороите са предимно върху техническата инфраструктура.  Местните власти са получили 30 сигнала за наводнения и опасност от такива. Според областния управител, до критични ситуации не се е стигнало вероятно заради предприетите по-рано превантивни мерки. \"Живеем тревожно, трябва да се погледне по друг начин на организирането на отводняването. Сечищата са причина за натрупване в отводнителната система и в ниските части се наводнява\", каза пред камерата на \"България он Еър\" живуща на най-засегнатата улица в града.  \"Такива поправими беди са сигнал, че ако има превенция можем да ги избегнем\", допълни съсед, живеещ на същата улица. Изпълняващият функциите на гражданска защита в района Николай Люнчев каза, че околовръстният път не се отводнява добре и това е сред причините за наводненията. \"След всеки по-голям дъжд ние лично дежурим и ръчно отводняваме. Имало е и смъртен случай. Пращали сме писма и молби за огради към тази опасна река\", каза още той в \"България сутрин\". Зам. областният управител на Смолян Адриан Петров обясни, че проблемът е комплексен и не се отнася само за тази улица.  \"Вчера са отпуснали 333 хил. лв., но институциите трябва да се заемем сериозно, магистралата е стара. Заедно трябва да търсим варианти да направим града по-безопасен и красив\", каза Петров.   Зам. областният управител допълни, че нощта е била спокойна, а двете реки - Черна и Чая са останали с ниски нива.  \"Има щети бизнеса, но важното е че няма жертви и бедстващи хора. Най-засегнати са общините Смолян и Чепеларе, навсякъде ще продължат екипите да оказват съдействие\", обеща Адриан Петров. Пострадали няма, пътищата остават проходими, а от управата информираха, че има локални свлачища, но се поддържат. В началото на околовръстния път на областния град Смолян картината е плашеща. Отнесени пътни знаци и табели, кални улици и апокалиптични гледки.  В резултат от свлачище, огромно количество вода и кал са се изсипали на околовръстния път, днес институциите ще почистват, а армията остава в готовност да помага на хората. Водоподаване  и електрозахванване има.  Водата буквално е заливала прозорците и вратите на сграда до пътя, като днес се очаква да разчистят калта и тинята от общината. 10-12 часа след края на валежите водата по улиците продължава да се оттича. Едно семейство снощи е било евакуирано от Бачково заради прелялата река Чая, друго - в кв. \"Устово\" е с наводнен дом.  Няма информация за сериозно пострадали. Прочети още на: https://www.bgonair.bg/sutreshen-blok/2018-06-29/obstanovkata-v-smolyan-se-stabilizira", "date": "2018.06.29", "title": "След пороите вчера остава бедственото положение в Смолян и Чепеларе"}
{"url": "https://www.faktor.bg/bg/articles/valentin-radev-svarshihme-neshto-koeto-e-polezno-i-za-evropa-i-za-sveta", "text": "Почти по всички приоритети по време на Българското председателство на Съвета на ЕС имахме успехи. По време на шестте месца по време на председателството затворихме три законодателни предложения, които дадохме за приемане в Европейския парламент. Остава те да бъдат публикувани и изпълнявани. Направихме още три стъпки, свързани с общата позиция на Съвета за обща европейска система за убежище. Предложихме наши идеи. Всичко това  беше прието като много добра база за обсъждане от нашите партньори. Остана австрийците по време на тяхното председателство да внесат още три предложения, свързани със Шенген. Това заяви вътрешният министър Валентин Радев на пресконференция.  \"ЕС прие европейския регламент за миграцията, системата за предоставяне на убежище. Значителен принос имаме и в по-ефективният контрол по охрана на външните граници, изявлението за сътрудничеството с Турция, сътрудничество със Западните Балкани\", изброи част от постигнатото Радев. \"Ние свършихме нещо, което е полезно и за Европа и за света\", категоричен бе вътрешният министър. Той не пропусна да коментира и днесшният вот на недоверие към правителството по тема \"Сигурност\". \" Резултатът от вота на недоверие беше очакван, но поне по време на дебатите да ни бяха посочили кривиците. Искам да припомня, че голяма част от капацитета на МВР беше зает с опазването на сигурността на европейските гости. До края на председателството нямаме нито един инцидент. Това се случи след огромното усилие, което направи полицията и трябва да се изтъкне\", каза Валентин Радев. „Считам, че се справяме сравнително добре“, каза той по отношение на работата на вътрешното министерство. За много от нещата не се хвалим, получаваме благодарствени писма от редица европейски партньори, стана ясно от думите му.", "date": "2018.06.29", "title": "Валентин Радев: Свършихме нещо, което е полезно и за Европа и за света"}
{"url": "https://www.faktor.bg/bg/articles/skeptichen-mihail-konstantinov-evropeyskite-lideri-ne-kazvat-kakvo-pravim-s-nashestvieto", "text": "Споразумение за миграция между европейските лидери няма, защото това което се казва не съдържа нищо ново. Това коментира в ефира на „Фокус“ политическият анализатор проф. Михаил Константинов.  Той обясни, че мигрантската вълна е противозаконно явление и има за цел да разруши християнска Европа. Според него така нареченото политическо коректно говорене е успяло да съсипе до голяма степен ЕС. „В момента липсва европейска директива по този фундаментален въпрос. Какво правим с нашествието? Когато има нашествие как се държим? Ние от сега трябва да решим ще се предаваме ли, или ще си пазим границите. Същевременно някаква група, европейски ръководители говорят глупости и всеки ден си сменят мнението“, аргументира позицията си математикът.  Той определи законa и реда като фундаменталната ценност, която трябва да бъде спазвана.", "date": "2018.06.29", "title": "Скептичен Михаил Константинов: Европейските лидери не казват какво правим с нашествието"}
{"url": "https://www.faktor.bg/bg/articles/sled-yaloviya-vot-ninova-pak-zahapa-borisov-zaradi-maykite-na-detsa-s-uvrezhdaniya", "text": "Цялото отношение на управляващите към майките на деца с увреждания е в репликите: „Да ми се махат от главата“ и „Стига с тази една палатка“. Това каза лидерът на БСП Корнелия Нинова по време на обсъжданията на проекторешението на БСП за отмяна на лятната ваканция на Народното събрание, предаде „Фокус“.  „Две изречения като че ли показват цялото ви отношение към проблема. Едното ви го спестих – то беше на премиера Бойко Борисов: „Да ми се махат от главата“. Второто го чухме днес и тук, то беше: „Стига с тази една палатка““, каза Нинова, а повод за репликата й бе изказването на Вежди Рашидов от парламентарната трибуна. По думите й това казва всичко. „Палатката не е една, палатките са много, не са само пред парламента, а в цялата страна. Тези майки дадоха ясно да се разбере, че няма да се махнат от главата на премиера, защото се борят за живота на децата си. Няма накъде повече да отстъпват. Би ми се искало този дебат и вашите аргументи да ги бяхме изнесли отпред. Моля ви колеги, които се изказахте оттук, идете на 10 метра от парламента и го кажете на майките. Тук ви е лесно зад стените, нали“, заяви лидерът на БСП.  По думите й към репликите „Да ми се махат от главата“ и „Стига с тази една палатка“ може да се добави репликата: „Ще живеете със 138 лв., ако спрете да пушите“. По думите й това е реплика, изговорена от депутат на ГЕРБ към човек с един крак. Корнелия Нинова поясни, че става въпрос за бездушие.  Лидерът на БСП продължи с популисткото говорене, като обясни, че тук идвала и голямата тема - защо парламентът е с лош рейтинг, сякаш депутатите от БСП са някакви прелетни птички, които нямат нищо общо с имиджа на Народното събрание.  Нинова призова управляващите да опровергаят това усещане като гласуват за отмяната на ваканцията на депутатите. „Нашето високомерие е причина за това отношение на хората към нас. Многократно сме поставяли този въпрос - политическата класа да се осъзнае и да почнем сами да се откажем от привилегии. Не сме ние от БСП виновни за това състояние на българския парламент“, безапелационно заяви Нинова. Всеки здравомислещ човек обаче, едва ли ще приеме този аргумент на червеният лидер за основателен, имайки предвид войнственото поведение на депутатите от БСП в парламента, независимо от опитите им да се правят на защитници на обществените и национални интереси.", "date": "2018.06.29", "title": "След яловия вот на БСП Нинова пак захапа Борисов заради майките на деца с увреждания"}
{"url": "https://www.faktor.bg/bg/articles/valeri-simeonov-npo-ta-sa-podvezhdali-yunesko-za-pirin-za-da-ni-se-otrezhe-glavata", "text": "ЮНЕСКО подкрепи  решението на българското правителство, с което беше променен частично действащият план за управление на Национален парк „Пирин“. Държавите – членки на ЮНЕСКО нямаха актуална информация за Националния парк, съобщи на специален брифинг в Министерския съвет вицепремиерът Валери Симеонов,. \"Опитахме се да запознаем максимален брой делегации с истинското положение в парк \"Пирин\", защото се оказа, че голяма част от членовете на ЮНЕСКО  бяха тотално подведени и не разполагаха с достоверна информация за състоянието в България\", обясни Симеонов и поясни, че това е било свършено от неправителствени организации, за да се \"отреже главата\"  ни. „Днес аз съм много доволен от това, което свършихме в Бахрейн. Тръгнахме си с приятели. Оказа се, че когато се обясни нещо, хората го разбират“, заяви Симеонов. Той разказа, че още от началото на седмицата българската делегация е почнала да търси срещи с членове на Комитета - задача, което не била много лесна, защото всички работели от 09:00 часа сутринта до 18:00 часа. \"ЮНЕСКО е много добре работещ и сериозен орган и трябваше да вадим  от зала представители на различните делегации\", заявивицепремиерът. Първите разговори са били с Китай, Бразилия, Куба. На изричен въпрос знае ли ЮНЕСКО за препоръката на главния прокурор Сотир Цацаров относно изменение на концесионния договор за ски зоната в Банско - защото концесионерът \"Юлен\" ползва по-голяма площ от позволеното, Валери Симеонов обяви, че сега вече можело да се сключи анекс с \"Юлен\" за концесията. Става въпрос за технически грешки, подчерта той. Валери Симеонов заяви и, че \"нихилистичните представители на зелените организации\" също водели разговори, но в крайна сметка всички членове на Комитета гласува \"за\", като само Уганда била с известни резерви. Щеше да е звучен шамар върху правителството и България, ако беше останало предното проекторешение, уточни вицепремиерът и се похвали, че сега може да се изграждат ски съоръжение в буферната зона на концесията за Банско (бел. ред. - съгласно решението такива съоръжения не трябва да влияят на оценката за световно културно наследство на ЮНЕСКО за парка). Има обаче препоръка от ЮНЕСКО България да се въздържа от други решения, преди ВАС да се произнесе относно Плана за управление на парк \"Пирин\" и трябва ли да има екологична оценка. Ще има само екологична оценка при заявено инвестиционно предложение. Искам да видя сега какви ще са аргументите на тези, които разнасят едни огромни плакати \"Да спасим Пирин\". Знаете каква е стратегията на \"Зелените\" - да те набутат в схема за многобройни обжалвания, заключи Симеонов що се отнася до първоначалното проекторешение да има екологична оценка за целия план за Пирин, виждайки проблем в това, че България няма постоянен представител в ЮНЕСКО. Трябва Министерският съвет да прати постоянен представител и \"той да пречи на всички тези акции, които се извършват от псевдоекологичните организации – WWF и прочие, и прочие\", смята Симеонов. Той още няма предложение кой да бъде този човек. До 1 декември, 2019 година България трябва да представи пред ЮНЕСКО доклад относно развитието за парк \"Пирин\", най-вече касаещ какво е решил ВАС.", "date": "2018.06.29", "title": "Валери Симеонов: НПО-та са подвеждали ЮНЕСКО за \"Пирин\", за да ни се \"отреже главата\""}
{"url": "https://www.faktor.bg/bg/articles/stoltinberg-vratata-za-chlenstvo-na-makedoniya-v-nato-e-otvorena", "text": "Генералният секретар на НАТО Йенс Столтенберг заяви, че очаква лидерите на страните членки на НАТО по време на срещата на високо равнище на организацията на 11 и 12 юли да поканят Македония да се присъедини. По време на съвместна пресконференция в Брюксел заедно с македонския министър-председател Зоран Заев той приветства споразумението между неговата страна и Гърция, оценявайки го като огромно постижение и пример за останалите в региона, предава скопският телевизионен „Канал 5“, цитиран от \"Фокус\". „Вратата на НАТО е отворена и вие сте на прага. Искаме да видим Македония в стабилен и проспериращ регион“, заяви Столтенберг. Той подчерта, че без финализиране на споразумението Македония няма да може да се присъедини към съюза, но и че очаква гражданите на Македония по време на референдума есента да признаят шанса и да го използват. Запитан за очакванията на предстоящата среща на високо равнище на Алианса, неговият генерален секретар допълни, че смята, че страната ще бъде поканена да започне преговори за присъединяване. Заев заяви, че Македония очаква да стане 30-ият член на НАТО.", "date": "2018.06.29", "title": "Столтенберг: Вратата за членство на Македония в НАТО е отворена"}
{"url": "https://www.faktor.bg/bg/articles/siderov-s-proruska-propaganda-da-priznaem-referenduma-v-krim", "text": "Лидерът на \"Атака\" Волен Сидеров поиска днес от депутатите да бъде признат референдума в Крим, да бъде отменен договорът за \"американските бази\" и да паднат новините на турски език по БНТ. Пропагандните си предложения той направи по време на дебата за отмяна на ваканцията през август, идея на БСП, която отново се опита да демонстрира загриженост от ниския рейтинг на парламента. \"Щях да подкрепя предложението на БСП за отмяна на ваканцията, ако беше направено политическо грамотно, а то не е. Трябваше да го изпипате, да предложите промяна. Тогава щях да се съглася. За какво да няма ваканция - тук куцате\", отсече Сидеров. Предложението на БСП е да няма ваканция, за да се приеме законодателството, свързано с хората с увреждания. Според Сидеров обаче то е несъстоятелно, защото този проблем не е от днес или вчера, а по време на управлението на Орешарски той сякаш не е съществувал за социалистите. \"Г-жо Нинова, бяхте председател на социалната комисия при кабинета \"Орешарски\" година и половина. Извинявайте, но не придвижихте тези неща. Ако се приеме предложението да няма лятна ваканция, можем да обсъдим признаването на референдума в Крим и отпадането на новините на турски“, каза още Сидеров. Референдумът в Крим бе през 2014 г. Близо 95% от избирателите тогава заявиха воля той да премине към Русия. Референдумът обаче бе проведен, след като руските войски вече бяха в Крим. Тогавашният външен минситър Кристиaн Вигенин заяви, че България не признава референдума, каквато бе и европейската позиция. Вигенин посети и Киев като представител на ЕС. За тази си позиция той и досега има проблеми в собствената си партия, а от \"Атака\" също не пропускат да му го припомнят. \"За две години защо не внесохте решение за Крим, за американските бази\", репликира Сидеров лидерът на БСП. Нинова му припомни, че ГЕРБ няма да подкрепят подобни предложения и призова управляващите да подкрепят решението за отмяна на ваканцията. Тя отрече твърденията, че това е див популизъм и заяви, че говори от името на майките, които протестират пред парламента и които са я упъпномощили да го направи.", "date": "2018.06.29", "title": "Сидеров с проруска пропаганда: Да признаем референдума в Крим"}
{"url": "https://www.faktor.bg/bg/articles/vtori-proval-za-litsemerieto-na-bsp-depuatite-nyama-da-rabotyat-prez-avgust", "text": "Народното събрание не прие идеята на БСП депутатите да не излизат в лятна ваканция през август. Решението беше взето със 70 гласа \"за\", 12 \"против\", 101 \"въздържал се\" Идеята на социалистите беше депутатите да работят до приемане на три законопроекта, с които да се решат проблемите на децата с увреждания. Става въпроса за закони за социалните услуги, за хората с увреждания и за личната помощ. \"Хората с увреждания сме всички ние, нека не почиваме през август\", така депутатът от БСП Крум Зарков стартира дебатите. Според \"червения\" Антон Кутев парламентът много закъснял със законодателния процес за хората с увреждания. \"Смисъл да се работи през август има, защото за хората с увреждания е болка\", посочи той. От ГЕРБ обясниха, че осъзнавали важността на проблема на хората с увреждания. Трябвало да се смени изцяло системата за социално подпомагане на хората с увреждания, защото тя не отговаряла на нуждите им. Управляващите искали да се постигне устойчив закон. Решавайте проблемите, призова Ирена Анастасова от БСП, която посочи, че проблемите на тези деца били тежки.  Соцлидерът Корнелия Нинова също взе думата. \"Седя и ви гледам чудото и сеира, сподели тя. 279 натискания имате вие, управляващите, за да лишите онкоболните от лекарства миналата година. След обаждане на премиера си променихте вота. Вие гласувате, без да мислите\", заяви тя. \"От чие име говорите\", попита лидерът на червените. Тя прочете писмо на майките до левицата, в което те заявяват, че подкрепят идеята законодателят да не почива през август. Нинова посочи, че столетницата е готова да припознае и внесе закона на Мая Манолова.  \"На една столетна партия не й отива да подскача, защото може да получи инфаркт\", заяви Тома Биков от ГЕРБ. Според него левицата била дементно болна.  \"Виждам ви като лобисти\", включи се и Вежди Рашидов. \"Цял ден си правите PR\", ядоса се той и заяви: \"Проблемът се решава с властови ресурс и разумно\". \"Как си позволявате с болките на хората да правите политика, не ви ли е срам\", добави Рашидов.", "date": "2018.06.29", "title": "Крум Зарков: Хората с увреждания сме всички ние, нека не почиваме през август!"}
{"url": "https://www.faktor.bg/bg/articles/novini/balgariya/tsatsarov-iska-prokuror-po-ktb-za-svoy-zamestnik", "text": "Главният прокурор Сотир Цацаров предлага за свой трети заместник ръководителя на спецпрокуратурата Иван Гешев. Това става ясно от дневния ред за прокурорската колегия на ВСС за другата седмица. Гешев, който е наблюдаващ прокурор по делото \"КТБ\", ще трябва да управлява ресор \"Антикорупция\". Главният прокурор обяви, че няма да взима нов заместник след като Борислав Сарафов стана шеф на националната следствена служба. На 6-ти юни промени решението си, предвид обстоятелството, че  прокуратурата има много работа и е нужно отваряне на щат. Новият зам.-главен прокурор пое множество дела за корупция като шеф на спецпрокуратурата, но повечето бяха прекратени или върнати от съда. Кой ще го замести на поста - още не е ясно. Иван Гешев е юрист от Академията на МВР, работи като оперативен работник в 5 РПУ в София, следовател, а през 2006 г. става районен прокурор в София. Стана началник в спецпрокуратурата през 2016 г без опонент в конкурса.", "date": "2018.06.29", "title": "Цацаров иска прокурор по КТБ за свой заместник"}
{"url": "https://www.faktor.bg/bg/articles/kachinski-iska-ot-germaniya-obezshtetenie-zaradi-vtorata-svetovna-voyna", "text": "Лидерът на полската управляваща партия \"Право и справедливост\" Ярослав Качински заяви за пореден път, че Германия трябва да плати на Полша обезщетение заради окупацията през Втората световна война, съобщи Ройтерс. \"Това е полско-германски въпрос, имам предвид, че Германия беше тази, който нападна Полша, изби милиони хора, разруши материални блага и ние трябва да бъдем обезщетени за това\", каза в интервю за националното радио Качински след неколкоседмично пребиваване в болница.  Той добави, че отношенията на Полша със САЩ са пострадали от полския закон, който криминализира публични твърдения, че полската държава е съучастник в нацистките престъпления срещу евреите.  По-рано тази седмица въпросният законов текст бе отменен след месеци на преговори с Израел, припомня Ройтерс.", "date": "2018.06.29", "title": "Качински иска от Германия обезщетение заради Втората световна война"}
{"url": "https://www.faktor.bg/bg/articles/novini/svyat/sreshtata-tramp-putin-s-deklarativen-harakter-i-reytingova-tsel", "text": "Резултатите от срещата между Доналд Тръмп и Владимир Путин ще имат предимно декларативен характер, насочен към повишаване на рейтинга на двамата президенти, прогнозират световни анализатори. The New York Times коментира, че както и в случая с Ким Чен Ун единствената изгода ще бъде за събеседника на Тръмп. Изданието припомня, че след срещата, американският лидер гръмко обяви, че е разрешена ядрената криза със Северна Корея, макар че тя не е направила сериозни отстъпки от програмата си за въоръжение, докато армията на САЩ отмени съвместните учения с Южна Корея. \"За Тръмп това вече е лайтмотив: през ноември той обсипа с похвали китайският председател Си Дзинпин след срещата им на четири очи в Пекин, на кожято лидерът на Китай не предложи никакви конкретни отстъпки в търговията. Тези трима лидери - Си Дзинпин, Ким Чен Ун и Владимир Путин са обединени от това, че те са автократи, от които Тръмп се възхищава. Той смята, че може да надделее над тях благодарение на лична дипломация, която не се съобразява с инстркции и тези и се опира на съчетание от ласкателства, увещания и импровизации\", пише NYT. Френският вестник La Croix отбелязва, че няколко месеца преди изборите в САЩ Тръмп иска да демонстрира \"образ на напълно успешен президент, способен да сключва благоприятни за Америка споразумения с всички лидери на планетата, независимо от мащабите на нерешените спорове\". Освен това европейските съюзници на Тръмп се страхуват, че посредством едностранни отстъпки, Тръмп усилено подработва вариант за разкол в Алианса.   Непредсказуемият Тръмп маже, например, напълно или частично да отмени американските санкциии за Крим, да анулира пранираните военни учения в Източна Еврпопа, да изтегли американските войски, разположени в прибалтийските страни или да блокира приемането в НАТО на Северна Македония, пише La Croix. Според CNN, на срещата с Путин Тръмп ще обита да сключи сделка за Сирия. По информация на телевизията, в замяна на това, че САЩ ще изтеглят войските си от Сирия, Кремъл ще трябва да установи контрол върху териториите в близост до границите с Йордания, ще гарантира сигурността на сирийската опозиция, подкрепяна от САЩ и ще ограничи присъствието на проирански сили в югозападна Сирия.", "date": "2018.06.29", "title": "Срещата Тръмп-Путин: С декларативен характер и рейтингова цел"}
{"url": "https://www.faktor.bg/bg/articles/koy-e-dzharod-ramos-mazhat-ubil-petima-zhurnalisti-v-redaktsiyata-na-kepital-gazet", "text": "Задържаният за убийството на петима журналисти в редакцията на американския в. \"Кепитъл газет\" Джарод Рамос е имал отдавнашна вражда с медията. Снощи той е нахлул с огнестрелно оръжие в нюзрума и започнал да стреля напосоки, разказват свидетели. Полицията веднага определи нападението като нарочна атака срещу вестника, а мъжът бе ранен и арестуван от силите на реда, но преди това успя да убие петима души. Според източници на телевизия CBS той не сътрудничи на полицията и дори е увредил пръстите на ръцете си, за да не може да бъде идентифициран по отпечатъците, така че властите са използвали софтуер за лицево разпознаване. През 2012 г. Рамос е завел дело за клевета срещу бившия колумнист Ерик Хартли и тогавашният редактор Томас Маркард, но три години по-късно вторият най-висш съд в Мериленд е потвърдил оправдателните присъди срещу медията, пише агенция \"Ройтерс\", посочва \"Дневник\". Според съдебните документи във вестника е било написано, че Рамос е тормозил жена по \"Фейсбук\" и че се е признал за виновен в тормоз – информация, за която съдът твърди, че е акуратна и се базира публично достъпни документи. Вестникът е разказал как през 2011 г. Рамос е добавил във \"Фейсбук\" своя някогашна съученичка и в продължение на месеци ѝ е пращал съобщения и имейли, молейки за помощ, обиждайки я и нареждайки ѝ да се самоубие. Писал е също на работодателя ѝ в опит да го накара да уволни жената. Двамата не са се били срещали на живо от завършването си насам, докато пострадалата не е започнала дело срещу Рамос, в което той се е признал за виновен, разказва електронното издание Heavy.com. Пострадалата твърди, че е предупредила полицията, че \"този ще бъде следващият масов убиец\", и въпреки делото ѝ се е наложило да се мести в нов апартамент три пъти, да смени името си и сега спи с оръжие подръка. В туитър акаунта си Рамос е написал, че се регистрира в социалната мрежа, за да се защити репутацията си, и е казвал, че съди хора, за да \"направи корумпираните кариеристи и корпоративните институции на трупове\". В многобройни публикации той обижда двамата журналисти, които е опитал да съди, и предупреждава, че Ерик Хартли го очаква \"журналистическия ад\". Нюзрумът изглеждаше като военна зона, казва репортерът Фил Дейвис, който е оцелял от нападението. По думите му след известно време Рамос е спрял да стреля и се е скрил под бюро, където е бил открит от полицията. Властите за сигурност разглеждат атаката като местен инцидент, който не е свързан с тероризъм. \"Кепитът газет\" издава многобройни вестници от редакцията си в Анаполис и сред тях е един от най-старите вестници в САЩ - \"Газет\", който излиза още от 1727 г. Медийната група процъфтя, залагайки на местните новини, в конкуренцията си с \"Вашингон пост\" и \"Балтимор сън\".", "date": "2018.06.29", "title": "Кой е Джарод Рамос - убиецът на журналисти от \"Кепитъл газет\""}
{"url": "https://www.faktor.bg/bg/articles/sled-12-chasovi-infarktni-razgovori-liderite-na-es-se-sporazumyaha-za-migratsiyata", "text": "След близо 12-часови разговори европейските лидери успяха да постигнат споразумение за справяне с миграцията, което да е приемливо за всички държави. \"Историческа\" нарече срещата на върха за миграцията председателят на Европарламента Антонио Таяни. Доналд Туск използва по-силни думи и каза, че ако не успее да се обедини, ЕС ще покаже слабост, а от това ще се възползват популистките партии. Нещо, което никой не желае, по-малко преди година преди европейските избори. Едно от най-обсъжданите предложения за справяне с нелегалната миграция е създаването на платформи извън Европейски съюз, а в Северна Африка, където да се отделят икономическите от истинските мигранти. Засега обаче никоя африканска държава не е изявила желание да приеме такива пунктове. Себастиян Курц, канцлер на Австрия: Платформи извън Европа, силен Фронтекс и засилване на съвместните действия с либийската брегова охрана ще доведат до намаляване на броя на идващите в Европа и до това мигрантите да се давят в Средиземно море. Председателят на Европейската комисия Жан-Клод Юнкер призова Европа да бъде внимателна по отношение на Африка, за да не остава впечатлението за неоколониализъм. Жан-Клод Юнкер, председател на Европейската комисия: Обръщам ви внимание, че ние тук в Брюксел не можем да вземаме решения вместо северноафриканските страни. Затова призовавам за сдържаност. Ако посланието ни е, че африканците трябва ще направят това, което искаме от тях, тогава всичко ще се провали. За България като външна граница е важно и вторичното разпределение на мигрантите вътре в ЕС - да не се допуска те да бъдат връщани в държавите от първа линия, където са регистрирани. Германия се опитва договаря двустранни споразумения с Гърция и Италия именно с тази цел.", "date": "2018.06.29", "title": "След 12-часови инфарктни разговори лидерите на ЕС се споразумяха за миграцията"}
{"url": "https://www.faktor.bg/bg/articles/novini/balgariya/ekaterina-zaharieva-evropa-zatvarya-vratite-si-za-ikonomicheski-migranti", "text": "Най-после надделя общият разум – мъдростта и отговоронсотта, егоизма остана назад. Европейските  лидерите успяха да начертаят ясен план по темата миграция, който България отдавна е предлагала. Нека не се подценяваме, това са наистина са не малки успехи. Това заяви в студиото на Нова ТВ министърът на външните работи Екатерина Захариева.  Мигрантите е разделяща тема и в ЕС няма да постигнем напредък за бъдещето – как да се реформираме, да бъдем по-конкурентни, ако не се затвори тази тема. Така че новината за постигнатото споразумение за мигрантите е добра новина. Това, което се случи по българското председателство бе да се сближат позициите по тази тема. Трябва да спрем притока на незаконна миграция, като защитим външните граници на ЕС. 8 държави са въвели граници и контрол вътре в Шенгенското простраство, което е погрешно. Освен това лидерите решиха до 2020 Фронтекст да стане гранична полиция на всяка външна граница. Борисов настоя да се затворят външните граници и това на практика се реши снощи в Брюксел – затворя се Европа за икономически мигранти. По този начин ще бъде спрян трафика на хора. Няма как ЕС да отвори вратите си за всички икономически мигранти. Ще има и центрове за мигрантите извън страните членки на ЕС, от където да бъдат връщани в родината си, когато се преодолеят конфликтите, коментира Захариева.  Тя уточни, че няма как да ни върнат 60 000 мигранти в България. Защото няма логика, ако ти си бежанец, който бяха от войната,  да имаш претенции къде да живее и да не се спеш в първата безопасна държава.  Вицепремиерът отново подчерта, че България е получила положителна оценка за европредседателстовот, като се изтъква и приноса на страната ни за намиране на решение на бежанския проблем и мигрантите. Освен това успех на европредседателството е и заключението по темата по разширяване на ЕС. Въпреки голямото притеснение, България успя да постигне съгласие на 28 членки на ЕС – да ги убедим, че интегрирането на Западните Балкани е добре за целия ЕС. Затова нарече спекулации това, което се опитва да говори опозицията – че нещо ни е било дадено или разрешено.  Екатерина Захариева изрази и своята позиция по темите за Шенген и еврозоната.  Има стъпки за еврозоната, ние сами казваме, че не сме готови, но ние сме изцяло готови за ЕРМ-2. Считаме, че сме изпълнили критериите за чакалнята на еврозоната. Предстои много подготвителна работа, за да си подадем молбата. Що се отнася до Шенген – от 2011 година ЕП подчертава многократно, че България е готова за Шенген, който е технически правила. Макрон каза, че трябва да реформираме Шенген и тогава България да стане член. Но и това има връзка с бежанците, обобщи Екатерина Захариева.", "date": "2018.06.29", "title": "Екатерина Захариева: Европа затваря вратите си за икономически мигранти"}
{"url": "https://www.faktor.bg/bg/articles/desislava-atanasova-s-vota-na-nedoverie-bsp-prikriva-vatreshni-problemi-i-skandali", "text": "Добре е да не слушате какво говорят от БСП, защото говорят без аргументи. Това каза в кулоарите на паралмента депутатът от ГЕРБ Десислава Атанасова. Този вот  на недоверие е част от дестабилизацията на държавата, за да прикрие БСП своите битки, скандали и проблеми. Те правят нелогични и неаргументирани дейстивия, допълни тя. Ние ще защитим правителството. На една художествена самодейност няма какво друго да се отговори, отсече лаконично Десислава Атанасова.", "date": "2018.06.29", "title": "Десислава Атанасова: С вота на недоверие БСП прикрива вътрешни проблеми и скандали"}
{"url": "https://www.faktor.bg/bg/articles/kabinetat-borisov-3-otselya-131-protiv-vota-na-nedoverie", "text": "Днес бе гласуван втория вот на недоверие, внесен от БСП в сектор \"Сигурност\". В гласуването участваха 235 депутата от общо 240 народни представители. \"За\" гласуваха 104 депутата, \"против\" - 131, въздържали се няма.  За вота гласуваха депутатите от БСП и ДПС, против бяха от управляващата коалиция ГЕРБ и \"Обединени патриоти\", както и народните представители от партия \"Воля\". Така коалиционното правителство на Борисов оцеля, въпреки напъните на опозицията.", "date": "2018.06.29", "title": "Кабинетът \"Борисов 3\" оцеля, 131 против вота на недоверие"}
{"url": "https://www.faktor.bg/bg/articles/premierat-borisov-shte-predstavi-kandidaturata-na-balgariya-za-vlizane-v-chakalnyata-na-evrozonata", "text": "Лидерите на страните-членки от ЕС ще обсъдят на днешното си заседание хода на преговорите по Брекзит във формат 27. В същия формат ще се състои и среща на ръководителите на страните от еврозоната, предаде БНР.   Вчера премиерът Бойко Борисов заяви, че ще представи на заседанието на Еврогрупата кандидатурата на България за влизане в чакалнята на еврозоната. В рамките на срещата ще бъде обсъдена работата по изграждането на Икономическия и паричен съюз и по-конкретно темите за реформата на Европейския механизъм за стабилизация и следващите стъпки в изграждането на Банковия съюз.   Очаква се също така страните да приветстват факта, че третата спасителна програма за Гърция приключи успешно. Съветът ще направи преглед на развитието на преговорите по Брекзит, като разгледа оставащите нерешени въпроси, свързани с оттеглянето и рамката на бъдещите отношения. Очаква се главният преговарящ от страна на ЕС Мишел Барние да представи актуалното състояние на преговорите до момента.", "date": "2018.06.29", "title": "Премиерът Борисов ще представи кандидатурата на България за влизане в чакалнята на еврозоната"}
{"url": "https://www.faktor.bg/bg/articles/siderov-kolegite-ot-bsp-tryabvashe-da-se-postarayat-malko-poveche", "text": "„Да говорим днес за срив на сигурността е измислен аргумент“. Това каза председателят на парламентарната група на „Обединени патриоти“ Волен Сидеров в отрицателен вот по вота на недоверие. „Можеше да се постараят колегите от БСП малко по-сериозно, но освен че нямаше аргументи от тяхна страна, има контрааргументи в международен план“, каза Сидеров по отношение на вота на недоверие.   Той обърна внимание, че по време на българското европредседателство е нямало мнение от страна на гостите, което да е било отрицателно. Всички повтаряха, че България е стабилна. Чухме само похвали за нашето правителство в това отношение“, каза Сидеров.", "date": "2018.06.29", "title": "Сидеров с колегиална забележка: БСП трябваше да се постарае по-сериозно"}
{"url": "https://www.faktor.bg/bg/articles/voennoto-razuznavane-nyama-opasnost-ot-bezhanski-pototsi-kam-balgariya", "text": "Няма опасност от бежански потоци към България, каза началникът на военното ни разузнаване бригаден генерал Пламен Ангелов, цитиран от БНР.  „Бежанска вълна от Сирия при положение, че конфликтът се движи с тази динамика, която е в момента, не бихме могли да очакваме, специално от Сирия. Освен това Турция си изпълнява коректно ангажиментите по споразумението“, добави ген. Ангелов пред парламентарната комисия по отбрана.  Той припомни предизборните изявления на турския президент Реджеп Ердоган, че ще създаде условия за сирийските бежанци, които са на територията на страната му, да се завърнат по родните си места.", "date": "2018.06.29", "title": "Военното разузнаване: Няма опасност от бежански потоци към България"}
{"url": "https://www.faktor.bg/bg/articles/evropeyskite-lideri-edinni-da-otgovorim-na-sasht-s-protektsionalisticheski-targovski-merki", "text": "Eвропейският съюз е готов да отговори на протекционистките търговски мерки, заявиха днес европейските лидери, след като обсъдиха търговските отношения на блока, включително засилващото се напрежение със САЩ, предаде ДПА, цитирана от БТА. Американският президент Доналд Тръмп наложи мита върху вноса на стоманени и алуминиеви продукти от ЕС по-рано този месец, като заплаши с мита и европейските автомобили. В отговор ЕС по-рано този месец наложи мита за стоки от САЩ на стойност 2.8 млрд. евро. \"ЕС трябва да отговори на всички действия от явно протекционистко естество\", заявяват европейските лидери в декларация. Те изразяват пълна подкрепа за ответните мита, обявени миналата седмица от Брюксел в отговор на американските тарифи, както и за всички други мерки, подготвени от Европейската комисия в защита на европейския пазар. Очаква се на продължаващата днес двудневна среща на върха да бъде обсъдена реформата на еврозоната, подкрепяна от Франция и Германия, която обаче среща силна съпротива сред северните членки на валутния съюз. Миналата седмица на среща с френския президент Еманюел Макрон в резиденция Мезеберг германският канцлер Ангела Меркел за първи път изрично подкрепи предложението му за единен бюджет на еврозоната. Днес обаче Макрон вероятно ще срещне значителни трудности в усилията си да убеди европейските лидери да приемат тази идея, коментират експерти.", "date": "2018.06.29", "title": "Европейските лидери единни: Да отговорим на САЩ с протекционистки търговски мерки"}
{"url": "https://www.faktor.bg/bg/articles/prokuraturata-pogna-latviyski-banker-za-vzimane-na-podkup", "text": "На латвийския централен банкер Илмар Римшевич му бяха повдигнати обвинения в искане и приемане на подкуп след 4-месечно разследване, съобщи вчера службата на главния прокурор, цитирана от \"Ройтерс\" и БТА. Римшевич отхвърли обвиненията, че е приел подкуп от най-малко 100 хил. евро. Ако бъде признат за виновен, той може да получи присъда до 11 години затвор. Прокуратурата обяви решение за започване на съдебно преследване срещу управителя на централната банка на Латвия, съобщи говорител на прокуратурата в имейл до \"Ройтерс\". Тя допълни, че подробности ще бъдат дадени на пресконференция днес. Главният антикорупционен орган на страната разследва твърденията от февруари и предаде делото на прокуратурата миналата седмица. Римшевич е централен банкер от 2001 година, а също така е член на управителния съвет на Европейската централна банка (ЕЦБ). Латвийските власти му забраниха да изпълнява служебните си задължения като централен банкер, докато се води разследването и той няма възможност да участва в заседанията на управителния съвет на ЕЦБ.", "date": "2018.06.29", "title": "Прокуратурата  погна латвийски банкер, прибрал под масата 100 000 евро"}
{"url": "https://www.faktor.bg/bg/articles/dnes-deputatite-glasuvat-vtoriya-vot-na-nedoverie-kam-kabineta-borisov-3", "text": "Вторият вот на недоверие срещу третото правителство на Бойко Борисов ще бъде гласуван днес в пленарна зала. Той беше внесен от \"БСП за България\" и е на тема провал в политиката за сигурност. Вотът ще бъде подкрепен от ДПС. За да е успешен, е необходимо да го подкрепят 121 народни представители. Дебатите, които се състояха във вторник, бяха рекордно кратки - по-малко от час и половина. Първият вот на недоверие бе на тема „Корупция“ през януари тази година.", "date": "2018.06.29", "title": "Депутатите гласуват втория вот на недоверие към кабинета \"Борисов-3\""}
{"url": "https://www.faktor.bg/bg/articles/mazhat-ubil-petima-v-redaktsiya-na-vestnik-sadil-izdanieto-za-kleveta", "text": "Мъжът, който откри стрелба в редакцията на вестник в американския щат Мериленд, е съдил изданието за клевета през 2012 г., но без успех. „Капитал газет\" публикувал материал, в който се казвало, че убиецът тормозел жена онлайн в продължение на две години. По въпросното дело стрелецът все пак пледиррал \"виновен\". При нападението в четвъртък бяха убити петима души, а други двама - ранени. Стрелецът е задържан. Според властите атаката срещу „Капитал газет\" е била целенасочена. Нападателят влязъл в сградата с бойна пушка и търсел жертвите си. Едновременно с това хвърлял и димки. По информация на CNN името на мъжа е Джеръд Уорън Рамос, жител на Мериленд. По-рано ръководителят на окръжната полиция Бил Крампфт отказа да разкрие личността на нападателя. Той добави, че е установен къде живее стрелецът. Получено било и съдебно решение за извършване на обиск.  Полицията смята, че нападението не е терористичен акт.  „Капитал газет\" е едно от най-старите издания в САЩ.", "date": "2018.06.29", "title": "Мъжът, убил петима в редакция на вестник, съдил изданието за клевета"}
