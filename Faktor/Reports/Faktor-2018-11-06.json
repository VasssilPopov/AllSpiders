{"url": "https://www.faktor.bg/bg/articles/novini/svyat/sled-12-godini-otstranen-ot-merkel-politik-e-kandidat-za-lider-na-partiyata", "text": "Завърналият се от политическото небитие бизнесмен Фридрих Мерц бързо зае челна позиция в надпреварата кой да замести Ангела Меркел на лидерския пост на германския Християндемократически съюз и да си подсигури участието в битката за длъжността канцлер, което е възможно да се случи още следващата година. Мерц бе отстранен като лидер на парламентарната група на християндемократите от Меркел през 2002 г., като по този начин тя бетонира своя контрол върху партията по пътя си към канцлерския пост, който зае през 2005 г. Сега в случай на успех борбата за власт на Мерц може да ускори края на Меркел, пише Ройтерс. Мерц е извън Бундестага от 2009 г., но запази здрава и влиятелна мрежа от контакти, докато градеше успоредно с това успешна кариера в бизнеса. Периодът преди завръщането му на фронтовата линия в политиката бе дълъг, добре позициониран във времето и прекаран по добър начин. Мерц е на 62 години, по-малко от две години по-млад от Меркел, но се представя за кандидата на бъдещето, който взима всичко най-добро от миналото. Той е широко известен с предложението си за опростяване на декларацията за възстановяване на данъци дотолкова, че да може да се побера на бирена подложка. \"Имаме нужда от събуждане и обновление\", заяви Мерц пред журналисти в Берлин миналата сряда, докато излагаше програмата си. \"Аз съм убеден икономически либерал, обществен консерватор и обществено ангажиран човек\", посочи Мерц, казвайки нещата, притежаващи способността да мобилизират членовете на Християндемократическия съюз, мнозина от които се чувстваха неловко от центристкия подход на Меркел през нейните 13 години като канцлер. Според депутат от християндемократите, който още не е убеден от Мерц, риториката му има за цел \"завръщане към корените\" и представлява обществено консервативен и бизнес ориентиран призив към партийното ядро, състоящо се от мъже католици от Западна Германия, според които Меркел (протестантка от Източна Германия) е аномалия. До този момент дясното говорене работи. Социологическите проучвания показват, че избирателите смятат Мерц за по-подходящ за лидер на консерваторите от другите двама обявени кандидати: генералният секретар на Християндемократическия съюз Анегрет Крамп-Каренбауер и министърът на здравеопазването Йенс Шпан. Мерц, който бе първият обявил намерението си да участва в надпреварата за лидерския пост миналия понеделник, след като изтече информацията, че Меркел няма да се кандидатира за водач на християндемократите идния месец, получи вътрешнопартийна подкрепа. Председателят на Бундестага Волфганг Шойбле и повечето високопоставени политици от Християндемократическия съюз изразиха одобрението си за кандидатурата на Мерц за лидер на партията и откриха пред него възможността да оглави християндемократите, написа седмичното списание \"Шпигел\". Мерц е близък с лидера на християндемократите в Северен Рейн - Вестфалия Армин Лашет. Тази германска провинция излъчва близо една трета от 1001 делегати, които ще гласуват за лидер на Християндемократическия съюз на партийния конгрес в началото на следващия месец и по тази причина подкрепата на Лашет може да се окаже решаваща. Мерц има и силни връзки в бизнес средите. Той е опитен адвокат, който заема голям брой неизпълнителни длъжности в управителни съвети на компании, а също така е и председател на германския клон на американския инвестиционен фонд BlackRock, на когото е помагал да се утвърди в Германия. Чрез способността си да се разбира и с обикновените хора Мерц започна да набира скорост за завръщането си преди година, когато медиите предадоха думите му пред членове на Християндемократическия съюз в Дюселдорф: \"Стратегията да караш избирателите от всички части на политическия спектър да си остават вкъщи трябва да приключи\". Това бе обида, насочена към Меркел, известна със стратегията си за \"асиметрична демобилизация\", при която симпатизантите на противниковите партии си остават у дома, а твоите собствени гласуват. Мерц иска да спечели подкрепа с повече визия, включително и с по-детайлен отговор на предложенията на френския президент Еманюел Макрон за задълбочаване на европейската интеграция. В края на миналия месец преди да обяви кандидатурата си за лидер на християндемократите Мерц написа в съавторство статия, в която призовава Германия да предприеме \"дръзки действия за засилването на икономическия и паричен съюз\". Анегрет Крамп-Каренбауер е най-голямото препятствие пред Мерц по пътя към лидерската позиция. Тя е протеже на Меркел и разполага с предимството, че вече е печелила на избори (въпреки че става дума за изборите в малката провинция Саар в Западна Германия) и е била регионален премиер на Саар.    В качеството си на приемник на центристкия курс на Меркел Крамп-Каренбауер вероятно би съжителствала като партиен лидер с канцлер Меркел, която желае да остане на поста до края на парламентарния мандат през 2021 г. Подобна договорка би била трудна, ако партиен лидер стане Мерц, предвид старото им съперничество с Меркел. Развръзката би могла да настъпи след евентуални предсрочни избори за парламент догодина, особено като се отчита и неяснотата на социалдемократите по отношение на това дали да останат част от управляващата коалиция на Меркел. На едни евентуални избори дясната риторика на Мерц би привлякла обратно някои от симпатизантите на Християндемократическия съюз, гласували на миналите избори за \"Алтернатива за Германия\", въпреки че завоят вдясно не помогна нито на баварския Християнсоциален съюз, нито на френските консерватори. Анегрет Крамп-Каренбауер по-скоро би формирала правителство с набиращата скорост сила в германската политика - Зелените, които сега са втората най-популярна партия. \"Той е доста уважаван, но това е уважение, базирано в миналото. Изкуството сега е да си готов да работиш с другите\", казва Мерц един от политиците от Християндемократическия съюз. /БТА/", "date": "2018.11.06", "title": "След 12 години отстранен от Меркел политик е кандидат за лидер на партията"}
{"url": "https://www.faktor.bg/bg/articles/novini/balgariya/b-vangelov-vmro-vseki-kandidat-za-balgarsko-grazhdanstvo-minava-na-proverka-ot-dans-i-mvr", "text": "\"Прокуратурата трябва до край да свърши разследването дали е имало търговия с българско гражданство и кой е отговорен за това. Но първата и главна лъжа, която беше тиражирана, че Агенцията за българите в чужбина от години е контролирана от ВМРО. Аз съм първият председтел от ВМРО и н съм назначил нито един човек от патрията. Другата лъжа е, че Агенцията дава паспорти на мафията. Агенцията дава само удостверение за българско гражданство\", заяви пред бТВ депутатът от ВМРО и бивш председтел на Агенцията за българите в чужбина Борис Вангелов. Той обясни, че Агенцията не дава гражданство и работи само с хора, които имат български произход. По думите му, Катя Матева, която е подала сигнала за незаконни действия в Агенцията е протеже на ДПС и действа в синхрон с тях. Според Вангелов, това се доказва от предложение на ДПС българско гражданство да получават и изселници в Турция, етнически турци. \"Явно тази акция в Агенцията им дойде дюшеш и те са чакали удобния момент да развихрят тази кампания. Те нямат интерес България да изпълнява националната стратегия предоставянето на българско гражданство е приоритет за българските ни сънародници от чужбина\", заяви Вангелов. Той обвини Матева, че Матева винаги \"намира кусури\" на българите от Македония и затруднавя издаването на удостоверението за българско гражданство. Вангелов нарече клевети твърденията, че има македонски гражданства, които са се регистрирали като живеещи на адреса на централата на ВМРО. Той поясни, че освен проучването в другите институции, всеки от кандидатите за българско гражданство минава на проверка на ДАНС и МВР.", "date": "2018.11.06", "title": "Б. Вангелов, ВМРО: Всеки кандидат за българско гражданство минава на проверка от ДАНС и МВР"}
{"url": "https://www.faktor.bg/bg/articles/vesela-lecheva-nito-sme-bkp-nito-sme-gerb-iskame-bsp-da-upravlyava", "text": "Една опозиция трябва да е коректив на управляващите. Милиарди отидоха в българските магистрали. Има много съмнения за корупция и за качеството на тези пътища. Налагат се ремонти веднага след построяването им. Всичко това налага да не оставаме безучастни и затова поискахме независима техническа експертиза, заяви в предаването \"Лице в лице\" на бТВ депутатът от БСП Весела Лечева. На въпрос от кого я поискахте тази експертиза и с Борисов ли ще я извикате, Лечева обясни: \"Ще я правим заедно със съдействието на АПИ и лабораториите, които са оторизирани за следене на качеството. Навремето и Борисов правеше такива експертизи. Даже той нагледно показваше вертикалните ядки на пътя, преди да стане кмет на София. Няма лошо и сега да докажат правотата си.\"  Помолена да обясни защо бойкотират парламента, след като това решение не е взето на Национален съвет, Лечева отговори: \"Това не е бойкот, а една демокртаична процедура. Кворумът е грижа на управляващите. Каквото и да предложи опозицията, не е приемано. Бленуваният консенсус го няма. Нашата цел е да управлява БСП и нашата алтернатова да бъде реализирана. Всяка една опозиция се бори да управлява. България може да има по-справедлив бюджет, не за рейтинг, а за хората\", коментира депутатката и добави, чевВъв всички важни дебати \"ще бъдем в залата, но няма да им крепим кворума.\" Лечева обясни и защо са против бюджетът за НЗОК. \"Предлагат се 500 млн., без да има никаква здравна реформа. Има българи без достъп до здравни услуги. Фалират болници. Реформи няма, а за тях се иска политическа воля, но такава няма\", категорична е тя. На въпрос коя битка е по-тежка - вътрешнопартийната или с управляващите, депутатката от БСП отговори: \"Разбира се, тази с управляващите. Ние сме нито БКП, нито ГЕРБ.\"  \"Нещо по средата\", пошегува се водещата.", "date": "2018.11.06", "title": "Весела Лечева: И Борисов, преди да стане кмет, нагледно правеше експертизи на пътища"}
{"url": "https://www.faktor.bg/bg/articles/novini/balgariya/koy-zaplashva-dogan", "text": "Ялчин Кочак, Адем Кенан и Октай Енимехмедов - трима, които от 2006 г. са заплаха за Доган. Първият е обявен за особено опасен за националната сигурност на България и е със забрана да влиза в страната. Той е бивш турски депутат и мощен бизнесмен с политически амбиции. Информацията, че НСО охранява Ахмед Доган със засилени мерки за сигурност, се появява през февруари 2006 г. Тогава той е лидер на ДПС - движението е част от Тройната коалиция, и депутат. Охраната се налагала заради рискови заплахи спрямо Доган, както от територията на България, така и такива, възникнали извън нея. През есента на същата година турският бизнесмен и депутат в няколко парламента Ялчин Кочак организира поредното си пътуване до България, но получава отказ за виза. Причината е, че Националната служба \"Сигурност\" (сега ДАНС) му е наложила принудителна мярка \"забрана за влизане в страната за 10 г.\". Мотивите за това не са му съобщени. Всъщност той е обявен за особено опасен за националната сигурност заради антидържавна дейност. През 2005 г. той е координатор по създаването на нова политическа сила у нас с участието на български изселници в Турция. Година по-късно Кочак получава забрана за влизане в страната. Кочак е искал от ДАНС да отмени мярката му за забрана за влизане в страната през 2013 г., но му е отказано. Оттогава е версията, че Ялчин Кочак организира покушение над Ахмед Доган, за да изтласка ДПС от политиката със своя партия. Всъщност Кочак действа в България от 2004 г., когато започва амбициозният му политически проект като алтернатива на ДПС. Той и сподвижниците му у нас посещават няколко града, където правят събрания. Има срещи с активистите и в Турция. Присъствал на една от тях разказва пред офицери от НСС, че се готви покушение над лидера на ДПС, пише \"24 часа\". Случайно или не, оттогава Ахмед Доган е с охрана от НСО, която остава и след оттеглянето му от политиката. Държавните гардове пазят т.нар. Боянски сараи, където почетният председател на ДПС живее, и го придружават навсякъде. При назначена охрана от службата той няма право да ползва частни гардове. Сигналът за срещата в Турция е споменат и от премиера Бойко Борисов от парламентарната трибуна през 2011 г., когато отговаря на поредния въпрос за охраната на Доган. Ето какво пише в стенограмата: \"За Ахмед Демир Доган - депутат от 41-ото народно събрание - издадена смъртна присъда от Турска демократическа партия с лидер Адем Кенан. Ахмед Доган отказва охрана. Сигналът е получен от Държавна агенция “Национална сигурност”. През 2005 г. е получена и информация за създаване на бойна група в Истанбул с цел ликвидиране на Ахмед Доган, подкрепяна от отцепили се лидери на ДПС в България (в Истанбул са се провеждали сбирките на Кочак със сподвижниците му, - б.а.). Сигналът към настоящия момент продължава да бъде актуален. От 2006 до 2011 г. - 12 сигнала за заплахи за ликвидиране на Ахмед Доган. Сигналите са изпратени до съответните поделения на МВР и ДАНС за вземане на отношение\". Че Кочак има нещо общо с атака по Доган, става ясно и от поредния отказ на ДАНС да отмени забраната му за влизане в страната през 2015 г. През 2016-а, когато изтича 10-годишният срок, тя е подновена. Иначе Кочак е почетен гражданин на Истанбул като бивш депутат от партията на Тургут Йозал. Днес се занимава с бизнес в областта на телекомуникациите и строителството. Благодетел е на няколко университета. Публично известни са и заплахите на бившия депутат от ДПС във Великото народно събрание Адем Кенан към Ахмед Доган. Кенан беше лидер на Турската демократична партия в България, която така и не получи регистрация. Заканите му обаче не са сериозни. Единственото реално покушение срещу лидера на ДПС е от 2013 г., когато Октай Енимехмедов опря пистолет в главата му. На 19 януари, по време на VIII национална конференция на ДПС в НДК, 25-годишният Енимехмедов се опитва да стреля с газов пистолет в главата на Ахмед Доган, докато лидерът на ДПС изнася доклада си. Събитието се разиграва пред множество медии, отразяващи конференцията, на която освен много български делегати има и чужденци, в това число лидерът на Алианса на либералите и демократите в Европейския парламент, Греъм Уотсън. Излизайки на подиума, Енимехмедов насочва газов пистолет към Доган, който при опит да се произведе изстрел засича. Доган от своя страна се опитва да избута оръжието от ръката на нападателя, но не успява, след което пада на земята. При последвалата намеса на охраната и други делегати, Октай Енимехмедов е повален на земята, като делегати на конференцията правят опит за линчуване с удари и ритници. В този момент охранителите от НСО са безпомощни. Впоследствие е изведен от полицаи. На конференцията в НДК Доган обяви и оттеглянето си от активната политика. Октай беше осъден, излежа наказанието си в затвора и вече е на свобода. Тогава гардове от НСО бяха наказани заради пропуск в охраната. Заплашван е и от чужди държави - охраняват го от 9 г., но държавата плащала за него по-малко, отколкото за президент и премиер. Заради \"рискови заплахи както от територията на България, така и такива, възникнали извън нея\" Националната служба за охрана продължава да пази почетния председател на ДПС Ахмед Доган, макар той вече да не е в политиката. Това става ясно от отговор на службата на въпрос на вицепремиера Валери Симеонов, разпратен до медиите. Охраната на Доган действа от 2009 г. Решението да продължи да се охранява, макар вече да не е политическо лице, дошло след проверка на междуведомствената комисия, която решава кои лица да бъдат охранявани, посочват в отговора си от НСО. Според комисията съществували безспорни факти, че има опасност за него както от чужди заплахи, така и от такива на нашата територия. На въпрос на вицепремиера колко хора го охраняват и какви средства се осигуряват за целта от НСО са отказали да дадат отговор. Причината била, че \"видът, обхватът и времетраенето на охраната, както и друга информация, обективирана в решенията на комисията по чл. 23, не може да бъде разгласявана\". Колко точно струва охраната на Доган на държавата, също не става ясно. В отговора си от службата са отказали да посочат точната сума, но подчертават, че тя е многократно по-малка от тази, която се дава за охрана на президента, вицепрезидента, премиера, главния прокурор и др. \"Общият размер на месечните разходи за охрана (в т.ч. транспорт) нямат нищо общо с разпространяваните от медиите суми и са съизмерими с месечното възнаграждение на един телевизионен водещ от сутрешен блок или на началник-отдел в държавно търговско дружество. По този ред са били охранявани в определени периоди от време и други политици като Лютви Местан, Румен Петков, Иван Искров и др.\", пише Симеонов. \"Периодично ще изисквам информация от НСО за наличието на основание за продължаване на охраната на Ахмед Доган от НСО и нейното прекратяване при отпадането или намаляването на степента на застрашеност\", посочва още вицепремиерът Симеонов.", "date": "2018.11.06", "title": "Кой заплашва Доган?"}
{"url": "https://www.faktor.bg/bg/articles/nakazaha-danail-kirilov-nareche-deputatite-ot-bsp-mishki", "text": "Председателят на правната комисия Данаил Кирилов нарече депутатите от БСП мишки, което взриви мира в пленарната зала. Това стана след луд спор със соцдепутата Георги Свиленски. Той поиска Кирилов да бъде наказан. Юристът от ГЕРБ стана и призова доброволно да бъде наказан, но отново обиди социалистите. \"Аз също моля да ми определите наказание. Да, не са мишки, а мишлета!\", повтори обидата Кирилов и залата се взриви, предаде Канал 3. \"Вие водите не като председател на НС, а като мишка\", контраатакува депутатът от соцгрупата Цветан Топчиев по адрес на председателстващия Емил Христов. След като скандалът набра скорост, Кирилов вече наистина поиска извинението му да бъде прието от колегите му от БСП. \"Съгласен съм и приемам всяко едно наказание, включително и отстраняване\", разкая се Кирилов. Христов го наказа за оскърбителни думи по правилника със забележка след като неколкократно, като призна, че го прави против волята. Цветан Топчиев от БСП обаче не му се извини за отправената обида от него. \"Ще го направя в личен разговор\", каза социалистът. Христов не прие с аргумента, че е бил обиден от трибуната, и наложи същото наказание и на него.", "date": "2018.11.06", "title": "Данаил Кирилов нарече депутатите от БСП \"мишки\", призова доброволно да бъде наказан"}
{"url": "https://www.faktor.bg/bg/articles/novini/balgariya/t-donchev-po-opredelen-nachin-pravitelstvoto-e-zalozhnik-na-situatsiyata-no-shte-raboti-dokato-ima-smisal", "text": "\"Бъдещето на сделката за ЧЕЗ зависи от съда, доколкото е обжалвано решението на КЗК. Това, че Гинка Върбакова може да бъде включена в надзорния съвет си е решение на чешката страна, стига то да не противоречи на българските закони\", коментира пред БНТ вицепремиерът Томислав Дончев новината за ЧЕЗ и \"Инерком\". \"Легитмно право на опозицията е да не влиза в зала, дали това е най-добрата тактика си е техен въпрос. Но според мен, такава практика се прилага, когато има сериозна криза в обществото. Смятам, че при добра мобилизация на мнозинството няма да има проблем с приемането на бюджета\", прогнозира той. \"Няма прост изход от ситуацията с протестите на майките. Чисто политически оставката на Валери Симеонов означава край на правителството, а едно правителство на малцинството с подкрепата на ДПС ще бъде слабо и уязвимо, това не е вариант\", коментира Дончев. Той призна, че по определен начин правителството е заложник на ситуацията, но ще продължи да работи \"докато може и докато има смисъл\", като повтори три пъти тази формулировка.", "date": "2018.11.06", "title": "Т. Дончев: По определен начин правителството е заложник на ситуацията, но ще работи докато има смисъл"}
{"url": "https://www.faktor.bg/bg/articles/rumen-gechev-akademitsi-ot-ban-shte-poluchavat-po-malko-ot-uchitelite-tova-go-nyama-i-v-afrika", "text": "Ние изчакваме управляващите да се съберат и тогава влизаме в залата, работим на пълни обороти и в комисии, заяви в \"Още от деня\" на БНТ Румен Гечев, депутат от БСП. Той коментира Бюджет 2019 и алтернативния бюджет на левицата. БСП предлага проевропейски бюджет. Бюджетът на ГЕРБ не е проевропейски. В бюджета няма средства за инвестиционни обекти, каза той и се аргументира: \"Докато премиерът Борисов и екипът му са замразили “гьола” Белене, той отива да открива едно летище в Истанбул. Искаме, вместо летище в Истанбул, Борисов да открива в България крупни фабрики и ядрени централи. Инвестициите в България са в катастрофално състояние\", допълни Гечев.  Той съобщи, че 8000 българи са получили за м.г.  7 милиарда евро от дивиденти и от акции за дялово участие. Данни били на Министерството на финансите. \"Как се изкарват тези високи доходи. Най-бедните носят тежестта на цялата държава\", възмути се Румен Гечев. Ще намалим социалното неравенство, увери той и разкри, че с този бюджет доценти и академици ще получават по-малко от учителите. Това го няма и в Африка, категоричен е Гечев и не пропусна да защити алтернативния бюджет на БСП. \"Предлагаме това, което правят страните в ЕС, за да привлечем инвестиции. Предлагаме 1 млрд. и 200 милиона лева инвестиционен фонд в бюджета на България, от които 500 милиона да насочим към индустриалните зони. Увеличението на социалните програми не са за сметка на дефицит или намаление на приходите, а в резултат на прогресивно данъчно облагане, особено най-големия ни източник са облагане на хората с доходи с над 50 000 лева от такси\", посочи депутатът.", "date": "2018.11.06", "title": "Румен Гечев: Академици от БАН ще получават по-малко от учителите, това го няма и в Африка"}
{"url": "https://www.faktor.bg/bg/articles/utre-parlamentat-shte-glasuva-byudzhet2019-na-parvo-chetene", "text": "Парламентът ще гласува Законопроекта за държавния бюджет на Република България за 2019 г. на първо четене утре. Това предвижда проектопрограмата на депутатите за тази седмица. Очаква се Народното събрание да гласува промени в Закона за корпоративното подоходно облагане на второ четене. В проектопрограмата са още първо четене на промени в Закона за Българската народна банка, в Закона за филмовата индустрия, в Наказателно-процесуалния кодекс, в Закона за отбраната и въоръжените сили на Република България, в Закона за прилагане на Общата организация на пазарите на земеделски продукти на Европейския съюз. За петък се предвижда традиционният парламентарен контрол.", "date": "2018.11.06", "title": "Утре парламентът ще гласува Бюджет'2019 на първо четене"}
{"url": "https://www.faktor.bg/bg/articles/nato-shte-finansira-afganistanskata-armiya-pone-do-2024-g", "text": "НАТО ще продължи да финансира армията на Афганистан поне до 2024 г., каза днес афганистанският президент Ашраф Гани, цитиран от ТАСС. \"НАТО потвърди, че ще продължи да финансира афганистанската армия поне до 2024 г.\", заяви Гани на обща пресконференция с генералния секретар на алианса Йенс Столтенберг в Кабул. Гани благодари на Столтенберг за тази подкрепа. Според експертни оценки става дума за около 4 милиарда долара на година, от които 3 милиарда от САЩ, а 1 милиард от останалите страни в НАТО. Столтенберг каза, че талибаните трябва да започнат преговори с афганистанското правителство. \"Талибаните трябва да осъзнаят, че е безсмислено войната да продължава и че трябва да седнат на масата за преговори с правителството на Афганистан. Алиансът напълно подкрепя мирните инициативи на президента Гани\", заяви Столтенберг. \"Затова напълно подкрепихме примирието това лято. То беше кратко, но беше първото примирие в този конфликт и смятаме, че това е важна стъпка в правилната посока\", каза той. \"НАТО не е участник в мирните преговори, но ние подкрепяме афганистанското правителство чрез нашата мисия за обучение, подпомагане и подготовка на националните въоръжени сили. Всички ние трябва да разбираме, че има връзка между положението на бойното поле и на масата за преговори. Нуждаем се от силни, професионални, добре обучени и снабдени афганистански сили, които да могат да изпратят ясен сигнал до всички въоръжени формирования, че те постигат много повече на масата за преговори, отколкото на бойното поле\", заяви Столтенберг. Почти 200 хил. военнослужещи от оглавяваната от САЩ коалиция и Международните сили за подпомагане на сигурността в Афганистан (ИСАФ) под командването на НАТО напуснаха Афганистан през 2014 г. след 13 години война. В Афганистан остана 12-хилядна мисия от съветници и инструктори на НАТО, а през 2018 г. нейната численост беше увеличена на 16 хил. души заради засилената активност на въоръжените групировки.", "date": "2018.11.06", "title": "НАТО ще финансира афганистанската армия поне до 2024 г."}
{"url": "https://www.faktor.bg/bg/articles/novini/balgariya/orden-stara-planina-za-pande-eftimov-pazitelyat-na-balgarskata-iskra-v-makedoniya", "text": "\"Убеден съм, че Панде Ефтимов ще остане редом до плеядата будители и мъченици, които Македония от векове дава на нашия народ\", каза президентът Румен Радев по време на официалната церемония, на която президентът удостои изтъкнати сънародници с държавни отличия, сред които и българинът от Македония. \"През 2017 г. си отиде Панде Ефтимов. Той се превърна в един от носителите на свободния творчески дух за цели поколения. Неслучайно е наричан пазителят не само на българската искра в Македония, но и на духовното единство на хората от двете страни на границата. Той беше достоен защитник на българското име в най-тежките времена на срамно и жестоко посегателство\", заяви държавният глава. \"Панде Ефтимов не доживя своето отличие, но за мен е чест да го връча в присъствието на неговите близки, на неговите съратници\", каза още държавният глава и изброи хората от инициативния комитет за неговото награждаване. Панде Ефтимов беше награден посмъртно с орден \"Стара планина\" втора степен за изключително големите му заслуги за популяризирането на българската история през периода на войните за национално обединение и за съхраняване на българщината в Република Македония. Панде Ефтимов е роден през 1932 г. в преспанското село Претор, тогава в Кралство Югославия. Той открито се самоизявява като българин. През 1956 г.  Ефтимов уведомява българските власти за откриването на Битолския надпис на цар Иван Владислав, като тайно носи лентата със снимките в българското посолство в Белград. Битолският надпис е намерен е през декември 1956 г. в Македония при събарянето на Чауш джамия в Битоля. В него владетелят съобщава за обновяването на Битолската крепост и упоменава, че е цар на България и \"българин по род\". Панде Ефтимов участва в патриотични групи, целящи независимостта на Македония, заради което прекарва 7 години в затвора: между 1957 г. и 1961 г., както и от 1971 г. до 1974 г. След това отново е подложен на гонение от властите в Скопие. Работи като учител и журналист към скопския вестник \"Народна просвета\". Принуден е да смени няколко професии, но не се отказва от идеалите си.  Панде Ефтимов почина през август 2017 г.", "date": "2018.11.06", "title": "Орден \"Стара планина\" за Панде Ефтимов - пазителят на българската искра в Македония"}
{"url": "https://www.faktor.bg/bg/articles/obshtestvo/ulitsata/makedonskiyat-grad-tetovo-s-nay-mrasen-vazduh-v-evropa-plovdiv-na-9-o-myasto", "text": "Пловдиве  в топ 10 на градовете в Европа с най-замърсен въздух. Вторият по-големина град в България е на 9-то място по ниво на замърсяване на въздуха. Това показва класацията Pollution Index 2018 Mid-Year, съставяна от специализирания сайт numbeo.com. Македонският град Тетово е с най-мръсен въздух в Европа, след което се нарежда италианският Неапол и столицата на съседите ни Скопие. Показателят на индекса за замърсяване при лидера в класацията е 97,57 пункта, вторият и третият съответно са с 84,61 и 82,17 пункта. В топ 10 на най-замърсените европейски градове влизат още албанската столица Тирана, италианският град Торино, румънската столица Букурещ, тази на Босна и Херцеговина - Сараево, полският Краков, българският Пловдив, а също и столицата на Украйна - Киев, пише \"Монитор\". Пловдив с коефициент 68.46 попада на 3-то място сред градовете в Източна Европа със замърсен въздух, челните места в региона са заети от Букурещ и Краков, където нивата на замърсяване са съответно 73.24 и 71.09. Участието ни в челната десетка в Източна Европа обаче не приключва само с Градът под тепетата. На 5-то място е София с 65.14, а на опашката е и морската ни столица Варна с 60.19. Русия също участват с повече от 1 град – Петербург (64.47) и Москва(63.02). Въздухът е най-чист в скандинавските страни, където отчетените стойности не надминават 17 в индекса за замърсяване. Последните места са взети именно от Хелзинки, Рейкявик и Цюрих и са със съответно 13.49, 15.57 и 16.42.", "date": "2018.11.06", "title": "Македонският град Тетово с най-мръсен въздух в Европа, Пловдив на 9-о място"}
{"url": "https://www.faktor.bg/bg/articles/zhiteli-na-chepelare-na-protest-v-sofiya-sreshtu-zakrivaneto-na-mestnata-prokuratura", "text": "Жители на Чепеларе ще протестират в София срещу закриване на Районната прокуратура в града. Това е поредният протест и той ще се проведе пред сградата на Висшия съдебен съвет в петък от 11.30 до 14.00 часа, обявиха организаторите за Faktor.bg. \"Поканата е към всички, които са против начина, по който се осъществява съдебната реформа и по който функционира съдебната система в България. Сезирали сме ВАС с жалба срещу решението на ВСС. Очакваме решение на ВАС за спиране на решението и за законосъобразността му\", уточнява адвокат Тонка Динчева – председател на Инициативен комитет за защита на човешките, гражданските и съюзни права на гражданите на община Чепеларе. Понастоящем срещу решението на ВСС е депозирана жалба във ВАС срещу решението на Пленума на ВСС, взето на 19 юли 2018 г., с което, считано от 1 януари 2019 г., Районната прокуратура в Чепеларе се закрива и преминава към Районната прокуратура в Смолян, като в Чепеларе ще бъде разкрито Териториално отделение към РП - Смолян. \"В решението не се сочи правното и фактическо основание, на което се приема. Не е посочена нито правната норма, овластяваща административния орган, нито фактически основания, които да я обосноват. Конституцията в чл. 133 разпорежда, че организацията на съдилищата, на прокурорските и на следствените органи се извършва със закон, а не с решение на административен орган, какъвто е ВСС. С решението от 19 юли се изменя структурата на съдебната система, като се закриват органи и разкриват нови. С това изменение пряко се нарушава изискването за функционално съответствие между структурите на съдилища и прокуратури\", пише в жалбата до ВАС.  Според подписалите я адвокати ВСС не е компетентен да вземе такова решение, а това е от компетентността на Народното събрание. Районна прокуратура - Чепеларе, обслужва община Чепеларе, която включва и част от курорта Пампорово.", "date": "2018.11.06", "title": "Жители на Чепеларе на протест в София срещу закриването на местната прокуратура"}
{"url": "https://www.faktor.bg/bg/articles/eksperti-byudzhet-2019-e-tlasta-lazanya-a-ne-postna-pitsa", "text": "На извънредно заседание парламентът ще гласува бюджета за 2019 г. Вчера БСП отправи заплахи към управляващите, че няма да се регистрира в залата, тъй като това било конституционно задължение на управляващото мнозинство. Тази тема бе коментирана в студиото на България он Еър от бившият вицепремиер Николай Василев и финансистът Емил Хърсев. И двамата се обединиха от една обща теза - че последният бюджет на кабинета е най-щедрият за последните години, въпреки атаките на опозицията и желанието на БСП да предложи и наложи алтернативен бюджет, с редица десни мерки, които с в разрез със стратегията на една автентична лява партия, за каквато претендира. Бюджет 2019 е най-щедрият в историята на България. Той не е \"постна пица\", а \"тлъста лазаня\", защото се наблюдава рязък изпреварващ ръст на всички разходи. За никого не е изненада, че през последните десет години не се наблюдават никакви реформи в нито един сектор на държавата\", коментира Николай Василев. По думите на Емил Хърсев не всички проекти, планирани в даден бюджет, могат да бъдат изпълнени. Има и такива, които се забавят и това води до излишък накрая, отбеляза финансистът. Той изтъкна обаче 37% от БВП на страната ни е сравнително ниска данъчно осигурителна тежест. Темата пък с преките чуждестранни инвестиции се преекспонирала от години, а данните, изнесени в публичното пространство били неверни.", "date": "2018.11.06", "title": "Емил Хърсев: Темата с чуждите инвестиции се преекспонира, а данните за тях са неверни"}
{"url": "https://www.faktor.bg/bg/articles/sotsialistite-pak-pripaliha-varbakova-li-e-darzhavata-v-chez", "text": "Гинка Върбакова все пак се готви да купи ЧЕЗ, като се очаква това да стане факт до 27 ноември. Това става ясно от дневния ред на планираното за тогава извънредно общо събрание на акционерите на \"ЧЕЗ Електро България\" АД, който соцдепутати раздадоха на медиите. В него е записано, че четиримата чехи, членове на Надзорния съвет на \"ЧЕЗ\", ще бъдат освободени, а на тяхно място ще влязат четирима от екипа на Върбакова, плюс самата тя. Според дневния ред на събранието се предлага Върбакова да бъде избрана за член на Надзорния съвет на дружеството, като решението се взема под условие, че нейната компания \"Инерком България\" ЕАД придобие 3350 броя акции, което е 67% от капитала на ЧЕЗ. Записано е още, че при същите условия членове на нейния екип също влизат в Надзора - това са Маринела Пенева, Илиян Скарлатов и Екатерина Марчокова-Стоянова. Не закъсня реакцията на социалистите, които попитаха остро: Гинка Върбакова ли е държавата в ЧЕЗ?, очевидно скандализирани от готвеното влизане на бизнес дамата в  компанията. \"Стана известно, че Гинка Върбакова и нейният екип влизат в управлението на \"ЧЕЗ България\", това може да стане на извънредно общо събрание на 27 ноември. Считаме, че това е скандално, заявиха от БСП. Соцдепутатката Елена Йончева припомни, че КЗК отказа придобиването  на ЧЕЗ от Върбакова. \"Още в края на март Борисов ни уверяваше, че държавата иска да участва в сделката, припомни Йончева. И затова питаме - Гинка Върбакова ли е държавата?\", изригнаха от левицата. Кой предложи на ЧЕЗ Гинка Върбакова и нейния екип? Борисов ли препоръча Гинка и нейния екип да влязат в ръководството на ЧЕЗ?\", са въпросите, които Йончева отправи от името на социалистите.", "date": "2018.11.06", "title": "Социалистите пак припалиха: Върбакова ли е държавата в ЧЕЗ?"}
{"url": "https://www.faktor.bg/bg/articles/ikonomika/vasko-nachev-gorivata-tryabva-da-poevtineyat-do-kraya-na-godinata", "text": "„Горивата у нас ще поевтинеят с около 10 до 20 стотинки за литър до края на годината. Причината са намалените цени на петрола на световните пазари и тенденцията към задържане на сегашните цени на суровината”, прогнозира пред Нова телевизия енергийният експерт Васко Начев по повод проверката, която Комисията за защита на конкуренцията започна на пазара на горива две години след като излезе с доклад, че картел на пазара няма. Проверката е обявена на фона на протести срещу високите цени на горивата в различни градове на страната.  Според Начев обаче искането на протестиращите държавата да намали цените на акцизите и ДДС, няма да доведе до трайно намаление на цените. „Искането държавата да намали акциза и ДДС от страна на протестиращите е странно, защото фокусът е насочен в неправилната посока. Ако това се случи, потребителите няма да усетят истинска промяна. Като цени на дребно има вероятност за кратък период от време да се понижат, но пазарът е този, който определя цените и аз съм убеден, че след 6 месеца  цените отново ще се възстановят”, обясни експертът. Той смята и, че намерението на регулатора да проверява цените на горивата у нас и в Европа звучи несериозно.   \"Те не казват на базата на какво ще стъпят – дали като крайни цени на дребно или по цени на едро, на които работят дистрибуторите, дали ще бъдат извадени акцизите и ДДС. Защото, ако не бъдат извадени, тогава нещата са доста изкривени и няма как да се направи сравнение”, каза Начев. Той обясни, че практика една верига бензиностанции да предлага горивата на различни цени в страната е нормална, защото се отчита търсенето и предлагането,а на по-интензивно натоварени трасета като правило цените са малко по-високи.", "date": "2018.11.06", "title": "Васко Начев: Горивата трябва да поевтинеят до края на годината"}
{"url": "https://www.faktor.bg/bg/articles/predpazliv-pozitiven-start-na-uolstriyt-v-ochakvane-na-rezultatite-ot-mezhdinnite-izbori-v-sasht", "text": "Американските фондови индекси стартират търговия във вторник с предпазливи повишения, като инвеститорите са в очакване на резултатите от провеждащите се междинни избори в САЩ, които могат да очертаят бъдещето на президента Доналд Тръмп и представляват тест за провежданата от него данъчна и търговска политика. Индексът на сините чипове DJIA се повишава с 0,25%, широкият индекс S&P500 - с 0,37%, докато технологичният индекс Nasdaq Composite нараства с 0,77%, заличавайки вчерашното понижение с 0,4%. Подкрепа за възходящото движение на Nasdaq оказват акциите на Apple, които поскъпват с с 1,3%, след като приключиха вчерашната търговия в най-ниски нива от 1-ви август насам и отбелязаха най-драматичен двудневен спад от януари 2013-а година в резултат на новината, че ще бъде намалено производството на смартфони от новата серия iPhone XR поради по-слаб клиентски интерес. Очакванията на анализатори и инвеститори са, че Демократическата партия ще успее да поеме контрола над Камарата на представителите (Долната камара на Конгреса), като в същото време управляващата Републиканска партия вероятно ще запази макар и крехкото си мнозинство в Сената (Горната камара на Конгреса). Подобен сценарий ще ограничи настоящата неконтролирана от демократите власт на администрацията на Доналд Тръмп и ще затрудни предприемането на по-нататъшни стимулиращи икономиката мерки, като ще постави под въпрос и обмисляната от Белия дом втора данъчна реформа, включваща намаляване с 10% на данъчната ставка за средната класа в САЩ. Подобен сценарий на резултатите от вота (управление на Конгреса от демократите, а на Сената от републиканците) поне на теория би трябвало да е негативен за американския фондов пазар с оглед на факта, че през близо двегодишния управленски мандат на Тръмп, когато Републиканската партия контролираше и двете камара на американския Конгрес, основните фондови индекси успяха да нараснат с над 25%. Трябва обаче да се има предвид, че от доста време насам този изборен сценарий изглежда най-вероятен (вероятност от около и над 80%) и може би вече е отработен до голям степен от участниците на финансовите пазари. Ако обаче Демократическата партия успее да овладее не само Камарата на представителите, но и Сената на САЩ, това може да предизвика по-агресивни разпродажби на акции и нова по-дълбока низходяща корекция на Уолстрийт, тъй като подобни изборни резултати ще нанесат сериозен удар върху репутацията и управлението на президента Доналд Тръмп. В контраст на това, ако след днешните избори републиканците си запазят контрола както в Сената, така и в Камарата на представителите, това може да провокира ново възходящо рали на цените на акциите с оглед на подновяване на надеждите за допълнителни данъчни реформи (за ново намаляване на данъчната тежест) и фискални стимули.", "date": "2018.11.06", "title": "Предпазлив позитивен старт на Уолстрийт в очакване на резултатите от междинните избори в САЩ"}
{"url": "https://www.faktor.bg/bg/articles/toplofikatsiya-puska-poetapno-parnoto-v-sofiya", "text": "„Топлофикация София” започва от утре, 7 ноември,  поетапно пускане на отоплението в столицата. Приоритетно ще бъде пуснато парното в детските градини, учебните и здравните заведения. Следват жилищните сгради във всички райони, административните и стопанските сгради. Според компанията определените за това метеорологични условия вече са налице. Парното се пуска при три последователни дни със средноденонощна температура по-ниска от + 12 градуса и прогноза за трайно застудяване.  От особена важност преди пускането на парното е клиентите да приключат всички ремонти по вътрешната отоплителна мрежа и да запълнят източените инсталации. В сградите, в които това условие не е изпълнено,  няма да има техническата възможност парното да бъде пуснато. Необходимо е и вентилите на радиаторите да бъдат отворени на максимална степен, за да не се налага допълнително обезвъздушаване, припомнят от „Топлофикация”.", "date": "2018.11.06", "title": "„Топлофикация” пуска поетапно парното в София"}
{"url": "https://www.faktor.bg/bg/articles/zadarzhaha-internet-grupa-s-izmami-za-blizo-milion", "text": "Схема с два колцентъра в България чрез интернет телефония е спечелила над 700 000 лева. Мошениците са се обадили и на зам.-главния прокурор Иван Гешев, съобщи той. Обвинителят обясни, че колцентровете били в София, а схемата е огранизирана от българин, сърбин и евреин, който е обвинен като лидер на бандата.  Групата наела българи, на които плащала да звънят на хора, но и се представяли с фалшиви имена. Хората останали с впечатление, че ги търсели от Великобритания, тъй като се изписвал тамошен номер. Жертвите били убеждавани да инвестират в акции, злато и други платежни инструменти. Съобщавали им, че имат големи печалби, които обаче оставали виртуални. При опит човек да ги изтегли, му било съобщавано, че борсата се е сринала и му искали нова инвестиция, която да покрие загубите от първата.  Така българин изгорял с над 132 000 лева. Групата действала около година, а фирмата била регистрирана в Естония, съобщи началникът на отдел \"Киберпрестъпност\" в ГДБОП комисар Явор Колев. Той посочи, че групата нямала разрешение от финансов регулатор, а само сертификат от частна новозенландска компания. Нейната абревиатура напомня на такава на европейски регулатор, каза още Колев.  След като получили парите, финансов отдел в Украйна ги разпръсвал по десетки сметки в множество чужди страни. Прави се опит сумата да бъде възстановена. Така тримата души са задържани с постоянни мерки от съда в петък. Засега пострадали са 17 българи. Служители на фирмата не са обвинени, тъй като нямало данни, че знаят за измамата. Който обаче се усетил, бил уволняван. Имало и опит тримата да отворят подобни офиси в Сърбия и Македония. Това е единственото подобно разследване в Европейския съюз, при което има задържани извършители.", "date": "2018.11.06", "title": "Измамници от колцентрове изгоряха, опитали да оберат зам.-главния прокурор"}
{"url": "https://www.faktor.bg/bg/articles/obraha-zalozhna-kashta-posred-byal-den", "text": "Маскирани и въоръжени мъже извършиха дързък обир на заложна къща в Благоевград. Сигналът е подаден малко след 12 часа днес, съобщи \"Струма\".  По първоначална информация, в заложната къща на ул. \"Полковник Дрангов\" нахлули четирима маскирани, които заплашили с пистолет служителката. Жената изпаднала в шок, направила опит да крещи, но била повалена от единия от нападателите. Докато той притискал главата ѝ в пода, останалите грабили златни пръстени и ланци. След по-малко от пет минути обирджиите избягали с автомобил. От полицията в Благоевград потвърдиха информацията за грабежа. Все още не е установено колко точно е ограбеното злато. Заложната къща е била открита неотдавна. Служителката не е наранена, но е в шок. Предстои да бъде разпитана.  Районът е отцепен, а полицаи са блокирали пътните артерии на входовете и изходите на Благоевград.", "date": "2018.11.06", "title": "Въоръжени обраха заложна къща посред бял ден"}
{"url": "https://www.faktor.bg/bg/articles/ninova-shte-obzhalvam-reshenieto-na-sgs-po-sadebniya-ni-spor-s-g-n-boyko-borisov", "text": "Лидерът на БСП Корнелия Нинова ще обжалва решението на Софийски градски съд да отхвърли исковете ѝ срещу премиера Бойко Борисов заради изречените от него думи, че е била „върл активист на СДС“ и че е „Госпожа Лъжа“. Нинова обясни, че е решена на тази стъпка, защото не е удовлетворена от мотивите на съда. „Аз ще обжалвам решението, защото заключението, след като излага тези много ясни мотиви, че и двете неща - неистинните твърдения, че съм била в СДС, както и безадресното \"госпожа лъжа\" не би трябвало да са ми причинили обида или някакви притеснения, поради което, както знаете, и двата иска са отхвърлени. Но, при такива ясни мотиви, че никога не съм била член на СДС и че \"госпожа лъжа\" не се отнася конкретно за мен, нямам друг избор, освен да обжалвам това решение на втора инстанция“. Нинова обяви още, че разноските по делото, които съдът постанови, че трябва да й бъдат платени, в размер на 1682 лева, ще бъдат дарени на дете с увреждания.  Депутатите от БСП ще продължават да не се регистрират за началото на пленарните заседания и не са притеснени от това, че заплатите им намаляват, каза още тя: \"Нерегистрирането ни за кворум продължава така, както сме го обявили. Няма как с нашите гласове и давайки кворум да се приемат решения, с които ние не сме съгласни, например, да се увеличават данъците на старите коли, на дрехите втора употреба. Парите не ни интересуват. Ние, така или иначе, когато отсъстваме сме казали - не искаме заплати и не ги получаваме вече втори месец.\"", "date": "2018.11.06", "title": "Нинова решена да атакува втори път съда срещу Борисов"}
{"url": "https://www.faktor.bg/bg/articles/shofyorite-s-narusheniya-shte-plashtat-grazhdanska-otgovornost-s-do-400-nadtsenka", "text": "Шофьорите с рисково поведение на пътя ще плащат задължителната застраховка \"Гражданска отговорност\" с до 400% надценка, а спазващите стриктно правилата ще ползват отстъпка с до една четвърт от сумата. Това предвижда проектонаредба на Комисията за финансов надзор (КФН) за въвеждане на системата \"бонус-малус\". Новият подход предвижда финансови насърчения за коректните шофьори и тежести за пренебрегващите правилата. Регулаторът прие днес на първо четене проект на Наредба за единните изисквания за коригирането на застрахователната премия. Избраният от предложенията на международния консултант вариант е резултат от дейността на работна група, която включваше експерти от КФН, Министерство на вътрешните работи и Министерство на транспорта и съобщенията, се казва в прессъобщението.. Предложената система \"бонус-малус\" ще се прилага на територията на Република България. Предвидени са общо 20 класа, като базовият клас (8) е равен на базовата застрахователна премия – премията, както е определена от застрахователя без допълнителни изменения. Ще бъдат въведени седем класа бонус (1-7), които ще се прилагат към собствениците на коли с безрисково поведение на пътя и за които премията ще се намалява. Максималното намаление ще бъде с 25 на сто от базовата премия. Ще има и дванадесет класа за малус (9-20), които ще се прилагат спрямо собствениците с рисково поведение на пътя, за които премията ще се увеличава, като максималното увеличение ще бъде 400% (четири пъти) спрямо базовата премия. При въвеждане на системата всички собственици на моторни превозни средства ще бъдат поставени в базовия клас и няма да получават нито увеличение, нито намаление на застрахователната премия. Ако през първата година не са извършени нарушения по пътя, нито са изплащани обезщетения за причинени вреди, собственикът ще преминава в следващия по-нисък клас и при следващо сключване на застраховката ще получава намаление. Когато са причинени вреди или нарушения при движението по пътищата, \"бонус- малус\" класът на собственика и съответно автомобила ще расте и при последващо сключване на застраховката премията ще се увеличава. Нарушенията в зависимост от тяхната тежест са класифицирани в 7 категории. Най-леките са в първа категория и ще увеличават \"бонус-малус\" класа с една степен. Най-тежките нарушения са в седма категория с деветнадесет степени, като собственикът или автомобилът отиват в най-високия \"бонус-малус\" клас, се казва в съобщението. За да се избегнат манипулации, \"бонус-малус\" класът на автомобила ще се запазва и при неговото прехвърляне, както и при прекратяване на регистрацията. С проекта на наредба се цели създаването на механизъм, който да доведе до по-справедливо разпределение на застрахователната премия между лицата, които сключват застраховка \"Гражданска отговорност\" на автомобилистите, уверява КФН. Регулаторът възнамерява по този начин и да гарантира финансовата стабилност на системата, така че да не се застрашава платежоспособността на застрахователния пазар. КФН прогнозира, че режимът няма да предизвика събирането на по-високи средни премии от пазара, нито да способства за намаляване на тези средни премии. Крайната и най-съществена цел е да се създадат условия за намаляване на пътнотранспортните произшествия и особено на тежките, които водят до загуба на човешки живот или трайно инвалидизиране и по този начин да бъдат предотвратени както лични страдания на жертвите на такива произшествия и техните близки, така и да бъдат ограничени вредите за държавата и обществото, се посочва в съобщението. Проектът на наредба и мотивите, както и докладът на консултанта, са публикувани на страницата на Комисията за финансов надзор за обществено обсъждане в рамките на 30 дни.", "date": "2018.11.06", "title": "Шофьорите с нарушения ще плащат \"Гражданска отговорност\" с до 400% надценка"}
{"url": "https://www.faktor.bg/bg/articles/tsik-i-mon-obsadiha-predstoyashtite-evroizbori", "text": "Централната избирателна комисия се срещна с ръководството на Министерството на образованието и науката във връзка с предстоящите избори за Европейския парламент в края на месец май 2019 г., оценяването на държавните зрелостни изпити в същия период и осигуряването на възможност за упражняване на правото на глас от оценяващите преподаватели. Графикът на ангажиране на оценяващите предподавали ще бъде съобразен с изборите, увериха от МОН и запознаа ЦИК със съдържанието на предмета за гражданско образование за 11 и 12 клас, включително в частта за изборните системи и правата и задълженията на избирателите. От своя страна Централната избирателна комисия представи на МОН различните форми на разяснителна кампания, които са се използвали на предходни избори за мотивиране на младите гласоподаватели, в това число и на 18-годишните.  И двете страни подкрепиха идеята за подписване на меморандум за сътрудничество в бъдеще, съобщиха от пресцентъра на ЦИК.", "date": "2018.11.06", "title": "ЦИК и МОН обсъдиха предстоящите евроизбори"}
{"url": "https://www.faktor.bg/bg/articles/patnicheski-samolet-se-prizemi-izvanredno-na-letishte-sofiya", "text": "Пътнически самолет се приземи аварийно на Летище София, съобщават от МВР. Кацането се е наложило заради влошено здраве на пътник и необходимост да му се направи сърдечен масаж. Полетът е бил от Мюнхен за Измир.", "date": "2018.11.06", "title": "Пътнически самолет се приземи извънредно на Летище София"}
{"url": "https://www.faktor.bg/bg/articles/novi-merki-za-po-strog-kontrol-varhu-harchovete-v-zdraveopazvaneto", "text": "Нови мерки за по-строг контрол върху харчовете в здравеопазването. Всеки пациент ще получава смс за здравните услуги, които е използвал в болница или при лекар. Какви правомощия ще даде това на пациентите? Идеята е всеки пациент да може да сигнализира, ако лекар или лечебно заведение използва данните му неправомерно, за да надписва неизвършени дейности. От Здравната каса вече са разпратили 700 писма до пациенти – точно за да проверят дали отчетените на тяхно име услуги са верни. Отговорите показали, че злоупотреби има и системата се нуждаела от по-строг пациентски контрол. С диагноза камъни в жлъчката пациент два пъти попада в болница. „След това ми се доказа, че имам хронична бъбречна недостатъчност…  Тази клинична пътека е по-скъпа от тази, която е за основното ми заболяване”, разказва пред Нова тв Павел Петров.   „В епикриза на моя близка видях, че са й правени много лабораторни изследвания, а й взеха само два пъти кръв”, казва Илка Стаменова. Сега единственият начин да проследим как ни лекуват, е през електронното досие.  Достъпът до него е възможен само със специален код  или през системата на НАП. Едва около половин милион души, обаче, са потърсили информация по този начин. Затова, според здравната каса, известяването с смс може да ограничи злоупотребите. „Всички имаме телефони, таблети, всичко ползваме иновации във всички области… Целта е да бъде уведомен пациентът за всеки разход, който се извършва върху неговото ЕГН. Защото вие виждате, че с механизмите на контрола не можем да постигнем целесъобразно изразходване на публичния финансов ресурс”, казва Йорданка Пенкова, подуправител на НЗОК. „Добра идея, макар не на д-р Дечев, а на д-р Москов, бихме я подкрепили, стига да не струва милиони. С едно елементарно приложение това може да се случи лесно”, коментира д-р Станимир Хасърджиев от Националната пациентска организация. Затова от организацията предлагат те самите да създадат мобилно приложение, което да известява пациентите. „Но остава въпросът какво правим с хората, които нямат смартфони и мобилни телефони”, каза още Хасърджиев. По сметки на пациентските организации, именно тези групи – пенсионери и ниско образовани хора, се оказват и най-уязвимите, които трудно могат да защитят здравните си права.  От Здравната каса обещават, че за да достигнат до максимален брой хора – независимо от планираното смс-известяване – ще продължат да изпращат писма до пациентите с искане да обратна връзка за пропуските в системата.", "date": "2018.11.06", "title": "НЗОК ще ни известява със sms какви здравни услуги сме ползвали в болница или при лекар"}
{"url": "https://www.faktor.bg/bg/articles/prezidentat-vrachi-natsionalnoto-zname-na-27-ma-balgarska-antarkticheska-ekspeditsiya", "text": "Президентът Румен Радев връчи националното знаме на 27-ма българска Антарктическа експедиция. Той увери българските полярници, че в лицето на президентската институция винаги могат да разчитат на подкрепа. Знамето прие ръководителят на експедицията проф. Христо Пимпирев. В приветствието си по време на традиционната церемония в Гербовата зала на \"Дондуков\" 2 президентът Радев напомни, че това е традиция, поставена от президента Желев и неотклонно следвана от всички следващи президенти. Държавният глава пожела още много нови научни резултати, полярниците ни да се върнат живи и здрави, и българският трибагреник гордо да се развява на Белия континент. За 27-ми път нашите антарктици се отправят на научен поход към Южния полюс, за да предизвикат човешките възможности в едни крайно екстремни условия и да разширят познанието ни за света. Проф. Христо Пимпирев определи мисията на полярниците като мисия за България, да се покаже, че България не е една страна \"в Югоизточния край на Европа\", а е държава, уважавана в цял свят като полярна нация. Зад гърба си имахме през всичките тези години подкрепата на президентската институция, заяви Пимпирев. Можем да се гордеем, че имаме полярна база, която е център на научни изследвания от цял свят, а учените ни са ценени, каза проф. Пимпирев, като благодари за подкрепата на президента. Акцентът тази година, както винаги, е върху научната програма, каза пред журналисти след церемонията проф. Пимпирев, като напомни, че Леденият континент е най-голямата \"научна лаборатория в света на открито\", където се правят открития, засягащи цялото човечество. Не отиваме на експедиция да покорим един връх, това е дългосрочна национална програма за полярни изследвания, посочи професорът. Тази година от 30 научни проекта комисия от учени е селектирала няколко, сред които проекти по биология, свързани с изследване на местната екосистема. Биолозите ни ще изследват и микроорганизми, живеещи само там, от които се извличат ензими за лекарства, а напоследък се правели експерименти и с успешно лекарство срещу рак. Ще бъдат изследвани също геологията и минералните ресурси, движението на ледниците и изменението на климата. Полярните изследвания са бъдещето на човечеството, които ще разрешат много проблеми и как да се справим с бедствия, които сами си причиняваме от замърсяването на атмосферата и околната среда, коментира проф. Пимпирев. В отговор на въпрос той каза, че плувецът Петър Стойчев, който ще участва в уникален плувен маратон във водите с температура около -1 - 0 градуса, без защитни облекла, ще пътува с първата група от тазгодишната ни експедиция, която ще отплава на 16 ноември от Пунта Аренас в Чили. Предвид на това, че корабът ще спре пред българската база, за да остави полярниците ни, Пимпирев допуска, че евентуално там може да се състои и планираното плуване.", "date": "2018.11.06", "title": "Румен Радев връчи националното знаме на 27-ма Българска антарктическа експедиция"}
{"url": "https://www.faktor.bg/bg/articles/novini/balgariya/anton-todorov-ninova-e-pishman-yurist-a-iska-da-upravlyava-darzhavata-samo-tezhki-prangi-mogat-da-ya-vrazumyat", "text": "Политологът Антон Тодоров отново избухна срещу манипулативен или откровено неграмотен коментар във фейсбук на лидера на БСП Корнелия Нинова.  „Желая парите, които Бойко Борисов е осъден да ми плати, да ги преведе по сметката на едно семейство на дете с увреждане. Името и сметката ще изпратя писмено на премиера”, настоява Нинова. „Тази наистина не е наред - вече нямам съмнение. Освен това се води завършила право. Няма ли кой да й каже, че Софийски градски съд е отхвърлил и нейната, и на Борисов искови молби. И е присъдил Борисов да плати адвокатски разноски на Корнела, не го е осъдил за нищо, в което тя го обвиняваше. Няма ли кой да каже на тази пишман юристка, че това е ПЪРВА инстанция, а в България има триинстанционен съд. И това нещо иска да управлява България. Така е, когато приватизаторите не бъдат наказани за зулумите си, винаги след това Ви се качват на главите. Пранги, тежки и неудобни пранги за Нинова, само това може да я вразуми”, допълва с ирония Тодоров. Припомняме, че днес стана ясно, че Софийски градски съд е отхвърлил исковете за обезщетения, заведени от Бойко Борисов и Корнелия Нинова. Премиерът трябва да заплати разходите за адвокатски услуги на лидера на БСП. С решение от понеделник, 5 ноември, съдия Невена Чеуз, председател на І-19 състав Гражданско отделение, прие за неоснователни исковите молби, в които се твърди, че са претърпели неимществни вреди от изявления, направени от двамата. Съдът отхвърля заведения от Борисов иска срещу Нинова за заплащане на сумата от 26 000 лв. – обезщетение за неимуществени вреди, претърпени в резултат на изявления от 23 март 2017 г. направени в телевизионно интервю. Съдът отхвърля и заявения от Нинова иск срещу Борисов за заплащане на сума в общ размер от 30 100 лв., разпределени, както следва: сумата от 25 100 лв. – обезщетение за неимуществени вреди, претърпени в резултат на изявление от 9 март 2017 г. в телевизионно интервю, сумата от 2 500 лв. – обезщетение за неимуществени вреди от изявление от 24 март 2017 г. в друго телевизионно интервю и сумата от 2 500 лв. – обезщетение за неимуществени вреди за изявление от 21 януари 2017 г. Според юристи Борисов със сигурност ще обжалва на следващата инстанция.", "date": "2018.11.06", "title": "Антон Тодоров: Нинова е пишман юрист, а иска да управлява държавата – само тежки пранги могат да я вразумят"}
{"url": "https://www.faktor.bg/bg/articles/parlamentat-prie-na-parvo-chetene-byudzheta-na-nzok-za-2019-godina", "text": "Парламентът прие на първо четене със 108 гласа \"за\" бюджета на НЗОК за 2019 година. Против гласуваха 62-ма депутати, а 10 се въздържаха. В пленарна зала на гласуването присъстваха  министърът на здравеопазването Кирил Ананиев, управителят на НЗОК д-р Дечо Дечев и зам.-министърът на здравеопазването и председател на Надзорния съвет на НЗОК Жени Начева. За първи път през следващата година бюджетът за здравеопазване ще надхвърли 5 млрд. лева. Средствата за здравеопазване в бюджета ще бъдат 5,2 млрд. лева или 4,5% от БВП. Увеличението спрямо 2018 година е 547 млн. лева. Предвидени са близо 4,3 млрд. лева приходи и трансфери в бюджета на НЗОК за догодина, от които 2,8 млрд. лв. са приходи от здравноосигурителни вноски и 1,4 млрд. лв. са трансфери за здравно осигуряване. Общо текущите разходи са в размер на 4,2 млрд. лв., което представлява увеличение с 476,9 млн. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4,1 млрд. лв., което представлява увеличение с 454 млн. лв. спрямо Закона за бюджета на Националната здравноосигурителна каса за 2018 г. 2,5 млрд. лева ще отпусне държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ. Предвидено е всеки месец Министерството на здравеопазването да отпуска на НЗОК 43 млн. лева за разходи. През 2019 година здравната осигурителна вноска от 8% ще се запази. С Преходните и заключителни разпоредби се създава Агенция за медицински надзор като правоприемник на изпълнителните агенции „Медицински одит“ и по трансплантации. След приемането на закона за бюджета Народното събрание ще дава съгласие за създаването на нови лечебни заведения. А Министерски съвет- за разширяване дейността на съществуващите. Сегашната процедура за акредитация на лечебните заведения за извършваната от тях цялостна медицинска дейност и/или отделни медицински дейности ще отпадне. Регламентира се създаването на Национална здравно-информационна система с пълна информация за здравното състояние на всяко лице. Национална експертна лекарска комисия ще създаде база данни за всички лица, преминали през ТЕЛК/НЕЛК. В срок до 3 месеца след обнародване на промените ще бъдат изготвени медицински стандарти за всички специалности. Здравният министър ще определя финансови правила за държавните и общинските болници. Предвиждат се нови механизми на заплащане на лекарствените продукти и медицинските изделия. Дейността на Центъра „Фонд за лечение на деца“ и на Комисията за лечение в чужбина, преминава към НЗОК, като финансовите средства ще се осигуряват от Министерството на здравеопазването чрез трансфер.", "date": "2018.11.06", "title": "Парламентът прие на първо четене бюджета на НЗОК за 2019 година"}
{"url": "https://www.faktor.bg/bg/articles/kraynodyasna-grupa-iskala-da-ubie-emanyuel-makron", "text": "Шестима души бяха арестувани за подготовка на атентат срещу френския президент Еманюел Макрон, предаде ТАСС. Полицията в западноевропейската държава проведе специализирана операция в различни части на страната. Задържаните са принадлежали към крайнодясна организация, чието име не се съобщава. Според наличната на този етап информация на арестуваните са повдигнати обвинения в създаването на организирана престъпна групировка. Разследването се води от специализирана прокуратура в Париж.", "date": "2018.11.06", "title": "Крайнодясна група подготвяла убийството на Макрон"}
{"url": "https://www.faktor.bg/bg/articles/novini/svyat/sergey-lavrov-rusiya-nyama-za-kakvo-da-govori-s-velikobritaniya-dokato-tya-ne-pokazhe-pone-che-yuliya-skripal-e-zhiva", "text": "Русия няма за какво да говори с Великобритания по случая „Скрипал“, докато Лондон не предостави консулски достъп до Юлия Скрипал, заяви във вторник руският министър на външните работи Сергей Лавров, цитиран от ТАСС. „Ако има конкретни факти (по случая „Скрипал), ние сме готови да ги разгледаме“, заяви Лавров. „Но в момента, навярно, най-главното е нашето искане към Лондон да покаже нашата руска гражданка и нейния баща“. „Той (Сергей Скрипал) е също и поданик на Великобритания, но неговата дъщеря е само гражданка на Русия“, продължи министърът. „Вече половин година ни отказват да се видим с нея, отхвърлят дори искането ни просто да я покажат, че е жива – това е неприемливо“. „И докато тази високомерна позиция на Великобритания не се промени, няма абсолютно нищо, което можем да обсъждаме по този въпрос“, отсече Лавров.", "date": "2018.11.06", "title": "Сергей Лавров: Русия няма за какво да говори с Великобритания, докато тя не покаже поне, че Юлия Скрипал е жива"}
{"url": "https://www.faktor.bg/bg/articles/kiril-ananiev-veche-se-yavyava-i-treti-zdravnoosiguritelen-model", "text": "Вече се явява и трети здравноосигурителен модел. Това заяви пред журналисти здравният министър Кирил Ананиев в парламента, където днес се гласува на първо четене бюджетът на НЗОК. „Бюджетът на НЗОК е стъпил на създадената традиция в годините назад. Той е преходен, който може би ще бъде последен преди влизането на новия здравноосигурителен модел“, коментира министърът. По думите му дебатът в работните групи е много сериозен. „Предлагаме с Преходните и заключителни разпоредби да решим няколко неща, необходими за въвеждането на новия здравноосигурителен модел“, посочи още здравният министър. Според Ананиев промените целят да се създаде средата, необходима за безпрепятствено влизане на новия модел. „За да бъдат успешни промените, всички препъни-камъчета трябва да бъдат премахнати“, обясни още Ананиев.", "date": "2018.11.06", "title": "Кирил Ананиев: Този бюджет на НЗОК ще бъде последен преди новия здравноосигурителен модел"}
{"url": "https://www.faktor.bg/bg/articles/kitay-odobri-18-targovski-marki-na-semeystvo-tramp", "text": "Китайското правителство е одобрило 18 търговски марки на компании, свързани с американския президент Доналд Тръмп и дъщеря му Иванка Тръмп, през последните два месеца. Това показват държавните китайски регистри, съобщи днес Асошиейтед прес в деня на междинни избори в САЩ. През октомври китайската служба за търговските марки е дала временно одобрение на 16 търговски марки на Иванка Тръмп маркс (Ivanka Trump Marks LLC), като така марките, получили зелена светлина от Китай тази година стават общо 34, според онлайн данните на службата. Новите одобрения включват модни стоки с марката на Иванка Тръмп като слънчеви очила, дамски чанти, обувки и бижута, както и разкрасителни услуги и машини за гласуване. Одобренията са направени три месеца след като Иванка Тръмп обяви, че слага край на дейността на своята марка дрехи, обувки и аксесоари, чието развитие беше ограничила, за да избегне конфликти на интерес с длъжността си на съветник в Белия дом. Китай временно е одобрил и две \"Тръмп\" марки на Ди Ти Ти Ем опърейшънс (DTTM Operations LLC), чиято централа е в кулата Тръмп на \"Пето авеню\" в Ню Йорк. Те обхващат брандиран ресторант, бар и хотелски услуги, както и дрехи и обувки. Марките ще получат окончателно одобрение, ако няма възражения в срок от 90 дни. Молбите за одобрение са били подадени през 2016 година.", "date": "2018.11.06", "title": "Китай одобри 18 търговски марки на семейство Тръмп"}
{"url": "https://www.faktor.bg/bg/articles/novini/balgariya/mozer-varvim-napred-no-nyamashe-kak-demokratsiyata-da-doyde-barzo-s-malka-ikonomika", "text": "\"България върви в добра посока. Може да се развива и по-добре, ако бъдат намалени корупцията и кражбите. Трябва да сме малко по-уверени, защото хората губят търпение. Много от тях си мислеха, че нещата ще потръгнат изведнъж, когато дойде демокрацията, но ние сме държава с малка икономика\". Това заяви от САЩ Анастасия Мозер пред Нова ТВ по повод 10-ти ноември.  Дъщерята на Георги М. Димитров коментира и процесите преди социализма. \"Не искам да сравнявам днешната демокрация с тази преди 9-ти септември 1944 г. Баща ми е бил вечно преследван, защото е бил против комунизма и фашизма. С майка ми са били много по-широко скроени и са пътували по света. Нещата днес са доста по-добре\", каза още Мозер.  \"Роналд Рейгън  и Доналд Тръмп могат да бъдат много трудно сравнени. Рейгън беше много важен за Европа с репликата си „махнете стената, г-н Горбачов“. Моят съпруг Чарлз беше много щастлив в България, защото се занимаваше със своята фондация и беше полезен за страната ни. Той написа първи статия за Георги Марков, когато всички се двоумяха и се съобразяваха с режима\", коментира още бившият лидер на БЗНС.", "date": "2018.11.06", "title": "Мозер: Вървим напред, но нямаше как демокрацията да дойде бързо с малка икономика"}
{"url": "https://www.faktor.bg/bg/articles/borisov-i-tsvetanov-glasuvat-v-helzinki-za-noviya-predsedatel-na-ek", "text": "Лидерът на парламентарната група на ГЕРБ и зам.-председател на партията Цветан Цветанов пристига тази вечер в Хелзинки, където утре се открива конгресът на ЕНП, който ще издигне кандидата за председател на Европейската комисия, който да наследи Жан-Клод Юнкер на поста от следващата година. За номинацията се състезават двама - шефа на групата на ЕНП в Европейския парламент Манфред Вебер и бившият финландски премиер, сега зам.-шеф на Европейската инвестиционна банка Александър Стуб. Гласуването е в четвъртък. Утре вечер във финландската столица пристига и лидерът на ГЕРБ Бойко Борисов. Българският премиер ще говори пред конгреса на ЕНП в четвъртък - непосредствено преди канцлерите на Германия Ангела Меркел и на Австрия Себастиан Курц, и унгарския министър-председател Виктор Орбан. Бойко Борисов е начело на българската делегация, в която, наред с Цветанов, са и останалите двама зам.-председатели на ГЕРБ - Йорданка Фандъкова и Димитър Николов, комисарят по цифровата икономика и цифровото общество Мария Габриел, евродепутатите на ГЕРБ, шефът на ГЕРБ-София Цветомир Паунов и кметовете на областните градове на партията.", "date": "2018.11.06", "title": "Борисов и Цветанов гласуват в Хелзинки за следващия председател на ЕК"}
{"url": "https://www.faktor.bg/bg/articles/novini/svyat/rusiya-zaselva-lunata-s-roboti", "text": "Шефът на Роскосмос, Дмитрий Рогозин заяви, че руската лунна програма има амбициозна цел - създаването на база, чийто постоянни обитатели ще са роботи-аватари, съобщава РИА Новости.  Според него първите руснаци ще кацнат на Луната през 30-те години на този век. Русия обаче възнамерява да построи база на нашия естествен спътник, която няма да е постоянно обитавана от хора, а само периодично посещавана от тях. Въпреки това тя ще има свои \"постоянни жители\"- роботи.  Ръководителят на Роскосмос обяви, че роботите ще са аватари - те ще могат да се управляват от Земята дистанционно и да изпълняват всички команди на своите човешки оператори. По думите на Рогозин руската мисия на Луната ще е \"още по-амбициозна и отговорна от това, което американците направиха като част от тяхната лунна програма през 60-те и 70-те години на миналия век\". Според Роскосмос базата на Луната ще бъде изградена от роботи и 3D-принтери, като материалът, който ще се използва е самият лунен грунд. Ситните частици на реголита представляват голяма опасност за човешкия организъм, скафандри и всякаква механика, но освен това са и идеален строителен материал. След като базата е готова, то космонавтите ще имат задачата да я оборудват. Учените смятат, че най-подходящото място за построяване на база на Луната са полюсите, тъй като там има доказателство за наличието на замръзнала вода. Освен това руснаците заявяват, че бъдещето на човечеството може да зависи от Луната, тъй като тя има големи запаси от хелий-3, което според мнозина ще бъде горивото на бъдещето.", "date": "2018.11.06", "title": "Русия заселва Луната с роботи"}
{"url": "https://www.faktor.bg/bg/articles/kmetat-na-shabla-se-izpravya-pred-sada-zaradi-zloupotreba-s-evrosredstva", "text": "Кметът на Община Шабла Мариян Жечев е предаден на съд с обвинителен акт на Окръжната прокуратура в Добрич. Това съобщиха от пресцентъра на Апелативна прокуратура - Варна. Делото за престъпление със средства от фондовете на Европейския съюз е насрочено за разглеждане на 6 декември тази година в Добричкия окръжен съд.  На 13 ноември 2015 г. в качеството си на кмет, представляващ Община Шабла, Жечев представил неверни сведения за изпълнени строително-монтажни работи по Програмата за развитие на селските райони пред Регионалната разплащателна агенция. В заявка за окончателно плащане подсъдимият представил като изпълнени дейности, които не били извършени от избраната измежду 6 фирми като изпълнител ДЗЗД „Шабла спорт 2015“. Целта била да се получат средства в размер на 525 488 лева без ДДС, предоставени от фондовете на Европейския съюз на българската държава. Към 21 декември 2015 г. вече са били отпуснати 267 836 лева без ДДС от заявените средства.  Неизпълнените строително-монтажни работи са описани в 86 позиции в обвинителния акт на Окръжната прокуратура в Добрич. Те са били установени и при проверка на експерт и били описани детайлно в приложен контролен лист, извършена е и допълнителна проверка на място. С уведомително писмо за изплащане на средствата от държавен фонд „Земеделие“ – Разплащателна агенция, са били описани сумите, които не са били допустими за финансиране, както и е направена промяна на плащанията заради несъответствието между заложените в договора елементи на инвестицията и реално изпълнените дейности. По проекта е трябвало да бъдат изградени стадион, помощно игрище, игрище за волейбол, баскетбол и тенис, водна площ за гребни спортове, паркинг, ограда, вертикална планировка, обслужваща сграда с трибуни, СОТ и пожароизвестителна система. Някои от вече платените дейности и към момента не са изградени.  По делото срещу действащия и в момента кмет на община Шабла са назначени 2 експертизи, разпитани са десетки свидетели. Причинените имуществени вреди се изчисляват на 267 836 лева, които не са възстановени.", "date": "2018.11.06", "title": "Кметът на Шабла се изправя пред съда заради злоупотреба с евросредства"}
{"url": "https://www.faktor.bg/bg/articles/sadat-othvarli-iskovete-na-borisov-i-ninova", "text": "Софийски градски съд отхвърли исковете за обезщетения, заведени от Бойко Борисов и Корнелия Нинова. Премиерът е осъден да заплати разходите за адвокатски услуги на лидера на БСП. С решение от понеделник, 5 ноември, съдия Невена Чеуз, председател на І-19 състав Гражданско отделение, прие за неоснователни исковите молби, в които се твърди, че са претърпели неимществни вреди от изявления, направени от двамата. Съдът отхвърля заведения от Борисов иска срещу Нинова за заплащане на сумата от 26 000 лв. – обезщетение за неимуществени вреди, претърпени в резултат на изявления от 23 март 2017 г. направени в телевизионно интервю. Съдът отхвърля и заявения от Нинова иск срещу Борисов за заплащане на сума в общ размер от 30 100 лв., разпределени, както следва: сумата от 25 100 лв. – обезщетение за неимуществени вреди, претърпени в резултат на изявление от 9 март 2017 г. в телевизионно интервю, сумата от 2 500 лв. – обезщетение за неимуществени вреди от изявление от 24 март 2017 г. в друго телевизионно интервю и сумата от 2 500 лв. – обезщетение за неимуществени вреди за изявление от 21 януари 2017 г. Съдът осъжда Бойко Борисов да заплати на Корнелия Нинова сумата от 1 680 лв. с включен ДДС – разноски за адвокатско възнаграждение по първоначалния иск. Решението подлежи на въззивно обжалване пред Софийски апелативен съд, в двуседмичен срок от съобщението до страните, че е изготвено. В Софийски градски съд (СГС) върви дело между премиера Бойко Борисов и лидера на социалистите Корнелия Нинова заради изказвания и на двамата в телевизионни интервюта. Още през март 2017 г. от ГЕРБ съобщиха, че председателят на партията Бойко Борисов завежда съдебно дело срещу председателя на БСП Корнелия Нинова. Искът на Борисов срещу Нинова бе заради изявлението й по негов адрес „Ти си крадец“, направено в ефир. Тогава от партията казаха, че с това си изявление Нинова накърнява честта и достойнството на Бойко Борисов и нарушава закона и обещаха, че присъдените средства по иска, Борисов ще дари за благотворителност. „Искът ни е за това, че сме обидени публично и грубо. Г-н Борисов в разговорите във връзка с делото ми каза: „Мъчително е в нашата държава политиците да спорят с обиди, това мен ме притеснява”, и затова е завел това дело”, коментира адвокатът на Борисов Марин Марковски, който съзира желанието на министър-председателя „да въведе нов политически начин на спора не чрез обиди”. Защитникът на Борисов сподели още: „това дело е мъчително за г-н Борисов, защото той не го желае, но е принуден да го заведе”. Вижте още новини от България и света  Корнелия Нинова пък оспорва иска на Борисов и завежда насрещна искова молба заради изявления на Борисов. Исковете са три, обединени, каза тогава адвокатът на лидера на БСП Цветана Чуклева. Нинова се почувствала обидена от това, че Борисов я нарекъл „г-жа Лъжа” в свои изявления и от това, че той твърди, че била активист на СДС. „Освен обиди има и клевета. По този начин тя е претърпяла сериозни увреждания, тъй като изявленията са извършени в период от време на активна предизборна кампания”, обясни още защитничката. „Тя не е предизвикала този процес, но когато той вече така или иначе е факт, никой не може да й отнеме правото да се защитава”, посочи Цветана Чуклева.", "date": "2018.11.06", "title": "Съдът отхвърли исковете на Борисов и Нинова"}
{"url": "https://www.faktor.bg/bg/articles/obshtestvo/ulitsata/zastrahovatel-s-reshenieto-na-vks-neshtata-s-grazhdanska-otgovornost-izlizat-izvan-kontrol", "text": "Тези 1000 лева не са плашило. Ние в случая предупреждаваме и политиците, и потребителите какво може да се случи и какви ще са последиците от правната среда, която настъпи с това тълкувателно решение на Върховния касационен съд. Това каза по Нова ТВ членът на Управителния съвет на Асоциацията на българските застрахователи Константин Велев по повод предупрежденията на бранша, че цената на застраховката \"Гражданска отговорност\" може да достигне 1000 лева. От десетилетия съдебната практика беше постоянна. Разширяването на кръга на лицата, които имат право на обезщетение, няма как да не се отрази на цената на застраховката, добави Велев. От данните на Комисията за финансов надзор за юни месец е видно, че целият пазар губи от застраховката \"Гражданска отговорност\". Досега застрахователите успяваха да компенсират от другите продукти, но след решението на ВКС ситуацията е коренно променена, нещата сериозно излизат от контрол, заяви членът на Управителния съвет на Асоциацията на българските застрахователи. В такива случаи трагедията е огромна, но е въпрос и на държавата да реши, защото не беше направена никаква икономическа оценка на решението на ВКС, посочи той. Константин Велев съобщи, че годишно около 500 млн. лева се събират от застраховка \"Гражданска отговорност\" в целия сектор. Миналата година са платени около 200 млн. лева обезщетения. Освен платените обезщетения сме задължени да правим резерви за бъдещи плащания. От събраните срдества за премия 80% трябва да отидат за резерв, обясни Велев. реклама", "date": "2018.11.06", "title": "Застраховател: Адвокати участват в криминални схеми с обезщетения за катастрофи"}
{"url": "https://www.faktor.bg/bg/articles/viktorio-pred-sada-ne-sam-ubiets", "text": "26-годишният Викторио Александров е обвинен за убийството на 23-годишната си приятелка Дарина Министерска и детето им, както и за принуда спрямо таксиметров шофьор. В петък той се изправи пред съда за първи път. Влезе в съдебната зала без да крие лицето си. Поиска да бъде пуснат и да се прибере у дома. Двойното убийство става в началото на миналата седмица. Първо в апартамент в \"Надежда\" убива майката на детето му, а по-късно е убито и  самото едногодишно момиченце, а самият Александров прави неуспешен опит за самоубийство. Пред апелативните съдии Викторио заяви, че има болки в главата и не чува. Оплака се, че не е посещаван от лекар. Той отново поиска да му бъде променена мярката  на \"домашен арест\", като обясни, че и също като баща е загубил детето си. Викторио сподели, че в ареста се чувства много заплашен. \"Аз не съм убиец и никога не съм бил, нито пък съм крадец. Работя като охранител и пазя бживота на хората\", заяви той пред съда.", "date": "2018.11.06", "title": "Викторио пред съда: Не съм убиец, искам домашен арест!"}
{"url": "https://www.faktor.bg/bg/articles/mazh-prebi-politsay-vav-velikotarnovsko", "text": "58-годишен мъж от село Ореш е обвинен в причиняване на лека телесна повреда на полицейски служител по време на изпълнение на служебните му задължения. Това съобщиха от пресцентъра на Областна дирекция на МВР – Велико Търново. В хода на разследването е установено, че на 27 февруари тази година в село Ореш, по време на изпълнение на служебните си задължения на полицейски служители от Районно управление – Свищов са нанесени удари в областта на крака от 58-годишен мъж от селото. Освен това той повредил кабел, захранващ принтер и входна врата на кметството в селото, всичко на стойност 170 лв. След доклад на материалите по случая в прокуратурата извършителят е привлечен, като обвиняем, наложена му е мярка за неотклонение „подписка“.", "date": "2018.11.06", "title": "Обвиниха мъж в побой на полицай"}
{"url": "https://www.faktor.bg/bg/articles/obshtestvo/11-godishno-dete-e-sas-samnenie-za-komotsio-v-pirogov-sled-poboy-v-uchilishte", "text": "11-годишно момче е в \"Пирогов\" със съмнения за комоцио след инцидент в столично училище, съобщиха от Центъра за спешна медицинска помощ в София. Детето се оплакало от световъртеж пред пристигналите на осмата минута лекари. Те установили и следи от удари по тялото му. Момчето заявило, че е било пребито от учителя си по физическо. Директорът на училището отрича за насилие, но преподавателят не е в сградата, научи bTV от свои източници. На този етап няма повече подробности за обстоятелствата около инцидента.", "date": "2018.11.06", "title": "11-годишно дете е със съмнение за комоцио в \"Пирогов\" след побой в училище"}
{"url": "https://www.faktor.bg/bg/articles/novini/svyat/amerikanskoto-razuznavane-obvini-rusiya-che-opitva-da-povliyae-varhu-izborite-za-kongres", "text": "Американските министерства по вътрешна сигурност и правосъдие, ФБР и директорът на националното разузнаване публикуваха изявление, в което се съобщава за опити на Русия да повлияе въху крайния резултат от частичните избори ца Конгреса. Спецслужбите предупреждават, че \"някои страни, включитено Русия, продължават да опитват да повлияят върху обществените настроения и нагласите на избирателите в САЩ\" чрез разпространяването на фалшива информация за политическите процеси и кандидатите, както и чрез пропаганда в социалните мрежи\". В изявлението, публикувано на сайта на ФБР се отбелязва, че САЩ \"няма да търпят чужда намеса в изборите от страна на Ресия, Китай, Иран и други страни\".", "date": "2018.11.06", "title": "Американското разузнаване обвини Русия, че опитва да повлияе върху изборите за Конгрес"}
{"url": "https://www.faktor.bg/bg/articles/konstitutsionniyat-sad-postanovi-zhablyanov-e-otstranen-pravomerno-kato-zam-predsedatel-na-ns", "text": "Конституционният съд (КС) не отмени решението за отстраняване на Валери Жаблянов (БСП) от зампредседателския пост в 44-ото Народно събрание. Със седем на пет гласа конституционните съдии отхвърлиха искането на 60 народни представители от левицата, според които решението противоречи на конституцията. На особено мнение са останали съдиите Борис Велчев, Румен Ненков, Цанка Цанкова, Гроздан Илиев и Таня Райковска. Мотивите на мнозинството и на съдиите с особено мнение ще станат известни по-късно, съобщава \"Дневник\". Припомняме, че отстраняването на Жаблянов като зам.-председател през февруари беше аргументирано с това, че е увредил авторитета на парламента. Като примери бяха посочени изказването му, че \"Народният съд е необходимо и неизбежно правосъдие\", опитът му да опорочи минутата почит към жертвите на комунизма на 1 февруари и гласът му против ратификацията на Договора за добросъседство с Македония. За отстраняването на Жаблянов гласуваха депутатите от ГЕРБ, \"Обединени патриоти\" и \"Воля\". \"БСП за България\" бе против, а ДПС не участва в гласуването. За бяха 110 народни представители, 71 социалисти гласуваха против. В искането си за отмяна на решението на парламента социалистите твърдяха, че с него е нарушен принципът на правовата държава. Те отхвърлят и твърдението, че Жаблянов е \"възпрепятствал грубо реда в залата и отдаването на почит към паметта на жертвите на комунистическия режим и жертвите на възродителния процес и с тези си действия демонстрира пълно неуважение към българския парламентаризъм и българския народ\". Според представителите на БСП тези твърдения са безпочвени, неверни и недоказани и определят този мотив на вносителите като измислен и абсурден. Конституционният съд е приел, че действително Жаблянов е нарушавал системно реда в залата, информира news.lex.bg, като се позовава на свои източници в съда. Според конституционните съдии евентуалното участие на Жаблянов в декларация, в която Народният съд е определен като необходимо и неизбежно правосъдие, погазва Закона за обявяване на комунистическия режим в България за престъпен.", "date": "2018.11.06", "title": "Конституционният съд потвърди: Жаблянов е отстранен правомерно от шефския пост в парламента"}
{"url": "https://www.faktor.bg/bg/articles/emanyuel-makron-nuzhna-e-istinska-evropeyska-armiya-za-zashtita-ot-rusiya", "text": "Президентът на Франция Еманюел Макрон призова за създаване на „истинска европейска армия“, за да може континента да се защитава от Русия и дори САЩ, като това се случва, докато светът отбелязва 100-годишнината от края на Първата световна война, съобщава AFP. Макрон, който настоява за създаване на общи въоръжени сили на Европейския съюз, откакто дойде на власт, подчерта, че Европа трябва да намали зависимостта си от американската военна мощ, особено, след като президентът на САЩ Доналд Тръмп обяви, че вади страната от договор за ограничаване на ядреното оръжие от Студената война. „Трябва да се защитаваме от Китай, Русия и дори САЩ“, заяви френският държавен глава пред радио Europe 1. „Когато виждам, че президентът Тръмп обявява, че излиза от голям договор за разоръжаване, подписан след европейската ракетна криза през 80-те, си мисля, кой е основната жертва? Европа и нейната сигурност“, обясни държавният глава. „Няма да защитим европейците, освен ако не решим да имаме истинска Европейска армия“, увери още той в интервюто, записано в понеделник вечерта във Вердюн, където е в рамките на обиколката си на Западния фронт от времената на Първата световна война. Изправен пред „Русия, която е на нашите граници и показа, че може да бъде заплаха“, Макрон посочи: „Имаме нужда от Европа, която може да се защитава по-добре сама, без да зависи изключително от САЩ“. През миналата година ЕС стартира съвместен фонд за отбрана в размер на няколко милиарда евро, предназначен да развие военния капацитет на Европа и да направи континента по-стратегически независим, отбелязва „Франс прес“. Франция също оглавява създаването на сила от девет страни, предназначена да бъде в състояние бързо да създаде съвместна военна операция, да евакуира от военна зона или да окаже помощ при природно бедствие, добавя още френската агенция. \"Мирът в Европа е несигурен\", заяви Макрон пред „Европа1“. \"Бяхме засегнати от опити за проникване в кибер пространството и многобройни интервенции в нашите демокрации\", каза той, очевидно, визирайки Русия. Той също така предупреди за \"авторитарните сили, които се възстановяват и преуспяват на границите на Европа\". Макрон предупреди за нарастващия национализъм, докато се готви да посрещне десетки световни лидери, включително Тръмп и руския президент Владимир Путин, в неделя, за да отбележи 100 години от края на Първата световна война. Държавният глава повтори предупреждението си във вторник, че е поразен от сходствата между днешния свят и финансовата криза и \"национализмът, който играе върху страховете на хората\" от 30-те години на миналия век. \"Мирът и благоденствието, на които Европа се радва от 70 години, са златен момент в нашата история\", каза той, като предупреди, че това е изключение, а не правило. „От хилядолетия, това никога не е траело толкова дълго“, посочи президентът на Франция Еманюел Макрон.", "date": "2018.11.06", "title": "Еманюел Макрон: Нужна е истинска европейска армия за защита от Русия, Китай и САЩ"}
{"url": "https://www.faktor.bg/bg/articles/sebastiyan-kurts-balkanite-zasluzhavat-da-badat-chast-ot-es", "text": "Двустранното и икономическо сътрудничество между Австрия и Сърбия, сръбската евроинтеграция и обстановката в региона бяха темите на разговорите вчера в Белград на австрийския канцлер Себастиан Курц, съобщи белградското радио Б-92. Сръбският министър-председател Ана Бърнабич благодари на Австрия за подкрепата за Белград в процеса на евроинтеграция и за продължаване на диалога между Сърбия и Косово. Тя заяви, че Сърбия е готова да продължи диалога с Прищина и очаква от косовската страна разумен подход в прилагането на договореностите в рамките на Брюкселското споразумение. Курц оцени Сърбия като надежден партньор в борбата с нелегалната миграция и трафика на хора. Той похвали резултатите от икономическите реформи в страната и завидния й икономически растеж. Австрийският канцлер разговаря също и със сръбския президент Александър Вучич, предава БТА. \"Нашите двустранни отношения са много добри, търговията ще достигне над милиард евро тази година, а в бъдеще ще бъдем дори по-успешни\", заяви Вучич. Австрийският канцлер посочи, че присъединяването на Сърбия към ЕС е възможно само ако Белград и Прищина постигнат споразумение на масата за преговори и затова е необходимо диалогът да бъде доведен до успешен край. По думите на Курц \"се появява уникална възможност историята да бъде оставена на заден план и да се придвижим към успешно бъдеще\". \"Искрено вярвам, че този процес е възможен, защото съм уверен, че регионът заслужава да бъде част от ЕС,\" добави той.", "date": "2018.11.06", "title": "Себастиян Курц: Балканите заслужават да бъдат част от ЕС"}
{"url": "https://www.faktor.bg/bg/articles/ima-kvorum-parlamentat-zaraboti", "text": "Партиите от управляващото мнозинство - ГЕРБ и Обединени патриоти, осигуриха 122 народни представители в пленарната зала. Има кворум и парламентът започна работа. В дневния му ред са бюджетите за следващата година на НЗОК и ДОО.  Преди извънредното заседание на парламента днес в сградата на МС се събра на заседание ПГ на ОП. Присъстваха и тримата лидери - Красимир Каракачанов, Валери Симеонов и Волен Сидеров.  БСП и ДПС, както се зарекоха, не помогнаха за събирането на кворума - дойдоха, но не се регистрираха и чакаха управляващите да се съберат. Очаквано депутатите от ДПС изчакваха отвън и наблюдаваха напрежението в редиците на мнозинството, а след удрянето на звънеца заеха местата си.  Левите парламентаристи пък си бяха седнали по банките, но не се регистрираха също в очакване на развръзката.", "date": "2018.11.06", "title": "Има кворум, парламентът заработи"}
{"url": "https://www.faktor.bg/bg/articles/novini/svyat/erdogan-predupredi-sanktsiite-sreshtu-iran-shte-razrushat-svetovniya-balans", "text": "Президентът на Турция Реджеп Таийп Ердоган заяви, че санкциите на САЩ срещу Иран „не са правилни“, пише електронното издание на турския консервативен ежедневник Yeni Safak. След среща на парламентарната група на управляващата „Партия на справедливостта и развитието“, Ердоган заяви пред репортерите: „Ние не намираме санкциите за правилни. Защото нашето мнение е, че тези санкции целят да разрушат световния баланс“. Турският лидер подчерта, че американските санкции срещу Техеран противоречат на международното право и дипломацията. „Ние не искаме да живеем в империалистки свят“, добави той. Изданието припомня, че в понеделник Вашингтон въведе нови санкции срещу енергийния и банковия сектор на Иран. Повече от 700 физически и юридически лица бяха включени в черния списък на САЩ, включително 50 банки и техните вътрешни и външни дъщерни дружества. Американското правителство предостави на Китай, Гърция, Индия, Турция, Италия, Япония, Южна Корея и Тайван 180-дневно изключение за вноса на петрол от Иран, което успокои тревогите на глобалните пазари, че наличността на суровината ще намалее рязко.", "date": "2018.11.06", "title": "Ердоган предупреди: Санкциите срещу Иран ще разрушат световния баланс"}
{"url": "https://www.faktor.bg/bg/articles/moskovisi-zaplashi-rim-ako-ne-se-stigne-do-sporazumenie-za-italianskiya-byudzhet", "text": "Европейският съюз може да наложи санкции на Италия, ако не се стигне до споразумение за бюджета на страната за следващата година, заяви еврокомисарят по икономическите и финансови въпроси Пиер Московиси, цитиран от Ройтерс. През миналия месец Европейската комисия отхвърли проектобюджета на Италия, заявявайки, че той е в очевидно нарушение на фискалните правила на Европейския съюз и може да увеличи още повече и без това огромния размер на италианския държавен дълг. \"Искам да има диалог, но в крайна сметка могат да бъдат наложени санкции, ако не успеем да постигнем споразумение\", посочи Московиси пред репортери в рамките на срещата на финансовите министри на ЕС. Той наблегна, че все още не е взето решение, тъй като на Италия остава още една седмица, за да направи промени в бюджетните си планове преди определения от ЕК краен срок. \"На 13-и ноември очакваме силен и точен отговор от страна на италианското правителство\", подчерта европейският комисар. Неговите коментари са факт само ден, след като италианският финансов министър Джовани Триа отново обяви, че няма да има промени в бюджета на страната и настоя, че планираният по-голям дефицит за следващата година няма да увеличи огромния държавен дълг, който достига 130% от брутния вътрешен продукт. Агенция Ройтерс цитира официални европейски представители, според които, ако няма промяна, ЕК вероятно ще реагира на заседанието си на 21-ви ноември чрез публикуването на критичен доклад за дълга на страната, който доклад ще представлява първа стъпка от дисциплинарната процедура срещу Италия. В миналото Комисията винаги изчакваше окончателните данни за публичните финанси, достъпни през месец април, преди да предприеме каквито и да било дисциплинарни действия спрямо държавите от еврозоната. Този път обаче официалните европейски представители заявиха, че вместо това могат да действат въз основа на техните собствени икономически прогнози, които трябва да бъдат представени на 8-и ноември и които се очаква да покажат далеч по-малко оптимистичен сценарий от заложения от италианското правителство растеж на БВП от 1,5% през 2019 година. Оценките за по-нисък икономически растеж пък биха довели до по-високи прогнози за държавния дълг и за бюджетния дефицит. Ройтерс отбелязва, че като предпазна мярка Брюксел може да поиска от Италия да прехвърли безлихвен депозит в размер на 0,2% от БВП на страната към общия спасителен фонд на еврозоната, известен като Европейския механизъм за стабилност (ESM). Комисията също така би могла да определи срок, който може да бъде още до февруари догодина, в който Италия да предприеме действия за намаляване на дълга си. Подобни стъпки ще трябва да бъдат одобрени от останалите членове на еврозоната. Пропускането и на този краен срок може да доведе до още по-тежки санкции, включително глоба в размер до 0,2% от БВП, спиране на европейски фондове за милиарди евро и по-строг фискален мониторинг от страна на Европейската комисия и Европейската централна банка, включващ и мисии в Италия, подобни на тези в закъсали страни като Гърция. Ако Италия обаче продължава да не съдейства, Рим може да се изправи пред още по-строги санкции съгласно правилата на ЕС. Те могат да включват глоба до 0,5% от БВП, предпазен мониторинг на ЕС по отношение на плановете на Италия за емитиране на нов дълг и намаляване, или дори спиране на заеми в размер на няколко милиарда евро от Европейската инвестиционна банка.", "date": "2018.11.06", "title": "Пиер Московиси заплаши Рим с още по-строги санкции заради бюджета на страната"}
{"url": "https://www.faktor.bg/bg/articles/slagat-chovek-na-peevski-da-kontrolira-podslushvaniyata", "text": "Илко Желязков, смятан за изключително близък на Делян Пеевски, е номинацията на ДПС за член (и евентуално председател) на Националното бюро за контрол върху специалните разузнавателни средства (НБКСРС), пише \"Капитал\", позовавайки се на информация от няколко места. За сега на специалната секция на Народното събрание за избора на нов състав на бюрото от петък вечерта стои само номинацията на Огнян Стоичков, въпреки, че срокът за предложения изтече в понеделник. Човекът на Пеевски в сигурността и енергетиката За Илко Желязков има много публикации в медиите, главно по повод неговото рекордно по продължителност пребиваване в енергийния сектор без прекъсване - въпреки че има образование на психолог, завършил в началото на прехода. Той е в бил в борда на държавния ТЕЦ \"Марица-изток 2\" в продължение на няколко правителства – от 2009 до август 2017 г., включително и по времето на Орешарски, което е най-силното косвено доказателство за близостта му до Пеевски. Ако има нещо общо между всички правителства на Борисов и това на Орешарски, то е силното влияние на депутата от ДПС върху тях. Илко Желязков още е в проектната компания за изграждане на междусистемната газова връзка с Гърция. Иначе е кадър на Държавна сигурност, постъпил там през 1981 г., а след прехода е бил служител на НСС и ДАНС. През 2001 г. е освободен от НСС, според някои заради нарушения, а през 2007 г. е назначен в държавния резерв, който по това време е в ресора на Делян Пеевски в качеството му на заместник-министър на държавната политика при бедствия и аварии в правителството на Станишев.  Във всички публикации за него обаче той е описван като човек на Делян Пеевски в областта на сигурността и енергетиката, \"дългата ръка\" на депутата от ДПС, сивия кардинал, трансмисията между него и неговите хора в службите, прокуратурата и следствието и други институции и бизнеси, където Пеевски има интереси. Шестима номинирани Общо шестима са номинираните кандидати за петчленния състав на НБСРС след изтичане на крайния срок за номинации в понеделник, 5 ноември. Четирима от тях са сегашните членове на бюрото, номинирани за втори мандат от същите политически сили – председателя Бойко Рашков и Илия Ганев (номинации на БСП), Огнян Атанасов, номинация на ГЕРБ, и Огнян Стоичков, еднолично предложение на лидера на \"Атака\" Волен Сидеров. За предишния си мандат Стоичков бе предложен от \"Атака\", сега обаче за неговата номинация не е вземано решение на парламентарната група на \"Обединени патриоти\", а е инициатива на Сидеров, който иначе е председател на парламентарната група на \"патриотите\". Другите двама са нови предложения. Парламентарната група на \"Воля\" предлага Пламен Колев Иванов. ДПС номинира Илко Желязков. Симптоматични номинации Номинациите на политическите партии за нов състав на бюрото са симптоматични. В продължение на повече от година парламентът пренебрегваше всички сигнали, че бюрото е подложено на силен натиск от страна на прокуратурата и ДАНС, и в резултат на това неговата работа просто бе блокирана. Зам.-председателят на Бюрото Георги Гатев беше отстранен през март в резултат на координирана кампания на прокуратурата и службите. Сегашният председател на НБКСРС Бойко Рашков обяви, че бюрото не работи, членовете му отказват да правят проверки, дори не идват на работа, в резултат на което практически не се осъществява контрол върху прилагането на СРС от институциите. Ситуацията бе описана от Рашков и от парламентарната трибуна по време на изслушване през декември м.г., но вместо да впечатли депутатите, това стана повод за атака срещу председателя на бюрото. Парадоксалното е, че след всичко това парламентарните групи номинират същите хора за членове на бюрото с ясната нагласа да ги допълнят с човек на Делян Пеевски, който, въпреки че не успя да оглави ДАНС за дълго, има огромно влияние там. Същевременно любопитният факт, че БСП издига две кандидатури - на Бойко Рашков и Илия Ганев, макар че не може да разчита на квота от двама души в този орган, може да се тълкува като елегантен начин да се даде възможност на парламента да отстрани Рашков. Мандатът на бюрото изтича на 19 декември.", "date": "2018.11.06", "title": "ДПС предлага човек на Пеевски да контролира подслушванията"}
{"url": "https://www.faktor.bg/bg/articles/sotsialistite-larzh-ne-gi-interesuvali-deputatskite-zaplati", "text": "Лидерката на една от най-богатите партии у нас Корнелия Нинова направи изказване, с което предизвика озадачение. Тя представи депутатите си като братчетата на Гаврош, които едва оцеляват на улицата, защото не ходят на работа и логично ще им се удържат пари от заплатите.  \"Нерегистрирането ни за кворум продължава - парите не ни интересуват\". Това каза пред журналисти в парламента председателят на БСП Корнелия Нинова. На въпрос как ще коментира това, че депутатите от БСП няма да получат надници от днешното пленарно заседание и дали ще ги компенсира по някакъв начин, Нинова отговори: „Нерегистрирането ни за кворум продължава така, както сме го обявили. Няма как с нашите гласове и давайки кворум, да се приeмат решения, с които ние не сме съгласни. Например, да се увеличават данъците на старите коли, на дрехите втора употреба, да не се увеличават социални плащания. Просто не може нашите гласове да са основание за приемането на тези решения в зала. И продължаваме“. Тя посочи, че винаги, когато народните представители от ПГ на „БСП за България“ отсъстват от заседания, не получават заплати за тези дни. „Когато отсъстват нашите депутати и пътуват в страната, за да си представяме „Визия за България“, те не натоварват българските данъкоплатци с излишни плащания към тях. И смятаме, че така е морално и нормално“, обясни Нинова. „Парите не ни интересуват. Така или иначе сме казали, че когато отсъстваме, не искаме заплати и не ги получаваме - вече 2 месеца. Но начинът, по който това се прави, е още едно доказателство, че ГЕРБ е партия, която нарушава всички правила и закони в страната“, коментира още тя. Попитана как се издържат депутатите без заплати, тя отговори, че това се случва с остатъка. „От партийната каса не им даваме никакви пари“, заяви лидерът на БСП. Нинова обясни, че на предстоящия пленум в неделя няма да се обсъждат промени в устава на партията.", "date": "2018.11.06", "title": "Нинова \"дава жертви\": Не ни интересуват депутатските заплати, живеем с остатъци!"}
{"url": "https://www.faktor.bg/bg/articles/kremal-prizna-che-ima-vliyanie-varhu-donetskata-i-luganskata-narodna-republika", "text": "Москва има влияние над ръководството на самопровъзгласилите се Донецка и Луганска народни републики, но то не е безгранично, заяви говорителят на Кремъл Дмитрий Песков, цитиран от ТАСС. Според Песков за Русия е „извънредно важно“ кой ще бъде начело на републиките. Говорителят на Путин добави, че предстоящите избори в Източна Украйна не противоречат на Минските споразумения. Изборите в отцепилите се от Украйна републики са насрочени за 11 ноември. В т.нар. Донецка народна република кандидатите за поста „държавен глава“ са петима, а в Луганската народна република – четирима. Великобритания, Франция, Германия, Белгия, Италия, Холандия, Швеция и Полша осъдиха предстоящите избори като незаконни и призоваха Русия да използва влиянието си, за да ги спре.", "date": "2018.11.06", "title": "Кремъл: Няма да спираме изборите в Източна Украйна, не противоречат на Минските споразумения"}
{"url": "https://www.faktor.bg/bg/articles/zakasnyalo-pravosadie-bivsh-natsistki-nadziratel-zastava-pred-sada-v-myunster", "text": "В германския град Мюнстер започва днес съдебен процес срещу 94-годишен бивш надзирател от нацисткия концлагер Щутхоф за съучастие в стотици убийства - процес от символично, но и от морално значение. Според обвинението германецът, живял в Мюнстер, от юни 1942 до септември 1944 г. е служил в този лагер, разположен на 40 км от Гданск. Прокуратурата не огласи самоличността на обвиняемия; всекидневникът \"Велт\" писа, че става дума за пенсиониран художник-пейзажист на име Йохан. \"По това време той е бил осемнайсет-двайсетгодишен. Като надзирател е охранявал лагера, телените мрежи, вишките\" около района, където стотици хора \"са били обгазявани, разстрелвани и са умирали от глад\", обяснява за АФП прокурорът на Дортмунд Андреас Брендел. Обвиняемият \"е бил информиран за всички методи за причиняване на смърт\", с което е станал съучастник в \"убийствата на стотици хора\", дори да не е замесен пряко в тях, се уточнява в обвинителния акт. Според \"Велт\" дълголетникът е отрекъл пред полицията през август 2017 г., че е знаел за зверствата, извършвани в лагера. Твърдял е по-специално, че войниците също изпитвали недостиг на храна. В Щутхоф - първия нацистки концлагер, изграден извън територията на Германия в края на 1939 г., и станал през май 1945 г. един от последните, освободени от съюзниците, намират смъртта си 65 хил. от близо 110-те хиляди интернирани, сочат данни на музея \"Щутхоф\" в Щутово. В лагера, охраняван от есесовци и украински спомагателни части, първоначално държат военнопленници и участници в полската, норвежката и датската съпротива, а след 1944 г. нацистите изпращат там евреи от балтийските страни и Полша, главно жени, по силата на т. нар. окончателно решение на еврейския въпрос. След освобождаването му пред различни съдилища, главно в Гданск и бившата ГДР, са изправени няма и сто от общо над 2 хил. членове на лагерната управа, смятат експертите на музея. Заседанията ще продължават \"най-много по два часа дневно\", за да бъде облекчен над 90-годишният подсъдим, останал \"психически във форма\", уточнява прокурорът, натоварен също с разследването на нацистките престъпления в провинция Северен Рейн-Вестфалия. Процесът ще продължи най-малко до януари и ще се води в съд за непълнолетни, тъй като през разглеждания период обвиняемият не е имал 21 навършени години. Подсъдимият може да получи най-много 15 години затвор. По думите на Брендел наказанието не е от голямо значение - това е \"предимно правен и морален въпрос\". \"Германия има дълг пред роднините и жертвите от престъпленията на нацизма - държавата трябва и днес да разследва фактите и да наказва виновните\", казва прокурорът. Действала без усърдие в тази насока десетилетия наред, през последните години Германия осъди ред бивши есесовци за съучастие в убийства - Джон Демянюк, Райнхолд Ханинг и Хуберт Цафке. Всички бяха много възрастни, служили на ниски длъжности през войната. С оглед здравословното им състояние никой не бе пратен в затвора.", "date": "2018.11.06", "title": "Закъсняло правосъдие: Бивш нацистки надзирател застава пред съда в Мюнстер"}
{"url": "https://www.faktor.bg/bg/articles/parvan-simeonov-dps-se-opitva-da-postavi-gerb-pod-svoya-zavisimost", "text": "С поредицата от протести се цели сваляне на правителството. Това заяви в ефира на БНР изпълнителният директор на „Галъп интернешънъл“  Първан Симеонов. Данни от проучване на социологическата агенция, огласено вчера, сочат, че 81% от българите смятат, че Валери Симеонов трябва да подаде оставка. Според Първан Симеонов по-опасна за управлението е позицията на ДПС в момента. „Те го наричат „програма“ за експертност, за широка подкрепа в парламента... Във всеки случай това значи едно - ДПС се опитва последователно да постави ГЕРБ в по-голяма зависимост от себе си. Поне на първо време това работи донякъде за ГЕРБ и за патриотите, защото, опасността ДПС да е срещу теб обикновено е добра политическа реклама в България. Но ако ДПС са сериозни в това свое намерение, Борисов знае, че те трудно ще се откажат и вероятно това го притеснява повече“, каза той. Социологът смята, че Бойко Борисов разсъждава колко неприятна е ситуацията с протестите на майките на деца с увреждания. „Според мен в момента се чуди и се чуди главно между две опции - дали този път нещата са толкова неприятни, колкото са били през, примерно, зимата на 2012-а срещу 2013-а, или пък си казва той: „Това вече много пъти съм го гледал и съм правил една и съща грешка, на страха очите са големи и съм хвърлял кърпата и съм отивал на избори, без да е имало нужда, защото заплахата не е чак толкова голяма\". Той в момента разсъждава между тези двете“, каза Симеонов. „И видимо печели време за разсъждение като буквално и преносно отсъства от политическия дебат в страната. Борисов просто не е тук. Това прави в момента. И поне според мен чуденето е дали да контраатакува по някакъв начин, чисто имиджово, както го е правил много пъти, или пък догодина заедно с местните избори да направи предсрочни парламентарни избори“, добави той Симеонов коментира и защо Борисов не реагира този път, въпреки че той променя мнението си под обществен натиск: „Възможно е Борисов да вижда нещо, което масовата публика не вижда в този протест. Той е доста обилно онагледен през медиите, но внимателният поглед ще види, че този протест лека-полека добива една доста стройна организация и на него стискат палци очевидно партийни лица – от червената и от либералната опозиция, т. е двете основни опозиции, които ГЕРБ има. Така че възможно е да смята, че този протест е някаква форма на инженеринг, който скоро ще изпосталее, особено с промяната на времето“. „Разбира се, когато говорим така за протеста, трябва винаги, за да не изпадаме в цинична ситуация ние, трябва винаги да отбелязваме, че проблемът на майките на деца с увреждания е сериозен. Това е съвсем отделна, различна и човешка тема, но факт е, че този протест лекичко вече започва да прилича на опит не просто да се протестира за майките, а да се събаря правителството“, каза Първан Симеонов. Според него в тези протести има доста партийност, която голяма част от хората не виждат. „Ако трябва да бъдем докрай, ама съвсем докрай откровени, действително самият Валери Симеонов нямаше предвид това, което се тълкува в неговите думи. Очевидно думичката „уж“ не беше използвана в такъв смисъл. За съжаление беше използвана в смисъл, който само Валери Симеонов и само двама – трима езиковеди могат да схванат. И въобще – не се говори с такъв замах, с такова настървение и с такава злорада енергия, така си мисля аз. Г-н Симеонов е длъжен да понесе някакви последици… Държа да кажа, че оставката на г-н Валери Симеонов като тема вероятно е повлияна и от общото отношение към него, не просто от тази реплика“, каза изпълнителният директор на „Галъп“. Липсата на кворум може да изиграе лоша шега на тези, които използват подобно нещо, коментира още социологът. „Дали може така този парламент? Трудно би било, особено ако и г-н Марешки напусне, само че аз не съм сигурен, че това ще донесе много голям позитив на тези, които правят това. Струва ми се, че българите не харесват идеята някой да не ходи на работа и не оценяват ситуацията в България като чак толкова революционна. Опозицията донякъде бърка тук, че на българите им се нравят резки движения. Данните ясно показват, че резки движения в този момент като че ли не са желани и идеята, че ще бъде провалена работата на парламента на едни следващи избори може да се превърне в контрареклама за тези, които са го направили“, каза Първан Симеонов.", "date": "2018.11.06", "title": "Първан Симеонов: ДПС се превръща в заплаха, опитва се да постави ГЕРБ под зависимост"}
{"url": "https://www.faktor.bg/bg/articles/borisov-kam-ravina-na-evropa", "text": "Министър-председателят Бойко Борисов се срещна с главния равин на Европа Пинкас Голдшмидт. По време на разговора главният равин изрази благодарност към българското правителство за подкрепата и сигурността, която страната ни оказва към българската еврейска общност. Пинкас Голдшмидт отбеляза, че в други части на Европа се наблюдава увеличаване на проявите на антисемитизъм за разлика от България, съобщиха от правителствената пресслужба. Премиерът Бойко Борисов подчерта, че страната ни винаги е била пример за религиозна толерантност и в България традиционно няма процеси на антисемитизъм. Той добави, че по тези въпроси у нас има и специален национален координатор, чийто функции се изпълняват от заместник-министър на външните работи. Главният равин Голдшмидт заяви, че България и правителството са изключително уважавани сред еврейските общности в Европа. В разговора премиерът Борисов подчерта, че не трябва да се забравя подвига на българите за спасяването на българските евреи по време на Холокоста. В разговора премиерът Борисов беше поканен от Конференцията на европейските равини да участва като почетен гост в работната им сесия в рамките на Мюнхенската конференция по сигурност през февруари 2019 г.", "date": "2018.11.06", "title": "Борисов към равина на Европа: България винаги е била пример за религиозна толерантност"}
{"url": "https://www.faktor.bg/bg/articles/podgotvyat-sreshta-borisov-tramp-prez-2019-godina", "text": "Срещата на премиера Бойко Борисов с президента Доналд Тръмп се подготвя за началото на 2019 г. Това стана ясно след разговора на вицепремиера и министър на външните работи Екатерина Захариева с държавния секретар на САЩ Майк Помпео. По визитата вече се работи, разбрахме се, че това може да се случи в първите три месеца на следващата година, потвърди Захариева на излизане от Държавния департамент. Двамата първи дипломати обсъдиха отношенията между София и Вашингтон и по-специално стратегическото партньорство в областта на отбраната и плановете за модернизация на българските въоръжени сили. По време на разговора Захариева е поставила въпроса за включване на България в програмата на САЩ за безвизови пътувания. „Един от основните критерии за включване в програмата е броя на отказаните американски визи и затова полагаме усилия, като в тясно сътрудничество с посолството на САЩ в София информираме българските граждани за условията, на които трябва да отговарят, за да получат виза“, коментира Захариева. Тя допълни, че е поставила и въпроса за сключване на спогодба за социална защита.", "date": "2018.11.06", "title": "Подготвят среща Борисов-Тръмп през 2019 година"}
{"url": "https://www.faktor.bg/bg/articles/vmesto-da-glasuva-byudzheta-bsp-se-zahvana-s-magistralite-vnese-isk-v-api-za-proverka-na-kachestvoto-im", "text": "БСП поиска проверка на качеството на новопостроените през последните години магистрали и важни пътни участъци в страната. За целта днес депутати от левицата внесоха в Агенция \"Пътна инфраструктура\" искане за външна техническа експертиза на всички проблемни пътища в страната. Искането бе внесено от говорителя на БСП Елена Йончева, заместник-председателите на ПГ на \"БСП за България\" Христо Проданов, Крум Зарков, Георги Свиленски и депутати от групата, съобщава Канал3. Целта е да се направи независим анализ на пътищата и затова социалистите няма да се съгласят, ако АПИ възложи задачата на българска лаборатория. Внесохме искане в АПИ за независима техническа експертиза на магистралите в страната, на Околовръстното и на пътя Видин-Кулата, обяви Елена Йончева пред медиите на входа на АПИ, след като внесоха искането. Настояваме тази експертиза да бъде направена в независима европейска лицензирана лаборатория, добави Йончева. Инициативата е провокирана от битуването на мнение в обществото, че от строежа на пътищата се краде през обществените поръчки, като голям процент от планираните средства за строежа се връщат обратно към властта. Искаме да бъдат взети вертикални ядки, които да покажат пластовете, и съответно ще бъде сравнен даденият участък с първоначалните планове, обясни Йончева. Ние искаме да получим отговор краде ли се от българските магистрали, състоянието на българските магистрали е видимо и без техническа експертиза. Много често, след като бъдат направени, започва техният ремонт, припомни лявата депутатка. Йончева покани медиите да наблюдават целия процес, разбира се, ако АПИ разреши провеждането на такава експертиза. \"Управляващитге ги призоваваме да получи разрешение АПИ. И в присъствието на АПИ, КАТ, всички държавни органи, ви каня да проследите целия процес\", каза Йончева. Тя призна, че конкретният повод е смъртоносната катастрофа в Своге, където, по думите й, се разкривала схемата. Соцдепутатката се обърна и към правителството да подкрепи предложението на БСП, ако няма от какво да се притеснява, защото това е единственият начин да се изчисти името на страната ни. По този повод журналистката припомни доклада на Държавния департамент на САЩ, в който се посочва, че основно корупцията у нас е свързана с инфраструктурните проекти. Това не е упрек към строителите, наблегна още народната представителка. \"Исканата от нас експертиза по никакъв начин не дискредитира българските строители, а напротив - това е единственият начинн да бъдат защитени. Защото ние имаме прекрасни пътни строители и прекрасни инженери, но те са принудени вероятно да правят компромиси, за да получат работа\", допусна тя. БСП щели да поемат разходите по подобна независима експертиза, а социалистите вече водят разговори с две австрийски лаборатории, научи Канал 3. Елена Йончева изпраща писма по този повод и до Европейската комисия.", "date": "2018.11.06", "title": "Вместо с бюджета, БСП се захвана с магистралите - искат пълна ревизия от АПИ"}
{"url": "https://www.faktor.bg/bg/articles/patriotite-se-sabraha-na-zakrita-sreshta-v-ms", "text": "ПГ на „Обединени патриоти“ провежда среща в Министерския съвет. На срещата присъстват тримата лидери на партиите от малката коалиция – Валери Симеонов, Красимир Каракачанов и Волен Сидеров, както и депутати от парламентарната група. Срещата е закрита за медиите и не се предвиждат изявления.  Припомняме, че напрежението около патриотите отново се повиши, след като Волен Сидеров поиска оставката на Валери Симеонов заради изказване към протестите на майките на деца с увреждания. Лидерът на НФСБ се извини, но от \"Атака\" продължиха да клатят малката коалиция. Красимир Каракачанов остана да наблюдава трусовете отстрани, свали синята каска и няма категорично мнение иска ли оставката на Влаери Симеонов.", "date": "2018.11.06", "title": "Патриотите се събраха на закрита среща в Министерски съвет"}
{"url": "https://www.faktor.bg/bg/articles/kremal-ne-se-zadava-normalizatsiya-na-rusko-amerikanskite-otnosheniya", "text": "Изборите за Конгрес в САЩ едва ли ще внесат яснота по въпроса за възможна нормализация на руско-американските отношения, а засега няма такива тенденции, заяви пред журналистите прессекретарят на руския президент Дмитрий Песков, цитиран от ТАСС. „Мислим, че няма смисъл да се заблуждаваме и да предполагаме, че тези (избори) ще внесат някаква яснота ( в това, как ще се развиват руско-американските отношения). Засега не се наблюдават никакви видими тенденции за нормализация“, заяви говорителят на Кремъл. В отговор на въпрос, ще следят ли в Кремъл хода на изборите за Конгрес в САЩ, Песков отбеляза, че съответстващите данни се следят по медиите. „Затова, разбира се, ние така или иначе ще гледаме“, каза Песков.", "date": "2018.11.06", "title": "Кремъл: Не се задава нормализация на руско-американските отношения"}
{"url": "https://www.faktor.bg/bg/articles/bosnenski-lider-shte-pobedim-tova-chudovishte-i-fashistko-tvorenie-sarbiya", "text": "Водачът на листата „Самоопределение“ Сюлейман Углянин, който победи на изборите за Национален съвет на бошняците (НСБ) отпразнува успеха в Нови Пазар като политическа победа, съдейки по виковете „Република Санджак“ на неговите поддръжници, пише електронното издание на консервативния белградски ежедневник „Вечерне новости“. Докато провъзгласяваше победата на своята листа, Углянин заяви пред тълпата, че бошняците все още не са решили своя статут, както и че Александър Вучич е претърпял поражение в Нови Пазар, цитира думите му веснтикът. Привържениците на НСБ прекъснаха речта на лидера си на няколко пъти, за да скандират „Република Санджак“, „Да живее знамето на Санджак“, „Сульо, ние те обичаме“, а освен това псуваха сръбския президент.  След оповестяването на резултатите от изборите, Углянин заяви, че НСБ е „обществено благо на бошняците“, което цели подобряване на Конституцията и гарантиране на правата им със закони, цитира \"Фокус\". Освен това, лидерът на листата „Самоопределение“ увери, че това са най-важните избори за бошняците от разпадането на бивша Югославия, защото те имат в Сърбия, както твърди той, „много нерешени въпроси и голям брой проблеми“. Углянин също така твърди, че Съвета има законови правомощия да решава „натрупаните проблеми“ с представители на международната общност. Той обяви, че не е доволен от това, че неговата партия не е постигнала абсолютна победа, но посочи, че ще формира мнозинство със съветниците от листата „Vakat je”. „Доволен съм, че сега имаме повече политически възможности да споделим отговорността и от това, че заедно ще имаме възможност да победим това чудовище и фашистко творение сръбската държава Сърбия, която иска да легализира геноцида и престъпленията, като средство за завладяването на територии и за решаване на политически въпроси“, заключи Углянин. „Вечерно новости“ отбелязва, че Националните съвети по принцип се занимават с грижата за културните, образователните и други права и интереси на националните малцинства в Сърбия. „Коментарите на Сюлейман Углянин, направени след победата му на изборите за НСБ са абсолютно неприемливи“, оцени председателят на Сръбската социалдемократическа партия Расим Ляич и добави, че всяка конфронтация с държавата вреди на гражданите на Санджак.", "date": "2018.11.06", "title": "Сепаратистки лидер: Ще победим това чудовище и фашистко творение Сърбия"}
{"url": "https://www.faktor.bg/bg/articles/donal-tusk-predupredi-ima-golyama-risk-polsha-da-napusne-es", "text": "Председателят на Европейския съвет Доналд Туск предупреди полските консервативни управляващи, че има огромен риск страната им да излезе от ЕС, предаде \"Франс прес\", цитирана от БТА. \"Това е извънредно сериозен въпрос, драматично сериозен въпрос. Бих искал хората, които са поели по този път, да дойдат на себе си\", заяви във Варшава бившият полски либерален премиер. \"Полекзит, тоест излизане на Полша от ЕС, за жалост ми изглежда възможен не защото (лидерът на управляващата консервативна партия) Ярослав Качински е намислил такъв план. Той казва, че няма такова намерение\", каза Туск, но припомни, че и бившият британски премиер Дейвид Камерън не е възнамерявал да извади страната си от ЕС и всъщност е положил големи усилия да избегне Брекзита. \"Няма значение дали Ярослав Качински планира излизането на Полша от ЕС, или само задейства процеси, които може да доведат до това\", заяви Туск, имайки предвид напрежението между Варшава и Брюксел. Европейската комисия и някои страни от ЕС упрекват полските консерватори, че поставят в опасност основополагащите принципи на правовата държава, например с опита си да подчинят съдебната власт с редица спорни реформи. /БТА", "date": "2018.11.06", "title": "Доналд Туск предупреди: Има голяма риск Полша да напусне  ЕС"}
{"url": "https://www.faktor.bg/bg/articles/volen-siderov-1-4", "text": "\"Просто имахме заседание на \"Обединени патриоти\", решихме да е в Министерски съвет, защото обстановката е по-тържествена\". Това каза пред журналисти лидерът на ПП „Атака“ Волен Сидеров във връзка със срещата на ПГ на „Обединени патриоти“ в Министерски съвет. „Доведох колегите тук, защото има много интересни творби на Димитър Годжанов и на Никола Танев. Да видят, че в тази сграда има много добри картини, да видят малко изкуство“, каза той.  \"Нищо специално, нищо интересно. Просто имахме заседание на групата и решихме да е тук, защото обстановката е по-тържествена\", допълни Сидеров. На въпрос върви ли диалогът в групата, той отговори: \"Да, върви\". Сидеров обясни, че не изпитва съмнения за събирането на кворум за днешното парламентарно заседание.  „Всичко е наред, за момента няма предпоставки за напрежение. Имахме заседание на парламентарната група и затова решихме да е тук“, изтъкна той.", "date": "2018.11.06", "title": "Волен Сидеров след срещата на патриотите: Всичко е наред, няма предпоставки за напрежение"}
{"url": "https://www.faktor.bg/bg/articles/novini/svyat/rusiya-i-kitay-pompyat-muskuli-gotvyat-se-da-konkurirat-airbus-i-boeing-sas-svoy-model-samolet", "text": "Китай и Русия представиха във вторник прототип на нов голям самолет за полети на дълги разстояния, по който работят заедно. Целта на двете страни е с модела да навлязат сериозно в авиоиндустрията, доминирана от Boeing и Airbus, съобщава CNBC. Моделът беше показан в рамките на най-голямото авиошоу в Китай, което се провежда между 6 и 11 ноември. По самолета работи съвместната компания, създадена от двете държави, United Aircraft Corporation. Именно нейно дело е т.нар. CR929. \"Нашата програма отчита прогрес и върви в график\", коментира президентът на дружеството Юри Слюсар. \"В момента работим върху дизайна, както и по избирането на доставчици и оборудване, което ще приключи в края на 2019 година\", допълва той. Самолетът ще бъде с дължина от 22 метра, с височина от 6,5 метра и с ширина от 5,9 метра. Според плановете моделът трябва да направи първите си полети през 2023 година.", "date": "2018.11.06", "title": "Русия и Китай помпят мускули - готвят се да конкурират Airbus и Boeing със свой модел самолет"}
{"url": "https://www.faktor.bg/bg/articles/novini/svyat/tereza-mey-na-finalnata-prava-sas-sporazumenieto-za-brekzit", "text": "Окончателното споразумение между Лондон и Брюксел за Брекзит е готово на 95%. Това е заявила британският премиер Тереза Мей, предаде Ройтерс. Тя също така е уверена в намирането на решение по въпроса за границата на Северна Ирландия. Според изявление от кабинета на премиера, след среща с австрийския канцлер Себастиан Курц тя вярва, че 95% от споразумението за напускане на ЕС вече са завършени, както и че ще бъде намерено решение за режима по северноирландската граница. От своя страна Курц е заявил, че като ротационен председател на ЕС Австрия е готова да оказва съдействие на Лондон и Брюксел за ускоряване на сключването на окончателно споразумение за Брекзит, допълва ТАСС.", "date": "2018.11.06", "title": "Тереза Мей на финалната права със споразумението за Брекзит"}
{"url": "https://www.faktor.bg/bg/articles/georgi-harizanov-i-bsp-dava-milo-i-drago-tozi-parlament-da-prodalzhi-tya-e-silno-razedinena", "text": "И БСП дава мило и драго този парламент да продължи, защото тя е силно разединена. Едно явяване на пресрочни избори ще доведе до плачевни резултатите. Затова не вярвайте на това, че БСП иска предсрочни избори. Нови избори няма да доведе до нищо ново. Тази позиция изрази в студиото на Нова ТВ анализаторът Георги Харизанов. Той обясни, че разбира ревността на БСП към силното лидерство, но ГЕРБ е лидерски проект, със силен лидер, който обаче не ниглежира парламентарната република. Харизанов за пореден път посочи, че по отношение на исканата оставка на Валери Симеонов патриотите не са реагирали достатъчно бързо, въпреки думите на Борисов, които според него не са били разбрани правилно. Не е адекватна и бърза реакцията и на министър Каракачанов по отношение на ДАБЧ.  Очевидно, че има проблема в коалиционното управление. Но ако говорим за пренареждане, то аз съм за такова пренареждане, в което има смяна на позициите на участниците в правителството. Това по-принцип освежава винаги едно управление. Слабата опозиция винаги сваля качеството на управлението. Но Бюджет 2019 показва, че кабинета е в доста добрата кондиция, посочи Харизанов.", "date": "2018.11.06", "title": "Георги Харизанов: И БСП дава мило и драго този парламент да продължи"}
{"url": "https://www.faktor.bg/bg/articles/shte-padnat-li-vizite-na-balgarite-za-sasht", "text": "На официална среща в държавния департамент на Съединените щати в столицата Вашингтон вицепремиерът и външен министър Екатерина Захариева и американският държавен секретар Майк Помпео препотвърдиха статегическото партньорство между България и Съединените щати в сигурността, отбраната, икономиката и енергетиката. Двамата заявиха и общите си позиции по Близкоизточния мирен процес и партньорството в НАТО. Екатерина Захариева отново постави въпроса за визовия режим за българските граждани. Специалните пратеници  на БНТ във Вашингтон коментират подробностите. Министър Захариева постави въпроса за визите, защото България в момента е една от единствените пет държави в ЕС, които все още пътуват с визи за САЩ. Екатерина Захариева -вицепремиер и министър на външните работи: Майк Помпео Пое ангажимент да работим наистина за това да падне прословутият процент на откази под три процента като, разбира се, и ние се стараем и нашата работа пък е да увеличим информираността на българските граждани, които подават документи за визи. Всяка година процентът на откази намалява, но за съжаление, все още сме много далеч от задължителните под три процента. В момента броят на откази надхвърля 14%. Близо 400 хиляди са сънародниците ни, които в момента живеят тук според официалните данни.  Сътрудничеството в сферата на енергетиката с акцент върху газовия хъб \"Балкан\" също бе сред приоритетните теми в днешните разговори. Екатерина Захариева подчерта пред Майк Помпео, че този хъб ще доведе до истинска диверсификация - не само по отношение на пътя на газа, но и по отношение на източника. Тя припомни информацията, която премиерът Борисов даде на Помпео в Ню Йорк, че България би била доволна на хъба да се търгува и втечнен газ през LNG терминали от САЩ. Екатерина Захариева: Тоест ние бихме искали да имаме азерски газ, руски газ, течен газ дали от Катар, дали от САЩ. Знаете, че има проект за LNG терминал в Александруполис, към който България проявява сериозен интерес като един от възможните източници за диверсификация и за доставки за газов хъб Балкан. На днешният ден с ключови за САЩ междинни избори вицепремиерът Екатерина Захариева ще има срещи с представители на неправителствени организации на демократите и републиканците, както и със съветника по национална сигурност на президента Тръмп Джон Болтън.", "date": "2018.11.06", "title": "Визите за българи в САЩ няма да паднат"}
{"url": "https://www.faktor.bg/bg/articles/tatyana-burudzhieva", "text": "Ситуацията в парламента ще изглежда така - мнозинството си обсъжда и приема Бюджет 2019, а опозицията, както казва г-н Цонев от ДПС, ще използва инструменти на политически натиск. Само в България номерът е да не се регистрираме с месеци, въпреки, че хората не искат да пада това правителство. Както е втърден електората на партиите показва, че никой не иска избори. Това обяви в ефира на Нова ТВ политологът Татяна Буруджиева, която коментира и данните от последното социологическо проучване на „Галъп“, изнесени вчера.  Според нея начинът, по който говори ДПС и нещата, които знае от нейния личен опит, показват, че от Движението предлагат да се договарят.  ДПС никога не е толкова уклончиво, както сега. Говорят - да се махат патриотите, а след това – да се маха правителството. Ами защо трябва да се махат патриоти, нека да си ходи цялото правителство. После казват - да има предсрочни избори, а след това – няма алтернатива това управление. Но аз си мисля - какъв ще е резултатът при едни предсрочни избори?, риторично попита Буруджиева.  По думите й битката в БСП е много дълбока. Но като всяка масова партия, в момента на избори тя ще се сплоти, което обаче няма да доведе до нещо смислено.  Две години правиха алтернативен бюджет, а ГЕРБ си прие по светкавичен начин своя бюджет, това не се е случвало досега. Освен това социалистите надминаха Сакскобургготски с онези приказки, как ще оправи България за 800 дни. Големият проблем на ГЕРБ – освен алчност и самозабравяне, е липсата на сериозна опозиция, а това разкапва всяко управление, посочи Татяна Буруджиева.  Що се отнася до оставката на Валери Симеонов – нещо наистина трябва да се случи. Но Борисов като лидер на ГЕРБ ясно показа, че ОП трябва да вземат решението, преди той лично да се намеси.", "date": "2018.11.06", "title": "Буруджиева: С алтернативния бюджет БСП ще надмине обещанията на Сакскобургготски да ни оправи за 800 дни"}
{"url": "https://www.faktor.bg/bg/articles/evgeniy-daynov-izmadri-predsrochnite-izbori-ne-chukat-na-vratata-te-hlopat", "text": "Тези предсрочни избори не чукат на вратата, те хлопат. Това заяви политологът проф. Евгений Дайнов в „Тази сутрин” на btv . Той щеше да разбере, че  тропам, хлопам, удрям са синоними, ако беше отворил някой тълковен речник, но за великите политолози това явно не е приоритет.  \"Още е хлопане, вратата не се е открехнала напълно\", беше следващата му забележителна мисъл. „В криза е управлението поради простата причина, че срещу него се събират огромни мнозинства. Докато има демокрация, това значи крайна нестабилност”, изказа се Дайнов. Натрупаното напрежение в обществото по редица въпроси и голямата нестабилност на управляващата коалиция водят до две възможности за Бойко Борисов през следващите месеци – падане от власт и предсрочни избори в недобър за ГЕРБ момент или запазване на сегашния парламент с нова властова конфигурация, която обаче може да нанесе големи щети на реномето на управляващите. Това коментираха в студиото на „Тази сутрин” политолозите проф. Евгений Дайнов и Димитър Ганев. „В криза е управлението поради простата причина, че срещу него се събират огромни мнозинства. Докато има демокрация, това значи крайна нестабилност”, подчерта Дайнов. По думите му изначално моделът на властта е крайно нестабилен и предсрочните избори са били неизбежни, но вече „тези избори не чукат на вратата, те хлопат”. „Борисов, макар да е виртуоз на тема „оцеляване”, винаги изпуска момента, в който в негова изгода би било да свика предсрочни избори. Да свикваш избори през зимата в такава аграрна страна като България не е добре. Не го виждам как ще добута до европейските избори”, допълни професорът. \"Натрупаното напрежение в обществото по редица въпроси и голямата нестабилност на управляващата коалиция водят до две възможности за Бойко Борисов през следващите месеци – падане от власт и предсрочни избори в недобър за ГЕРБ момент или запазване на сегашния парламент с нова властова конфигурация, която обаче може да нанесе големи щети на реномето на управляващите\",  коментираха в студиото той и политологът проф. Димитър Ганев. Според Димитър Ганев, обаче, пътят до предсрочните избори е по-дълъг. Той отбеляза, че до момента Борисов винаги е правил кадрови промени при натрупано напрежение, но няма как „да подаде оставката” на контролиращия 5-6 депутати в 122-членното мнозинство Валери Симеонов без това да не нанесе „много тежка щета”. Въпреки това, ходове са възможни – „Воля” да застане на мястото на НФСБ или даже премиерът да подаде оставка и ГЕРБ да получи нов мандат за правителство в рамките на парламента, който да се реализира в различна конфигурация.", "date": "2018.11.06", "title": "Евгений Дайнов: Предсрочните избори не чукат на вратата, те хлопат"}
{"url": "https://www.faktor.bg/bg/articles/parlamentat-zasedava-izvanredno-glasuvat-byudzhet-2019", "text": "Извънредно заседание на парламента. Бюджетите на Здравната каса и Държавното обществено осигуряване за догодина трябва да бъдат гласувани на първо четене.  Те вече бяха приети на съвместно заседание на ресорните парламентарни комисии.  Сред най-спорните акценти в здравния бюджет е преминаването на Агенцията за трансплантации и Фонда за лечение на деца към касата.  По отношение на общественото осигуряване - увеличаването на максималния осигурителен доход от 2 600 на 3 000 лева е основната промяна, върху която се очаква управляващи и опозиция да противопоставят аргументите си.  Преди да започнат дебатите по същество обаче трябва да има кворум.  От БСП обявиха, че няма да се регистрират. ДПС също няма да се регистрират, а от \"Воля\" имат условия - те искат оставките на вицепремиерите Валери Симеонов и Красимир Каракачанов. В противен случай и тяхната група няма да се регистрира в началото на пленарните заседания. Но ако управляващите все пак съберат кворум, депутатите от опозицията ще влязат в зала и ще са част от дебатите.", "date": "2018.11.06", "title": "Парламентът заседава извънредно, БСП и ДПС - няма да се регистрират"}
{"url": "https://www.faktor.bg/bg/articles/spryaga-predizboren-klip-na-tramp-s-rasistki-poslaniya", "text": "Американски медийни мрежи изтеглиха видео на кампанията на президента Доналд Тръмп, заклеймено като расистко, предаде Ройтерс.  В 30-секундното видео, което е спонсорирано от кампанията за преизбирането на Тръмп през 2020 година, е показан в съдебна зала нелегален имигрант от Мексико, осъден през 2014 г. за убийството на двама полицаи. Образът е поставен до кадри с колони мигранти, минаващи през Мексико.  Видеото е порицано от мнозина, включително членове на Републиканската партия, като расистко.  Си Ен Ен отказа да излъчи видеото, Ен Би Си посочи, че повече не го показва. Телевизия Фокс нюз, която Тръмп често сочи като любимата си телевизионна мрежа също се отказа от клипа, наричайки го \"безчувствен\", посочва БТА.  Фейсбук реши повече да не позволява платена реклама на видеото, макар че потребителите ще могат да го споделят на собствените си страници Американците гласуват днес на междинни избори - серия от национални и местни гласувания, две години след вота за президент. Те често се превръщат в референдум за политиката на стопанина на Белия дом, посочва АФП.  Цялата долна камара Гласува се за всички 435 места на Камарата на представителите, където републиканците имат комфортна преднина (236-193, с шест вакантни места). За да установят контрол върху долната камара на Конгреса, демократите трябва да спечелят допълнителни 23 места. Това е постижимо, въпреки че според социологическите проучвания около 30 от изборните надпревари за конгресмени ще бъдат много оспорвани. Новоизбраните народни представители ще започнат двугодишните си мандати в началото на януари 2019 г. Една трета от Сената В горната камара на Конгреса има 100 сенатори (по двама от щат) и една трета от тези места се обновяват на всеки две години. Тази година борбата ще бъде за 35 сенаторски кресла. Републиканците имат крехка преднина (51-49). Електоралната карта е много по-неблагоприятна за демократите, защото трябва да защитават 26 места, шест от които са застрашени. Републиканците, от своя страна, имат да защитят само девет места. Сенаторите се избират за шест години и мандатите им започват също в началото на януари. Местни избори Избирателите ще гласуват на практика за всички местни събрания (Камарите на представителите и Сенатите на отделните щати), за губернаторите на 36 от общо 50 щата, за много други постове (кметове, съдии в местни съдилища, шерифи. . .), както и за редица местни инициативи. Какви са залозите? Значението на тези избори може да бъде огромно, тъй като през последните над 150 години президентската партия много рядко е избягвала наказателен вот. Сега републиканците се боят, че може да изгубят контрола върху Конгреса. Ако демократите станат мнозинство в Камарата на представителите, вероятността за започване на процедура по отстраняване на Доналд Тръмп от президентския пост (импийчмънт) се увеличава значително. Освен това те ще оглавят парламентарните комисии, които, наред с други правомощия, могат да разследват подозренията за съглашателство между предизборния екип на Тръмп и Русия на президентските избори през 2016 г. Ако демократите поемат контрол върху Сената, всички евентуални номинации на Доналд Тръмп за Върховния съд, за федералната съдебна система или за изпълнителни длъжности в администрацията, могат да бъдат блокирани. Сенатът има последната дума по тези президентски кандидатури. Вот \"за\" и \"против\" Тръмп Въпреки че името на Доналд Тръмп не фигурира върху изборните бюлетини, много американци възприемат вота като референдум за политиките на президента. Съзнавайки опасността, Тръмп положи усилия за мобилизиране на избирателите и участва в митинги в осем щата за по-малко от седмица (Флорида, Охайо, Джорджия, Индиана, Мисури, Монтана, Тенеси и Западна Вирджиния). Методът \"Тръмп\" В консервативни щати като Канзас и Южна Каролина, кандидатите на Републиканската партия нямат никаква причина да се дистанцират от милиардера, който е много популярен сред местния електорат. Но в избирателни окръзи, където се води оспорвана битка между демократи и републиканци, името на президента може да навреди на републиканците. Кандидатите от неговата партия опитват да фокусират кампанията си върху солидния икономически растеж, а демократите правят всичко по силите си да напомнят за спорните политики на Тръмп за имиграцията, здравеопазването и търговията. По-ниска избирателна активност Статистиките показват, че междинните избори не привличат масово избиратели. По официални данни само 41,9 процента от избирателите са изпълнили гражданския си дълг през 2014 година. За разлика от това, цели 61,4 процента са гласували през 2016 г., когато изборите за Конгрес бяха произведени заедно с президентските. Но тази година избирателната активност може да бие рекордите заради силната мобилизация на противници на Доналд Тръмп, особено сред младите хора, отбелязва БТА.", "date": "2018.11.06", "title": "Спряха предизборен клип на Тръмп с расистки послания"}
{"url": "https://www.faktor.bg/bg/articles/feysbuk-blokira-115-akuanta-predi-izborite-v-sasht", "text": "Фейсбук съобщи, че е блокирал 115 акаунта, които може да участват в \"координирано неавтентично поведение\" преди официалното начало на междинните избори в САЩ, съобщи телевизия Си Ен Би Си, цитирана от БТА. Компанията посочи, че американските власти са я уведомили в неделя за онлайн дейността по акаунтите, които според тях може би са свързани с чуждестранни дружества.  Блокирани са 85 акаунта в Инстаграм и 30 акаунта във Фейсбук. Акаунтите в Инстаграм са били на английски, докато тези, свързвани със социалната мрежа - на френски и руски.  Компанията посочи, че ще предоставя информация за развитието на ситуацията, след като получи такава.  След съмненията за руска намеса в американските президентски избори, а после и в германските парламентарни, Фейсбук заяви, че ще следи строго какво се случва в социалната мрежа на всеки важен вот по света.", "date": "2018.11.06", "title": "Фейсбук блокира 115 акуанта преди изборите в САЩ"}
{"url": "https://www.faktor.bg/bg/articles/manolova-otkaza-kolata-na-trifonov-iska-goranov-da-plashta-biletite-za-novata-priemna", "text": "Омбудсманът Мая Манолова, която остана без кола и шофьор от НСО и от вчера демонстративно започна да се вози на обществен транспорт, днес организира приемна във влака София-Варна. Тя се качи на него в 6,40 часа сутринта пред камерите на множество журналисти. Билетите на гражданите, които ще я приемната, ще бъдат осчетоводени и изпратени на финансовия министър, защото хората не са длъжни да плащат за приемна с когото и да било, обясни омбудсманът, цитирана от БНР. Не става обаче ясно по какъв законов ред пътниците ще си получават парите от билетите.", "date": "2018.11.06", "title": "Манолова отказа колата на Трифонов, иска Горанов да плаща билетите за новата ѝ \"приемна\""}
{"url": "https://www.faktor.bg/bg/articles/slavi-davam-avtomobil-i-shofyor-na-maya-manolova", "text": "Телевизионният водещ Слави Трифонов обяви , че ще даде автомобил и шофьор на националния омбудсман Мая Манолова в началото на предаването си снощи.. Тя остана без служебна кола от НСО, заради икономии в бюджета службата за охрана и забчелязването на неоспоримия факт, че НСО не я охранява, а единствено я вози.. \"Работодател съм, имам възможност\", обясни Трифонов  По думите му Манолова е изпълнила със съдържание поста на национален омбудсман и трябва да бъде подкрепена. Вчера омбудсмамнът пътува до Стара Загора с автобус, за да се срещне с граждани там. Днес тя пътува с влака за Варна, като обяви приемна за граждани в купето си. \"Опитват се да ми попречат да си върша работата, но няма да успеят. С автобус, с влак, с обществен транспорт, с градски транспорт - аз ще си върша работата и ще бъда сред хората\", обяви омбудсманът.", "date": "2018.11.06", "title": "Слави Трифонов: Давам автомобил и шофьор на Мая Манолова"}
{"url": "https://www.faktor.bg/bg/articles/ep-vazmozhno-nay-barzoto-da-se-priemat-v-shengen-balgariya-i-rumaniya", "text": "Комисията по граждански свободи, правосъдие и вътрешни работи на Европейския парламент призова тази вечер за възможно най-бързото приемане в Шенген на България и Румъния, съобщи пресслужбата на ЕП. Евродепутатите от комисията призовават за пълно приемане на двете държави - със сухопътните, морските и въздушните граници. Те допълват, че осъществяваните сега гранични проверки при пътуване от и до Шенгенското пространство имат отрицателно икономическо въздействие. Призивът е отправен към Съвета на ЕС, като се отбелязва, че постепенното отпадане на проверките - първо на морските и въздушните, а след това и на сухопътните граници - би довело до отрицателни последици. Допълва се, че от досегашното положение губят не само двете държави, но и ЕС. Парламентарната комисия добавя, че разширяването на Шенген не следва да бъде обвързвано с недостатъци в областите на убежището и миграцията.  Предвижда се през декември ЕП да гласува доклад, в който се съдържа отправеният миналата вечер призив. От 2011 г. насам евродепутатите неколкократно приемаха необвързващи решения в подкрепа на приемането на България и Румъния в зоната без гранични проверки.", "date": "2018.11.06", "title": "ЕП: Възможно най-бързо да се приемат в Шенген  България и Румъния"}
{"url": "https://www.faktor.bg/bg/articles/i-dnes-shte-ni-radva-slantseto-s-temperaturi-do-21-gradusa", "text": "През деня ще бъде предимно слънчево. Ще духа слаб до умерен вятър от изток-североизток. Минималните температури ще бъдат в много широки граници - от минус 1-0 градуса на отделни места в котловините и равнините, до 13-14 градуса по морския бряг. Максималните температури ще бъдат между 12 и 17 градуса, в югозападните райони - до 21 градуса, сочи прогнозата на НИМХ. От минус 7 до 25 градуса - какво време ни очаква през ноември Над Черноморието ще бъде с ниска облачност и с намалена видимост. На места ще има и ръмежи. Ще духа слаб до умерен североизточен вятър. Максималните температури ще бъдат между 14 и 16 градуса. Температурата на морската вода ще е 16-17 градуса. Вълнението на морето ще бъде 2-3 бала. Над планините ще бъде предимно слънчево. Ще продължи да духа слаб до умерен вятър - предимно от изток. Максималната температура на височина 1200 метра ще е около 14 градуса, на 2000 метра - около 9 градуса. Атмосферното налягане ще бъде по-високо от средното за ноември и през деня ще се задържи почти без промяна.", "date": "2018.11.06", "title": "И днес ще ни радва слънцето, с температури до 21 градуса"}
{"url": "https://www.faktor.bg/bg/articles/sasht-grazhdanite-da-vnimavat-za-ruski-falshivi-novini", "text": "Спецслужбите и правоприложните институции на САЩ обявиха в навечерието на съдбоносните за страната междинни избори, че няма индикации за усилия да се нанесат щети на избирателната инфраструктура, съобщава AFР. Те обаче предупреждават гражданите да внимават за руски фалшиви новини.  Съобщението идва няколко дни след като ново изследване установи, че подвеждащата информация в социалните медии се разпространява с много по-голяма скорост отколкото по време на президентските избори от 2016 година. За тях Русия бе обвинена в манипулация чрез обширна пропагандна кампания в полза на Доналд Тръмп , предавда \"Фокус\" .  \"Американците обаче трябва да знаят, че чуждите актьори продължават да се опитват да влияят върху общественото мнение. Те могат да го правят, като разпространяват фалшива информация за политическите процеси и кандидати, като лъжат за собствената си намеса, разпространявайки пропаганда в социалните медии и чрез други тактики.“ Въпреки изключително строгите мерки, които налагат фирмите, произвеждащи съдържание в социалните медии, т. нар. „новини боклуци“ се разпространяват с много по-голяма скорост в навечерието на сегашните междинни избори в САЩ в сравнение с 2016 година, съобщава в свое изследване изследователски екип от Оксфордския Интернет Институт. В събота от Туитър съобщиха, че са изтрили „серия акаунти“, които са се опитвали да споделят дезинформация в медията.", "date": "2018.11.06", "title": "САЩ: Гражданите да внимават за руски фалшиви новини"}
{"url": "https://www.faktor.bg/bg/articles/svilenski-zhivotat-na-pravitelstvoto-si-otiva-gotovi-sme-za-predsrochni-izbori", "text": "Непрекъснато говорят, че БСП не е в кондиция. Както не сме в кондиция, спечелихме президентските избори, след това взехме 39 депутатски места. Това, че БСП не е в кондиция е невярно. Диалогът в БСП е на друго ниво, въпреки вътрешната опозиция. Това коментира в студиото на Нова ТВ депутатът от БСП Георги Свиленски.  Когато има един проблем и той е идентифициран – той става проблем за всички политически формации. Това показва още веднъж, че това правителство трябва да си ходи, добави той.   Животът на това правителство си отива. Показва го и това, че все повече се коментира алтернативния бюджет на БСП, а на не управляващите. Ние в него сме написали и в приходната и разходната част. Демографският проблем е  наш проблем, но и на управляващите. 6 400 – това са 10 минимални работни заплати, които ще бъдат дадени на майките за второ дете. Ще бъдат преизчислявани пенсиите. За 3.2 добавяме разходи в бюджета. Дефицитът при ГЕРБ е 0.5, а при нас е 0.6, което  не е фатален. Приходите според данъчното облагане са 3.2 млн. – вдигаме минималната заплата и минималния осигурител доход, въвеждаме подоходен данък, аргументира позицията си Свиленов. Той обаче не съвсем пропусна, че повече от заложените мерки са десни, а БСП претендира да е лява, социална партия.  На въпрос къде са реформите, които предлага БСП, Свиленски бе лаконичен: Реформите в тази алтернатива сме ги описали във Визия за България. Бюджета на кабинета не става за изпълнение. Той изглежда щедър – те дават с едната ръка, но с другата взимат от хората. И хората ще го усетят, ако това правителство не падна от власт.", "date": "2018.11.06", "title": "Свиленски: Животът на правителството си отива, в кондиция сме за предсрочни избори"}
