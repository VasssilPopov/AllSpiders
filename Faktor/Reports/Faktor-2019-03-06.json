{"url": "https://www.faktor.bg/bg/articles/putin-zabrani-sas-zakon-na-voennite-da-polzvat-smartfoni-na-sluzhba", "text": "Президентът на Русия Владимир Путин подписа закон, който забранява на военните да имат в себе си смартфон, докато са на служба. Съответстващият документ бе публикуван на официалният портал за правова информация. Забраната важи и за други предмети, позволяващи с помощта на интернет да се разпространяват аудио,фото и видеоматериали, както и данни за геолокация, пише електронното издание на вестник „Известия“. Освен това, съгласно закона, военните не могат да предават на медиите и да публикуват в интернет данни за себе си и своите колеги, включително информация, която позволява да се определи тяхното ведомство, част или да се разкрие мястото, където служат. Телевизионният канал „360“ отбелязва, че под ограничението попадат ситуации, свързани с изпълнение на отделни задължения – например, при водене на бойни действия, носене на боево дежурство, пребиваване на територията на военна част и други. На 21 февруари Путин подписа указ, според който гражданите на страната, които са в запас, през 2019 година трябва да участват във военни сборове. Уточнява се, че сборовете, с изключение на проверовъчните, ще се проведат в срокове, съгласувани с регионалните органи на изпълнителната власт. Периодът за провеждането на последните се определя от МО.", "date": "2019.03.06", "title": "Путин забрани със закон смартфоните на военните"}
{"url": "https://www.faktor.bg/bg/articles/novini/svyat/zashto-ideite-na-makron-pryako-zasyagat-balgariya", "text": "Планът за европейско възраждане, предложен от френския президент Макрон в навечерието на европейските избори, има както ценностен, така и програмен характер. Макрон не просто посочва темелите на ЕС, но и набелязва стъпки за тяхната защита и за реформирането на европейския проект. Предложенията му са закономерна стъпка по пътя, очертан от неговата реч в Сорбоната. И имат пряко отношение и към България. На първо място г-н Макрон осъжда действията на безотговорните политици, които предизвикаха референдума за Брекзит. Отрича самоизолацията, проповядвана от националистите, като я противопоставя на основите на европейския проект: мир, благоденствие, свобода. По думите на Макрон, Брекзит е символ на кризата в ЕС, символ на клопката, заложена от радикалните популисти. България, една от най-проевропейските държави, на пръв поглед изглежда далеч от този капан. Но в обществото се надигат авторитарни нагласи, увеличават се социалните дистанции между българите и другите големи етнически групи - ромите и турците. Изследване на Университета в Невада, проведено в 100 държави, показа, че българите са сред най-нетолерантните европейци. По-зле в класацията се представят само Литва, Естония, Румъния и Чехия. Подобна атмосфера е много благоприятна за всякакви лъжепатриоти, етнически предприемачи и прочие, които умишлено разпалват крайни нагласи, за да използват подемната им сила към властта. Макар повечето да не призовават към напускане на ЕС, те поставят под съмнение европейския проект. И нерядко го правят в интерес на чужди сили. По-притеснителното е, че „мейнстрийм” партии като ГЕРБ и особено БСП се вдъхновяват от реториката на политици като Орбан. И това на фона на факта, че 12 партии-членки на ЕНП поискаха изключването на Орбановата партия Фидес заради антибрюкселската кампания на унгарското правителство. Каква ли ще бъде реакцията на българските му приятели, ако Орбан наистина бъде „отлъчен”? Намеквайки за предизвикателствата пред европейската сигурност, свързани с Русия, за ръкавицата, хвърлена от американския президент Тръмп към Европа, за тревогите, породени от могъщата китайска икономика, г-н Макрон очертава и друга клопка. Това е капанът на статуквото, на паяжините от миналото, които популистите превръщат в реликва. Алтернативата, предложена от френския президент, е дълбоко европейско обновление, ръководено от три цели: свобода, защита и напредък. В тази връзка се предлага формирането на Европейска агенция за закрила на демокрацията, която да защитава изборите в ЕС от кибератаки и манипулации. Ясно е, че тази инициатива има пряко отношение и към опасенията от руска намеса в предстоящите избори в България. Още по-важно е, че г-н Макрон желае да се забрани финансирането на европейски партии от „чужди сили”. Настоява също така за прочистването на интернет от езика на омразата. И ако аудиторията на френския президент в Западна Европа лесно ще разпознае тук скандала с руските пари за партията на Льо Пен, дали българските граждани ще доживеят да научат резултатите от разследвания, документиращи „субсидиите” за местните проксита на Кремъл? И още една визия на френския президент: Макрон, разбира се, не подкрепя ксенофобската истерия, но реалистично посочва необходимостта от сигурни граници. Тази тема също е ключова за България. Не само защото сме външна граница на ЕС, а и заради стремежа ни към Шенгенското пространство, за което Макрон иска „да бъде преосмислено изцяло”. От една страна членството в него ще бъде обвързано с „единна европейска политика за предоставяне или отказ на убежище”. А от друга - макар формално да изпълнява изискванията за членство, България си остава с най-високи размери на корупцията в публичния сектор. Има дори белези на „завладяване на държавата”. Доклад на ЕК твърди например, че службите в страната прикриват схеми за пране на пари - две трети от сигналите на банките до ДАНС за съмнителни трансакции се отнасят до местни политици, но така и не се стига до правораздаване. А това определено може да се окаже препъни-камък пред амбициите ни за по-дълбока интеграция в ЕС. И това предложение на Макрон засяга България: идеята за европейски финансов щит (тоест, да се „гарантира едно и също заплащане за една и съща свършена работа, както и минимална европейска заплата, подходяща за всяка държава и обсъждана колективно всяка година”) звучи особено примамливо за най-бедната страна в ЕС. В крайна сметка обаче тук бизнесът ще има последната дума. Поради което това послание не изглежда особено реалистично. Хаосът на име „Брекзит” охлади поривите на крайния евроскептицизъм. Въпреки това се очаква поне една трета от местата в новия Европейски парламент да бъдат заети от популисти, оспорващи стожерите на европейския проект. Много е възможно създалата се заплетена конфигурация от противоречащи си интереси да доведе до институционален блокаж, особено в контекста на щекотливи въпроси като общия бюджет и избирането на нова Европейска комисия. И да, свръхфедералистките идеи на Макрон няма да се понравят на мнозина. Някои вече го обвиняват в популизъм. В този смисъл е добре, че френският президент очерта както ясен времеви хоризонт, така и форум, на който да бъдат обсъдени поставените от него теми - т.нар. Конференция за Европа, която трябва да се проведе до края на тази година. На нея няма да има теми табу, дори ако трябва да бъде обсъдена ревизия на европейските договори. Можем само да се надяваме, че решенията, които ще бъдат взети на този форум, няма да циментират статута на България като незавидна периферия на ЕС.", "date": "2019.03.06", "title": "Защо идеите на Макрон пряко засягат България"}
{"url": "https://www.faktor.bg/bg/articles/georgi-svilenski-razmaha-v-efir-sotsiologicheko-prouchvane-na-taksimetrov-shofyor", "text": "\"Тежко й на тази държава. Ето ви един пример за недоволството на хората. Качвам се в едно такси и шофьорът ме разпозна - вероятно ходейки по медии. Казва ми: \"Господине, вие се занимавате с парламент, с избори. Когато клиентите ми плащат сметката, аз си правя социология. Колко според вас човека са гласували за ГЕРБ?\" Аз му отговарям: 20-25 процента. Така му отговорих заради социолозите, да не се изложа. А той: \"Повярвайте ми, за 8 години - само един! Направете нещо за тази държава!\" Това разказа депутатът от БСП Георги Свиленски в ефира на БНТ. Той е и зам.-председател на ПГ на „БСП за България“.  \"ГЕРБ са изпаднали в шизофренна ситуация. Преди няколко часа отхвърлиха преференциите за трети път. В този парламент няма политика, а има договорки. В този парламент ние нямаме място. Те все още не са наясно дали искат машинно гласуване. Призовавам колегите от ДПС да си извадят целия списък със закони, с който извиват ръце на управляващите, и да излязат от НС и да отиваме на избори. Нашата коалиция в ДПС беше на принципна основа. Сега се управлява задкулисно. Тези хора, които са били днес в зала, са изгубили времето си и авторитета си. Те днес се обиждаха, караха се и накрая се прегърнаха, заради постове. Алтернатива има и тя е БСП“, убеден е депутатът, който работи извън парламента.", "date": "2019.03.06", "title": "Георги Свиленски размаха в ефир \"социологическо проучване\" на таксиметров шофьор"}
{"url": "https://www.faktor.bg/bg/articles/rumen-radev-1-11", "text": "\"Непостоянното законодателство нанася най-жесток удар на малкия бизнес, затова трябва да има равни условия за големия и малкия бизнес\". Това каза президентът Румен Радев по време на церемонията по връчване на годишните награди за български производители „Златна мартеница”, съобщава БГНЕС. „За мен е важно, че расте броят на участниците – от селското стопанство до IT сектора. Всичко това е най-голямото предимство на малкия бизнес, това са неговата бързина и гъвкавост и той ги губи, когато е задушен нормативно”, заяви държавният глава. Според него са необходими ясни критерии и достъп до обществени поръчки. „Това означава електронно правителство и равни условия и за големия, и за малкия бизнес. Това означава и време да мислим все повече за този бизнес, който е иновативен, гарантира повече младежка заетост и подкрепя науката и образованието. Това означава и гаранция от държавата за защита на собствеността и завръщане на доверието в правораздавателната система. Всичко това означава да консолидираме своите усилия, ако искаме България да разпространи по света тази марка – „Произведено в България“, заяви Радев и поздрави участниците в конкурса.", "date": "2019.03.06", "title": "Румен Радев бори неравенството в бизнеса с електронно правителство"}
{"url": "https://www.faktor.bg/bg/articles/novini/balgariya/veselin-mareshki-palna-lazha-e-che-bsp-nyama-da-se-varne-v-parlamenta", "text": ",,Пълна лъжа е, че БСП няма да се върне в парламента. Ще видите, че ще се върнат много скоро, дори и без да им бъдат изпълнени условията'', заяви е ефира на БНТ Веселин Марешки. Той обвини БСП в измами на местните избори във Варна, на които той е изгубил срещу кандидат на Столетницата. Според Веселин Марешки БСП не са се проявили като опозиция при гласуването на проекта за модернизиране на ВВС на Българската армия, на фона на което машинното гласуване, по думите му, не е съществен проблем, и добави, че партия \"Воля\" е опозиция на цялото статукво, докато БСП не е алтернатива на нищо. \"Воля\" не е безсмислена опозиция и гласува „за“ смислените предложения. Партията ни ще направи предложение за пълно отпадане на прага на преференциалния вот, съобщи Марешки. \"Машинното гласуване нищо не променя, за разлика от електронното гласуване. Единственото вярно във ветото на президента е за обезсмислянето на преференциите с висок праг\", посочи още Марешки и допълни, че дори и старият режим е трудно преодолим. \"Ако има мажоритарни избори, българите ще излязат и ще изберат най-достойния от своето обкръжение, ще го познават лично. „Воля“ ще предложи да отпадне целия праг на преференциите, но ще се въздържи от предложение за електронно гласуване\", заяви още председателят на партията. Относно посещението на руския премиер у нас Марешки поясни, че присъствието на Медведев на българска земя е полезно, докато това на генералния секретар на НАТО Йенс Столтенберг е било по-скоро вредно. ,,Няма нужда при такива близки народи като българския и руския да чакаме трети страни да ни решават въпросите. Така че от тази гледна точка нека да бъде изградена ядрена централа у нас, но не и да се закупуват американски изтребители'', завърши лидерът на \"Воля\".", "date": "2019.03.06", "title": "Марешки: БСП много скоро ще се върнат в парламента и без да им изпълнят условията"}
{"url": "https://www.faktor.bg/bg/articles/v-reditsite-na-gerb-ima-nay-mnogo-preferentsialno-izbrani-narodni-predstaviteli", "text": "45 депутати в сегашния парламент са избрани с преференции, при 16 от тях номерът на бюлетината съвпада с номера им в партийната листа. В редиците на ГЕРБ има най-много преференциално избрани – 24 народни представители, в БСП са 18, а при Патриотите и ВОЛЯ има по един. В ДПС депутати с преференции няма. Причината е, че единственият избран с преференциален вот, който не се отказа от мястото си в парламента, беше изключен от групата и остана независим. Депутатът Ангел Исаев влезе в парламента от листата на ДПС в Бургас, но благодарение на преференциален вот. Тъй като ДПС не толерира пренареждането на листите с преференциален вот, а Исаев не се отказа от мястото си в парламента, той беше изключен от парламентарната група и се води независим депутат. Няма внесен нито един законопроект, официално няма питания, все още не е говорил от трибуната на парламента, съобщава БТВ. Още при избирането на кабинета \"Борисов\", Исаев гласува не с ДПС - партията, от която е избран, а с ГЕРБ. Програмата на ДПС и програмта на ГЕРБ не се различават кой знае колко много, обясни независимият депутат. Изказванията на Ангел Исаев от трибуната на парламента са нула. Толкова са и зададените от него въпроси към министри. Няма законови инициативи, не участва в парламентарни комисии. Депутат е от две години. Исаев има средно образование и експертиза в областта на общественото хранене и като строителен техник. Казва, че сега учи История във Великотърсновския университет и че владее български, турски и руски език. Член е на групите за приятелство с Дания, Палестина и Колумбия. Исаев твърди още, че дарява парите от депутатската си заплата. Ангел Исаев казва, че депутатството му не е плод на феномена 15/15, а повечето хора, които са гласували съзнателно с преференция за него.", "date": "2019.03.06", "title": "В редиците на ГЕРБ има най-много преференциално избрани народни представители"}
{"url": "https://www.faktor.bg/bg/articles/pravitelstvoto-na-maduro-obyavi-poslanika-na-germaniya-vav-venetsuela-za-persona-non-grata", "text": "Даниел Мартин Кринер, посланик на Германия във Венецуела, беше обявен за персона нон грата от правителството на президента Николас Мадуро, предадоха световните агенции.  Правителството на Мадуро обвини дипломата в намеса във вътрешните работи на Венецуела и му даде 48 часа да напусне страната. В понеделник Кринер отиде на международното летище на Каракас заедно с други западни и латиноамерикански дипломати, за да посрещне завърналия се венецуелски опозиционен лидер Хуан Гуайдо, който се самопровъзгласи се за и.д. президент. \"Венецуела смята за недопустимо чуждестранен дипломат да упражнява публична роля, близка до тази на политически деец, подкрепящ заговора на радикални сектори на венецуелската опозиция. Действията на посланика на Германия Даниел Кринер са в разрез с нормите, регулиращи дипломатическите отношения\", се казва в изявление на венецуелското министерство на външните работи. Гуайдо определи експулсирането на Кринер като \"заплаха срещу свободния свят\". \"Изглежда режимът на Мадуро не прощава на тези, които искат да помогнат на Венецуела\", каза той. Говорителка на германското външно министерство потвърди новината за експулсирането на посланика на страната в Каракас. Германия се консултира със съюзниците си как да реагира, каза тя.", "date": "2019.03.06", "title": "Мадуро даде 48 часа на германския посланик да напусне Венецуела"}
{"url": "https://www.faktor.bg/bg/articles/deputatite-ot-bsp-poluchili-blizo-400-000-lv-zaplati-za-fevruari", "text": "Парламентарната група на „БСП за България“ е получила точно триста деветдесет и четири хиляди деветдесет и пет лева и 45 стотинки под формата на депутатски възнаграждения за месец февруари. Това сочат данни от справка на Народното събрание, изготвена по желание на телевизия Европа. Депутатските заплати за парламентарната група на БСП са преведени към сметките на народните представители. Това се случва, въпреки че на 21 февруари с отворено писмо до председателя на парламента Цвета Караянчева лидерът на социалистите Корнелия Нинова обяви, че парламентарната й група няма да получава възнаграждения за периода на отсъствието си от парламента. Припомняме, че решението за напускането на Народното събрание от БСП бе взето на пленум на партията на 17 февруари. Ето как от БСП коментираха казуса с връщането на депутатските заплати. Корнелия Нинова, председател на БСП: „Очевидно разговорът ще се води на това битово ниво, както и досега. Ще повторя това, което съм казвала и досега. Тези въпроси ги задавайте към управляващите. Ние сме заявили своята позиция. Спрете всички плащания – не ги искаме. “ Новината бе коментирана и от Таско Ерменков, който се завърна, макар и за кратко, след триседмично отсъствие от парламента. Според зам.-председателя на комисията по правни въпроси Християн Митев, заплатите на депутатите от БСП представляват сложен казус. 25 депутати от БСП са използвали привилегията да отчетат пътуванията си в страната пред Народното събрание и с това са си възстановили разходи за сметка на националния бюджет. Това показва справката, с която разполага телевизия Европа. Пътуванията на депутатите са в разрез с взетото от ръководството на партията решение да не се използват ресурсите на Народното събрание за служебни пътувания. Сред нарушителите на бойкота, обявен от Корнелия Нинова, са ключови за левицата народни представители като Иво Христов, Таско Ерменков, Валери Жаблянов и Дора Янкова. Четирима депутати от парламентарната група на „БСП за България“ са използвали бюджетни средства за осъществяване на командировки в чужбина, сочи справката от Народното събрание. Освен придобилото публичност пътуване на Кристиан Вигенин за участие в зимната сесия на Организация за сигурност и сътрудничество в Европа, за което той вече обяви, че възстановява изразходваните средства, в чужбина за сметка на парламента са били Иван Иванов, Йордан Младенов и Петър Витанов. Първите двама са посетили Залцбург от 20 февруари до 24 февруари за участие в международно ловно изложение. Петър Витанов пък е бил в Брюксел между 17 и 20 февруари в ежегодните съвместни заседания на различни комитети от парламентарната асамблея на НАТО. В изпратената справка изрично се подчертава, че единствено Кристиан Вигенин е възстановил изразходваните публични разходи за пътуването си, както настоя Корнелия Нинова. „Двамата колеги, които са пътували, заявиха, че ще върнат парите. Чакаме справка от Народното събрание колко са похарчените пари и ще ги възстановим\", оправда се Нинова. Припомняме, че депутатите от БСП напуснаха парламента заради несъгласие с приетите нови текстове в Изборния кодекс. По думите им, те ще се завърнат в пленарна зала, само ако се изпълнят всички техни искания – избор на нова ЦИК, отмяна на гласуванията, връщане на преференцията и нов дебат за машинното гласуване, всеки да може да си търси правата с касационна жалба.", "date": "2019.03.06", "title": "Депутатите от БСП получили близо 400 000 лв. заплати за февруари"}
{"url": "https://www.faktor.bg/bg/articles/lav-izyade-stopanina-si-otglezhdal-go-kato-domashen-lyubimets", "text": "Трагичен инцидент разтърси Чехия. Лъв изяде стопанина си. Мъжът е отглеждал незаконно животното като домашен любимец. С тежко въоръжени спецчасти и хеликоптер осъмна село Здехов, недалеч от Бърно. 33-годишният Михал Прасек, който от години отглежда нелегално в двора си лъв и лъвица, е разкъсан от единия хищник. Полицията в Чехия са категорични, че най-безопасно е да застрелят хищниците. Мъжът не се притеснявал да играе с големите котки и да ги разхожда свободно, въпреки че преди години единият лъв го ранява тежко. Собственикът на хищниците е в конфликт със съселяните си. Миналото лято извежда на разходка лъвицата, която плаши до смърт преминаващ колоездач. За щастие няма пострадали, а случаят е заведен като пътен инцидент. Този път играта с домашните любимци завършва фатално. По данни на чешките власти в частни зоопаркове в страната се отглеждат над 100 хищници – лъвове, пуми, тигри и оцелоти.", "date": "2019.03.06", "title": "Лъв изяде стопанина си, отглеждал го като домашен любимец"}
{"url": "https://www.faktor.bg/bg/articles/medvedev-podozreniyata-za-ruska-namesa-v-evropeyskite-izbori-sa-absurdna-paranoya", "text": "Руският премиер Дмитрий Медведев определи днес като абсурдна параноя подозренията за намеса на страната му в изборите за Европейски парламент, които ще бъдат произведени в края на май, предаде Франс прес, цитирана от БТА.  \"Изборите още не са състояли, а вече сме заподозрени. Има все пак презумпция за невинност. След изборите, ако могат да ни дадат доказателства, ще видим. Сега обаче вече сме виновни\", каза руският премиер на пресконференция в края на своята визита в Люксембург, която направи по покана на люксембургския си колега Ксавие Бетел. Бетел заяви, че с Медведев са обсъдили различни теми. Сред тях е било бойкотирането от Русия на Съвета на Европа след решението на Парламентарната асамблея към тази организация да лиши Русия от право на глас заради анексирането на Крим. В отговор Русия престана да изпраща свои делегати в Парламентарната асамблея на Съвета на Европа и от 2017 г. не плаща годишната си вноска. \"Излизане на Русия от Съвета на Европа е нещо, което не бих желал\", заяви Бетел. Медведев реагира и на призива от понеделник на посланика на САЩ в Люксембург Ранди Еванс страната да окаже натиск на Русия да напусне Крим. Руският премиер се позова на националния суверенитет и предложи на американския дипломат \"да вземе учебник по международно право и да изучи основите му\".  Медведев високо оцени предложението на Бетел Люксембург да посредничи за подобряване на отношенията между Русия и ЕС, предаде ТАСС. \"Това е правилна и благородна мисия, но тя ще се посрещне с различни реакции\", каза той. По време на визитата на Медведев Люксембург и Русия подписаха споразумения за икономическо и културно сътрудничество.", "date": "2019.03.06", "title": "Медведев: Подозренията за руска намеса в европейските избори са абсурдна параноя"}
{"url": "https://www.faktor.bg/bg/articles/obshtestvo/zakon-i-red/osadiha-arestant-na-2-godini-zatvor-za-zakana-kam-nadziratel", "text": "Арестант от затвора в Ловеч е осъден на две години затвор при строг режим, защото се заканил на надзирател, че ще бъде „поръчан“ и ще е в „някоя канавка“, съобщиха от прокуратурата. Мъжът бил задържан в ловешкия затвор, тъй като е подсъдим за грабеж при опасен рецидив, придружен с опит за убийство. Инцидентът с надзирателя е от 29 септември 2017 г. Вечерта надзирателите пускали един по един лишените от свобода да провеждат разговори от стационарен телефон в коридора на затвора. Рецидивистът започнал да говори по телефона в 20,26 ч. и след 4 минути единият надзирател му казал да приключва разговора, тъй като предстои вечерна проверка. Подсъдимият започнал да вика, че ще прави каквото си иска и има право да говори по телефона. Надзирателите му обяснили, че трябва да прекрати разговора за извършване на вечерна проверка, но той продължил да негодува и да крещи. Тогава единият служител натиснал с ръка бутона на телефона и прекратил връзката, а мъжът се обърнал към него и му заявил: „Аз вече теб съм те проучил, в скоро време ще бъдеш поръчан“. Надзирателят го попитал „на мен ли говориш“, а той му отговорил неколкократно: „Не ме сочи с пръст, че този пръст ще бъде в някоя канавка“. След заканите бил отведен в килията.", "date": "2019.03.06", "title": "Осъдиха арестант на 2 години затвор за закана към надзирател"}
{"url": "https://www.faktor.bg/bg/articles/na-pat-li-sme-da-namerim-lechenie-za-bolestta-spin", "text": "На път ли сме да намерим лечение за болестта СПИН? Втори пациент е в ремисия вече 19 месеца. След трансплантация на костен мозък на британски пациент, заразен с вируса на СПИН, повече не са открити следи от заболяването, съобщава списание „Нейчър“. Това е втори подобен случай по рода си. През 2007 година американецът Тимъти Рей Браун, известен навремето като „берлинският пациент“, става първият човек, излекуван  с подобен метод. Както и при случая с Браун, британският пациент също е бил лекуван от рак, като след трансплантацията на клетките са изчезнали симптомите и на двете заболявания.  Проф. Татяна Червенякова, национален консултант по инфекциозни болести и директор на Болницата по инфекциозни заболявания, коментира пред националното радио: \"Огромна работа, огромен труд, немалко е направено в изминалите 30 години, откакто ХИВ вирусът е открит. Работи се в много направления. Този втори случай в света на продължителна ремисия на пациент е описан много подробно. Надяваме се, че след комбинираната антиретровирусна терапия, която цели да убие на съответен етап вируса на СПИН, към нея ще се добавят и генетичните методи, и имунотерапията като едно от средствата за в бъдеще. Резултатите са много интересни, много показателни. Говорят за изключителен напредък в науката, но все още не можем да говорим, че това е метод, който в бъдеще ще бъде масово използван.\"", "date": "2019.03.06", "title": "На път ли сме да намерим лечение за болестта СПИН?"}
{"url": "https://www.faktor.bg/bg/articles/ekspert-mnogo-veroyatno-e-golyama-chast-ot-benzinostantsiite-da-zatvorya", "text": "От Българската петролна и газова асоциация предвиждат криза на пазара с горивата, ако от 1 април трябва да въведат новите касови бележки по бензиностациите. Такава прогноза направи в предаването „Тази сутрин” експертът от асоциацията Светослав Бенчев. Той допълни, че има опасност много обекти да затворят. „Голяма част от бензиностанциите ни ще затворят, защото няма да имаме възможност да изпълним изискванията. Налагат се промени в софтуера. По-малките обекти пък трябва да си купят изцяло ново фискално устройство”, поясни Бенчев. Той се обърна с молба към Бойко Борисов да бъде направена среща и да бъдат чути аргументите им, за да може срокът да бъде удължен с 2-3 месеца. Експертът показа няколко писма, които са изпратени до финансовия министър и до премиера и които не са получили отговор. Относно повишаването на цените на горивата Бенчев коментира, че това е нормално, след като има повишаване на цената на суровия петрол. Припомняме, че за месец повишението е с над 0,10 лв. за литър. Най-масовият бензин А95 се продава средно за 2,08 лв. за литър. За сравнение в началото на миналия месец цената е с 0,11 лв. по-ниска. Дизелът пък вече е 2,28 лв. литър. За месец поскъпването отново е с около 0,11 лв. Светослав Бенчев заяви още, че новото поколение биодизел е двойно по-скъп от конвенционалния. Става въпрос за европейски изисквания за намаляване на емисиите въглероден двуокис и България трябва да изпълни задълженията си. „Това ще помогне глобално срещу промените в климата, но няма да помогне за намаляването на фините прахови частици и проблемите с въздуха в големите градове. Ще повиши обаче разходите ни”, каза експертът.", "date": "2019.03.06", "title": "Експерт: Много вероятно е голяма част от бензиностанциите да затворят"}
{"url": "https://www.faktor.bg/bg/articles/vrachvat-dve-nobelovi-nagradi-za-literatura-prez-2019", "text": "ве Нобелови награди за литература ще бъдат връчени тази година, за да се компенсира липсата на такава през 2018 г., когато заради скандал Шведската академия отложи отличието, за да въведе ред в организацията си, съобщи \"Гардиън\". Нобеловата фондация, която изпълнява волята на Алфред Нобел, обяви във вторник, че стъпките, предприети от Шведската академия, както и онези, които смята тепърва да предприеме, ще \"създадат добри условия доверието да бъде възвърнато\", както и че лауреатите за 2018 и 2019 г. ще бъдат обявени тази есен. Миналата годината наградата бе отменена за първи път от 1949 г. насам, след като Шведската академия - институцията, която избира победителите, бе в центъра на скандал за секс тормоз, който доведе до оставката на Сара Даниус, доскорошния пожизнен секретар на Шведската академия. Причина за оставката бяха действията на съпруга на Даниус - Жан-Клод Арно, който беше обвинен в изнасилване. Предполагаше се още, че вероятно той е разгласявал предварително имената на лауреатите. За да продължи Шведската академия да връчва наградите, институцията взе решение да назначи външно жури към комисията, която да определи Нобеловия лауреат за литература за 2019 г.  Най-съществената разлика в наградата е назначаването на тези пет независими и външни членове, които ще помогнат на Шведската академия да избере нобеловите лауреати през следващите пет години. Как точно се избира победителят отдавна е добре пазена тайна. Известно е, че през февруари академията разглежда около 200 номинации и до май има изготвен кратък списък, след което петимата финалисти се изучават задълбочено през лятото. Архивите, в които се пазят детайлните обосновки на журито, могат да бъдат отваряни едва 50 години след обявяването на конкретния лауреат. Постоянният секретар на Шведската академия Андерс Олсон обяви отлагането на наградата миналия март, като заяви, че организацията има нужда да се фокусира върху \"възстановяването на общественото доверие\". След серията от обвинения в сексуален тормоз Жан-Клод Арно бе осъден на затвор за изнасилване. Скандалът предизвика оставката на членовете на академията, която след това остана с по-малко от изисквания за взимане на решения минимум от 12 души. Преди това членовете бяха определяни доживотно без право да подават оставка, заради което мнозина отказваха с години да присъстват на заседанията им в знак на протест срещу решения, с които не са съгласни - правило, което последно бе променено от крал Карл XVI Густав. Сега академията обмисля срокове за членството, както и начини да изключване при нужда, обяви Нобеловата фондация и допълни: \"Академията също така повече няма да включва членове, които са обект на конфликт на интереси или на криминално разследване.\" В изявлението си фондацията казва още, че с въведените и планирани реформи Шведската академия има шанса не само да загърби изминалата година, но и в бъдеще да се превърне в една по-добре функционираща организация. Последният носител на наградата, която има и парично измерение в размер на 9 млн. шведски крони, беше британският автор Казуо Ишигуро през 2017 г. През 2018 г. организация на име \"Нова академия\" даде еднократно наградата \"алтернативен Нобел\" на писателката от Гваделупа Марис Конде, за да запълни празнината, оставена след отмяната на официалната награда.", "date": "2019.03.06", "title": "Връчват две Нобелови награди за литература през 2019"}
{"url": "https://www.faktor.bg/bg/articles/stoycho-stoev-otnovo-zastava-na-trenyorskiya-post-na-ludogorets", "text": "Стойчо Стоев отново застава на треньорския пост на Лудогорец. Специалистът тази сутрин е тръгнал към Разград и се очаква още днес да бъде представен от клуба, научи Канал 3. Така Стоев ще стане за втори път начело на шампионите, след като ги води и през сезон 2013-2014, в който постигна дубъл и спечели титлата и купата на България с разградчани. Стойчо Стоев заменя веднага Антони Здравков и се очаква да води Лудогорец още в дербито с Левски на стадион \"Георги Аспарухов\" в неделя. Изненадата е, че Стойчо Стоев пристига в Разград без Явор Вълчинов, който е неизменно до него като помощник при назначенията му досега. Вълчинов ще остане в Арда и ще води отбора от Кърджали в предстоящия мач от Втора лига срещу Несебър. По информация на Канал 3 фаворит за заместник на Стойчо Стоев като треньор на Арда, пък е Георги Иванов - Гонзо.", "date": "2019.03.06", "title": "Стойчо Стоев отново става треньор на Лудогорец"}
{"url": "https://www.faktor.bg/bg/articles/predlagat-na-vladimir-klichko-dogovor-za-40-miliona-dolara-za-da-se-zavarne-na-ringa", "text": "Стрийминг услугата DAZN е предложил на Владимир Кличко договор за 40 милиона долара, за да се завърне на ринга. По този договор Кличко трябва да проведе 3 двубоя, като първият трябва да е в Германия срещу опонент от топ 10, а вторият и третият двубой да са на стадион \"Уембли\" в Лондон срещу местните боксьори - Антъни Джошуа и Тайсън Фюри. Към допълнение на тези 40 милиона, Кличко ще получи и процент от платените гледания на втория и третия двубой. Има и клауза, която включва, че всеки следващ двубой ще се проведе само при победа в предходния. Напълно възможно е и трите битки да се проведат през 2019 година - през май, септември и декември.", "date": "2019.03.06", "title": "Предлагат на Владимир Кличко договор за 40 милиона долара, за да се завърне на ринга"}
{"url": "https://www.faktor.bg/bg/articles/priblizhen-do-vasil-bozhkov-ofitsialno-stana-sobstvenik-na-levski", "text": "\"Левски\" официално вече има нов собственик. Това стана факт днес на Общото събрание на клуба, което се проведе в зала 6 на НДК. Неговото име е Георги Попов, който е известен като приближен човек до Васил Божков и вицепрезидент на \"Нове холдинг\". Георги Попов става мажоритарен собственик и освен това ще оглави Надзорния съвет на \"сините\", като по този начин заменя Спас Русев. Надзорният съвет също бива изцяло подменен. Освен собственика, в него влизат Александър Тумпаров, който е сред ръководителите на \"Еврофутбол\", и юристът Михаил Тодоров. Те заменят сина на Спас Русев - Евгени Русев, и Кирил Ивков. Както вече е известно през февруари Левски вече избра и нов Управителен съвет, в който влизат Павел Колев, Ели Шопова и Найден Димитров.", "date": "2019.03.06", "title": "Приближен до Васил Божков официално стана собственик на \"Левски\""}
{"url": "https://www.faktor.bg/bg/articles/koy-e-noviyat-sobstvenik-na-levski", "text": "Третата смяна на собствеността в \"Левски\" за последните четири години беше обявена на общото събрание на клуба и предстои отразяването й в Търговския регистър. Както се очакваше, Васил Божков е новата водеща фигура в \"Левски\", но официално акциите ще са на името на Георги Попов. Попов получава 86.6% от акциите на клуба и става шеф на Надзорния съвет на \"Левски\". Тръстът на привържениците \"Синя България\" запазва своите 10%, а останалите са разпределени между по-дребни акционери. Попов не е публично известен. Няма информация да е бил свързван с организации и дейности в спорта. Според \"Дарик\" той е привърженик на \"Левски\". Пред присъстващите на общото събрание Попов се е представил като вицепрезидент на притежаваната от Васил Божков \"Нове холдинг\". \"Има искове към клуба от много такива хора. Водим разговори с всеки от тях, а ако не се споразумеем, ще предприемем необходимите стъпки. Мнозина решиха, че като в клуба влизат фирмите на Васил Божков, той ще отвори голямата кесия и ще почне да плаща наред. Той е собственик на холдинга, на който аз съм вицепрезидент и холдингът е поел ангажимента за връщане на нормалния живот и спонсориране на клуба. И това е достатъчна гаранция за бъдещето. Аз не бих си заложил името в губещо начинание, нито пък г-н Божков и групата наши компании\", казал Попов на събранието, цитиран от \"Сега\". Също така заедно с Божков той е в съвета на директорите на компаниите от хазартния сектор \"Национална Лотария\" АД и \"Ню Геймс\" АД. Със своята \"ГКПГ\" АД държи 5% от собствеността в \"Лотария БГ\" ООД. През 2000 г. оглавявания от него \"Йорсет холдинг\" купи фалиралата Първа частна банка АД, пише \"Капитал\". Според Комисията по досиетата той е бил агент на Първо главно управление на ДС с псевдним \"Китин\". Справка в Търговския регистър показва, че във времето Попов участва в управлението на над 35 фирми, а има собственост в 17 фирми. Заедно с единия от собствениците на \"ЦСКА - София\" - Юлиян Инджов, той е бил в ръководството на \"Пътни строежи - Пълдин\" АД (фирмата е собственост на Инджов и е в ликвидация), пише \"Дневник\".", "date": "2019.03.06", "title": "Кой е Георги Попов - новият собственик на \"Левски\""}
{"url": "https://www.faktor.bg/bg/articles/frontmenat-na-prodidzhi-omrazata-ubi-kiyt-flint", "text": "Омразата уби вокалиста на \"Продиджи\" Кийт Флинт, заяви фронтменът на легендарната британска пънкгрупа \"Секс пистълс\" Джони Ротън. Музикантът в емоционална реч в Лос Анджелис почете паметта на своя колега, който се самоуби през уикенда. \"Сърцето ми е сломено. Загубихме един прекрасен човек и талантлив колега. Флинт бе убит от едно огромно зло. То се нарича омраза. Ние не трябва да допуснем омразата да убие още някого\", заяви легендата на британския пънк от 70-те години.   Вокалистът на британскката група Продиджи Кийт Флинт се е самоуби след развода си, написа лондонският в. Сън. Според изданието музикантът наскоро е сложил юридически край на дългогодишния си брак с японката  Маюми Кай. Заради раздялата с манекенката и диджея Флинт е трябвало да продаде дома си в английския град Данмоу, графство Есекс. Покойният бе много привързан към имота в източното английско графство, където бе намерено тялото на Флинт.", "date": "2019.03.06", "title": "Фронтменът на \"Секс пистълс\": Омразата уби Кийт Флинт"}
{"url": "https://www.faktor.bg/bg/articles/radev-agitira-mladite-hora-da-tarsyat-svoyata-profesionalna-realizatsiya-u-nas", "text": "Насърчаването на дейността на новостартиращите компании в сферата на високите технологии е инвестиция в бъдещето на българската икономика. Това заяви президентът Румен Радев на среща с Българската стартъп асоциация (BESCO), в която участваха и представители на компании в сферата на информационните и комуникационните технологии, киберсигурността, биотехнологиите, космическите технологии и други, съобщиха от президентския прессекретариат.  Информационните и комуникационните технологии са не само част от икономиката с висока добавена стойност, но и подпомагат създаването на качествено нов модел за обществено развитие, подчерта Румен Радев. По думите му засилването на връзките между институциите, бизнеса, сектора на образованието и новостартиращите български високотехнологични компании, създава перспективи преди всичко за младите българи да останат и търсят своята професионална реализация у нас. Има много държави, които не разполагат със значителни природни ресурси, но разчитат на качествено образование и развитие на човешкия фактор и са сред най-развитите днес общества, посочи президентът. Румен Радев добави, че президентската институция ще засили диалога си с новостартиращите компании в областта на високите технологии, а техни представители ще бъдат включвани във водените от него делегации в чужбина.   От Българската стартъп асоциация запознаха държавния глава с резултатите от дейността на своите компании, някои от които вече имат осъществени успешни проекти в България или чужбина в областта на киберсигурността, образованието и космическите технологии. На срещата бяха обсъдени и теми, свързани с подобряване на диалога на малките фирми с институциите, както и за приобщаване на техните вече доказани разработки и в сферата на сигурността и отбраната в България.", "date": "2019.03.06", "title": "Радев агитира младите хора да търсят своята професионална реализация у нас"}
{"url": "https://www.faktor.bg/bg/articles/v-bansko-zabranyavat-stroitelstvoto-na-noshtni-klubove", "text": "По предложение на кмета на Банско Георги Икономов общинският съвет на града реши, че няма да издава повече разрешителни за строеж на нощни барове, дискотеки, казина, игрални зали, еротик барове и заведения с подобна функция. За целта е приета забрана, която ще започне да действа, когато решението влезе в сила, съобщава dariknews.bg. В момента в Банско работят 14 нощни бара, както и 6 казина и игрални зали с общ капацитет от 1500 посетители. Според кмета Георги Икономов на този етап броят им е достатъчен и няма нужда той да се увеличава.", "date": "2019.03.06", "title": "В Банско забраняват строителството на нощни клубове"}
{"url": "https://www.faktor.bg/bg/articles/italiya-shte-se-prisaedini-kam-kitayskata-initsiativa-edin-poyas-edin-pat", "text": "Италия се готви да стане първата държава от Г-7, която да се присъедини към глобалната инициатива на Китай „Един пояс, един път“, съобщава Инвестор.бг.   Решението ще доведе до нови трусове по оста Брюксел-Рим месеци преди изборите за Европейски парламент тази година. Италианските власти вече си навлякоха и критики на Белия дом, където китайския проект за възраждането на Пътя на коприната също не се радва на подкрепа.  Заместник-министърът по въпросите на икономическото развитие Микеле Гераки заяви пред в. Financial Times, че Рим подготвя подписването на меморандум за разбирателство в подкрепа на програмата до края на март по време на посещението на китайския президент Си Дзинпин в Италия.  „Преговорите още не са завършили, но е възможно да бъдат приключени навреме за посещението“, посочи Гераки в интервю. „Искаме да сме сигурни, че продуктите (с марката – бел. ред.) „Произведено в Италия“ могат да имат повече успех по отношение на износа в Китай, който е и най-бързо растящият пазар в света“, допълни той.  Решението на Рим вече бе разкритикувано от една от водещите сили в Г-7 – САЩ, според които проектът е малко вероятно да помогне икономически на Италия и може значително да влоши международния образ на страната.  Италианската подкрепа за „Един пояс, един път“ ще подкопае натиска, който Вашингтон се опитва да окаже на Китай по отношение на търговията, като същевременно ще затрудни опитите на Брюксел за намиране на общ подход към китайските инвестиции.  Си Дзинпин трябва да пристигне в Италия на 22 март, което ще е и първата му визита като президент в страната. По програма той има среща със своя колега Серджо Матарела, както и с премиера Джузепе Конте.  Китайската инициатива, обявена от Пекин като съвременен прочит на Пътя на коприната, цели да финансира и изгради инфраструктура в над 80 държави в Евразия, Близкия изток и Африка. Но САЩ и някои водещи европейски държави имат възражения, едно от основните от които е, че ще се даде предимство на китайски компании, реципиентите могат да попаднат в капана на дълга, като в същото време това е и възможност за разширяването на китайското стратегическо и военно влияние.  Няколко страни от Централна и Източна Европа (ЦИЕ), както и някои в Азия, Близкия изток и Африка, вече се съгласиха да подпишат двустранни меморандуми в подкрепа на проекта.  В същото време китайските инвестиции се превърнаха в един изключително противоречив въпрос за Европейския съюз. Представители на Брюксел и влиятелните западноевропейски столици многократно са изразявали притеснението си, че инициативата „16+1“, обединяваща страните от ЦИЕ и Китай – в която участие взимат 11 държави членки на ЕС, е Троянски кон, целящ да внесе разединение в блока.  От своя страна европейски страни като Германия и Франция вече предприеха мерки за по-строг надзор върху критериите за китайски инвестиции. Те настояват блока да приеме единна стратегия по отношение на Китай и китайските инвестиции и технологии.  Вчера Съветът на ЕС одобри програмата за наблюдение и оценка на преките чуждестранни инвестиции, която трябва да влезе в сила от април. В рамките на регламента Европейската комисия ще може да изразява мнение, когато според нея дадена инвестиция представлява заплаха за сигурността или публичните интереси на повече от една държава членка или когато инвестиция застрашава проект или програма на целия блок.  От своя страна страни като Гърция и Португалия, където китайски групи инвестираха милиарди евро от началото на финансовата криза насам, възприемат по-снизходителна позиция, откъдето се появява и противоречието в блока.", "date": "2019.03.06", "title": "Италия ще се присъедини към китайската инициатива „Един пояс, един път“"}
{"url": "https://www.faktor.bg/bg/articles/zle-programirani-kasovi-aparati-saborili-sarvarite-na-nap", "text": "С по 240 000 заявки са били натоварени сървърите на НАП от касовите апарати на определен производител вчера, като това довело до временен срив на системата за отчитане в реално време. За това признаха данъчните на брифинг днес. От НАП бяха категорични – за хакерска атака не може да става дума. По думите на говорителя на НАП Росен Бъчваров сървърите са били неработоспособни между 13:30 ч. и 15:40 ч. И след това обаче проблемните фискални устройства, които са на един конкретен производител, са продължили да дават съобщения за грешка. „Вграденият софтуер на фискалните устройства реагира по начин, който не е нормативно описан в наредбата. Очаква се, че устройството не „пита” сървъра само в определени случаи, а 240 000 пъти. Получило се това, че е бил бомбардиран сървърът с изключително голям обем заявки”, обясни Бъчваров. Той отбеляза, че преди не е имало начин да се разбере, че има проблем с връзката, докато сега това става ясно на търговеца на шестата минута. Говорителят посочи, че даже да се изпише грешка, това не означава, че апаратът не работи – в следващите 24 часа той може да се използва и чак тогава, ако връзката не бъде възстановена, ще се наложи писането на бележки на ръка. В НАП ще бъдат привикани програмистите от всички производители на касови апарати, за да се потърси начин подобни проблеми да не се случват отново. Данъчните предупредиха, че вече се засичат практики свързаният с НАП софтуер да се заобикаля с паралелното инсталиране на програми на таблети и телефони, с които да се прави двойно счетоводство – и при констатиране на такова нарушение последиците ще са за търговеца, а не за софтуерната компания, която му е предложила вариант за прескачане на правилата. По повод опасенията на горивния бранш, че новите изисквания за ДДС, акцизна и ценова информация върху касовите бележки ще доведат до затваряне на бензиностанциите, Росен Бъчваров подчерта, че към момента НАП не вижда основание за отсрочка. „Тези промени не изискват повторно изпитване или минаване на тези системи през Българския институт по метрология”, посочи той. По думите му има \"изкушение\" да се крият данъци от горива, защото те формират около половината от цената.", "date": "2019.03.06", "title": "Зле програмирани касови апарати „съборили” сървърите на НАП"}
{"url": "https://www.faktor.bg/bg/articles/obshtestvo/ulitsata/trima-mladezhi-sa-v-koma-sled-katastrofa-byagali-ot-politsiyata", "text": "Трима младежи лежат в кома в разгрдската болница, след катастрофа, докато опитвали да избягат от полицията. Екшънът се разиграл  в малките часове на нощта срещу сряда. Момчетата на 17,18 и 19 години  вандалствали в центъра на Лозница. Те чупели стъкла и огледала на паркираните в лудгорския град коли. Когато разбрали, че полицията  ги търси, те се метнали в автомобил БМВ и тръгнали км село Студенец. Зад волана седял 19-годишният младеж. Той видял полицейския пост на шосето, който искал да го спре и отначало намалил, но веднага след това рязко  натиснал газта и отминал. Километър по-нататък джигитът загубил  контрол над автомобила и се блъснал в крайпътно дърво. От удара тежко са пострадали и трите момчета. Двамата са в кома, а третият е в комоцио. От тях са взети проби за кръвни изследвания, а сручаят се разследва, съобщиха от  ОД на МВР в Разград.", "date": "2019.03.06", "title": "Трима младежи са в кома след катастрофа, бягали от полицията"}
{"url": "https://www.faktor.bg/bg/articles/vmro-da-se-rezhat-pomoshtite-pri-golemi-romski-svatbi-i-nedeklarirani-dohodi", "text": "Да се орязват социалните помощи на онези трайно безработни, които демонстрират висок стандарт на живот, имат имущество, което не съответства на доходите или пък организира големи събития. Такива промени в закона за социалното подпомагане предлагат от ВМРО и НФСБ като част от ромската концепция на патриотите. Измененията вече са внесени в деловодството на Народното събрание. Искрен Веселинов от ВМРО обясни, че социалният паразитизъм е един от основните проблеми в държавата в последните години. Ставало дума за хиляди трайно безработни, които получават плащания, а не правят нищо, за да повишават грамотността или професионалната си квалификация. Именно затова предлагат да се въведе изискване хората, които получават социални помощи, да минават през ежегодна оценка и да им бъдат поставяни задачи като повишаване на грамотността. Ако не са изпълнили задължението си да се образоват или ограмотят, тези пари да им се вземат. Оценката ще се прави от Агенцията за социално подпомагане по критерии от социалното ведомство, а помощите им могат да бъдат намалени до 50%. Целта е в закона да се опише какво точно е \"недобросъвестно получени средства\" като социални помощи, поясни Александър Сиди и даде пример: Когато човек на помощи притежава имущество, несъобразено с доходите му, или прави обществени прояви, които също не съответстват на доходите му като големи сватби от 200-300 души. „В такива случаи не само трябва да се намалят плащанията, но и тези пари да бъдат върнати“, смята Сиди. Целта ни е да се промени изцяло системата за социално подпомагане и от източване да стане ефективна, допълни Веселинов.", "date": "2019.03.06", "title": "ВМРО: Да се режат помощите при големи ромски сватби и недекларирани доходи"}
{"url": "https://www.faktor.bg/bg/articles/oshte-imena-na-agenti-na-ds-izpluvaha-ot-novi-tri-privatizatsionni-fonda", "text": "Комисията по досиетата обяви проверките за принадлежност към тоталитарните комунистически служби на лицата, заемали ръководни постове в още три приватизационни фонда, съобщава сайтът  . В  проверката е засегнала общо 12 души (решение №2-1571 от 26 февруари 2019 г.). От тях с принадлежност към Държавна сигурност са: Красимир Веселинов Станев, член на контролен орган /Надзорен съвет/ от 21.10.1996 г. до 13.01.1998 г.; Тодор Колев Радев, член на контролен орган /Надзорен съвет/ от 21.10.1996 г. до 13.01.1998 г. Проверката в   е обхванала 16 души на ръководни позиции в него. От тях с досиета са шестима (решение №2-1573 от 26 февруари 2019 г.). Комисията е обявила данните за четирима от тях, тъй като двама са починали и по закона за досиетата информацията в тези случаи не е публична. Разкритите сътрудници са:   Димитър Иванов Гаврилов, член на управителен орган /Управителен съвет/ от 07.11.1996 г. до 05.03.1998 г.; Димитър Иванов Тодоров, член на управителен орган /Управителен съвет/ от 07.11.1996 г. до 05.03.1998 г.; Пламен Стефанов Консулов, член на контролен орган /Надзорен съвет/ от 07.11.1996 г. до 05.03.1998 г.; Стоян Мишев Мишев, член на управителен орган /Управителен съвет/ от 25.11.1996 г. до 30.01.1998 г. В   са проверени 6 лица на ръководни постове (решение №2-1572 от 26 февруари 2019 г.). От тях с агентурно минало е само едно, но то е починало и информацията за него не е обявена.", "date": "2019.03.06", "title": "Още имена на агенти на ДС изплуваха от нови три приватизационни фонда"}
{"url": "https://www.faktor.bg/bg/articles/novini/svyat/kasichkata-na-maduro-ruski-vazpitanik-na-skandalen-biznes-proekt", "text": "Венецуелската опозиция смята, че милионите, които Мадуро твърди, че е изнесъл от страната, са в сметките на Фондация \"Нурлан Байдилда\". Нейн собственик е 37-годишният Нурлан Байдилда, който представя себе си като опитен и предприемач и успешен бизнесмен.  Членовете на венецуелския парламент са стигнали до това заключение по време на разследването на незаконното прехвърляне на активи от страната. Единственото, което се съобщаваше за Байдилда е, че той е руснак и е дошъл от Казахстан. Байдилда става известен, след като успешно завършва скандалната руска програма \"Бизнес-младеж\"*. В школата, която създал в Казакстан, той обучава младежи как се печелят търгове, от които неговите компании трупат  милиони, наистина не долари, а тенги. Връзка с Байдилда поддържа Карлос Векио, който сега е отговорен за контактите на правителството на Гуайдо със САЩ, пише агенция Bloomberg.  Не закъснява и реакцията на Байдилда по повод изнесената информация от Bloomberg, който пише критичен пост на страницата си в социалните мрежи: \" Днес е модерно да се обвинява Русия за всичко, но ... Аз и компанията ми «Tender First»  работим с различни хора от години и никога не ги питаме за политиката. За мен най-важното е бизнесът! ”. Нещо повече, Байдилда изказва предположението, че изказването на венецуелската опозиция е излишен шум, създаден от противниците му, които не му позволяват да се присъедини към екипа на президента - на коя страна, обаче, не е посочено и не става ясно в поста. *„Бизнес младежта” е един от най-известните проекти в Русия, които обещават да превърнат учениците си в милионери. В медиите обаче той се нарича \"секта\" или \"измама\" , но и като „гилдия на предприемачи и други развиващи се хора, които имат свои цели, които да постигат“. Инициаторите на проекта твърдят, че имат над 1,2 милиона членове по целия свят.", "date": "2019.03.06", "title": "Касичката на Мадуро - руски възпитаник на скандален бизнес проект"}
{"url": "https://www.faktor.bg/bg/articles/yohanes-han", "text": "Европейският комисар по разширяването Йоханес Хан изрази надежда, че споразумението за разрешаване на спора за името между Атина и Скопие може да има „ефект на доминото“ на Балканския полуостров, предава електронното издание на вестник Kathimerini. Коментарът на комисаря за т.нар. Преспански договор, който откри пътя на бившата югорепублика към НАТО и ЕС, бе направен в интервю пред Financial Times във вторник. В същото интервю Хан заяви, че ЕС „надценява Русия и подценява Китай“, когато се противопоставя на влиянието на конкурентни сили на Балканите. Той предупреди страните да не взимат големи заеми от Китай и да не се включват в неговите инфраструктурни проекти, като добави, че Съюзът би бил „по-добър партньор“. Сърбия, Черна гора, Косово, Албания, Босна и Херцеговина, както и Северна Македония може да се присъединят към ЕС ако изпълняват критериите, подчерта комисарят. Междувременно, Манфред Вебер, който е кандидат на Европейската народна партия за председател на следващата Европейска комисия, заяви, че Турция не може да бъде част от Съюза, като добави, че ще прекрати присъединителните преговори ако стане председател на ЕК.", "date": "2019.03.06", "title": "Йоханес Хан: Сделката за името на Северна Македония може да има „ефект на доминото“ в региона"}
{"url": "https://www.faktor.bg/bg/articles/komandvashtiyat-silite-na-sasht-i-nato-v-evropa-situatsiyata-sas-sigurnostta-na-balkanite-e-mnogo-krehka", "text": "Командващият силите на САЩ и НАТО в Европа генерал Къртис Скапароти заяви на изслушване в комитета по въоръжените сили на американския Сенат, че ситуацията със сигурността на Балканите е много крехка и че регионът е основна мишена на руското „зловредно“ влияние, предава държавната „Радио и телевизия Косово“ (RTK). Скапароти заяви, че Балканският регион е от стратегическо значение и също така говори за диалога между Косово и Сърбия. „Очакват се преговори между Косово и Сърбия за нормализиране на отношенията и постигане на трайно решение, което е приложимо за двете страни. Русия подхранва регионалната неустойчивост в усилията си да попречи на балканските страни да постигнат напредък по отношение на евроатлантическата си интеграция“, заяви Скапароти. Той подчерта, че Русия се противопоставя на независимостта на Косово и че нейната политическа, военна и икономическа помощ за Сърбия е насочена към запазване на влиянието върху страната. „Силите на НАТО в Косово (КФОР), които включват 3500 войници от страни-членки на НАТО и други държави, играят важна роля за поддържането на сигурността и стабилността в този регион“, подчерта американският генерал.", "date": "2019.03.06", "title": "Командващият силите на САЩ и НАТО в Европа: Ситуацията със сигурността на Балканите е много крехка"}
{"url": "https://www.faktor.bg/bg/articles/georgi-harizanov-vizitata-na-medvedev-e-predvestnik-na-sreshta-mezhdu-rusiya-i-nato-v-balgariya", "text": "„Българската страна ясно постави условията си за енергийните проекти пред Москва. Руската страна наложи санкции за наши стоки. Хубаво е, че за нас загубите от лицемерието на Москва не са големи“. Това заяви пред БТВ Георги Харизанов от „Института за дясна политика“. „Премиерът Дмитрий Медведев заяви, че не трябва да се повтаря случаят с Южен поток, за което огромна вина носи Русия. Времената на „Южен поток“ отминаха. Не можем да тъжим, че Газпром не иска да участва в „Турски поток“. Напротив, това е добра новина. За съжаление българското правителство се поддаде на „Зелените“ и спря добива на шистов газ у нас.  „Надявам се да се намери инвеститор за АЕЦ „Белене“, тъй като имаме лицензирана площадка и два реактора. Цената на електроенергията ще е 20% по-ниска от тази в Козлодуй. Въпросът е дали ще се намери инвеститор, който ще строи АЕЦ-а без държавно участие. Ако „Росатом“ спечели, нека да инвестира, макар че не съм съгласен да сме зависими от Москва“, каза още политическият анализатор. Харизанов прогнозира след визитата на Дмитрий Медведев у нас, среща между НАТО и Русия в България през следващите месеци.", "date": "2019.03.06", "title": "Георги Харизанов: Визитата на Медведев е предвестник на среща между Русия и НАТО в България"}
{"url": "https://www.faktor.bg/bg/articles/v-rusiya-se-nadiga-gnyav-sreshtu-vechnata-bednost", "text": "В Санкт Петербург по обедно време: певица започва да пее съветски песни, а двама танцьори танцуват пред около 50 седнали по масите пенсионери. Ресторант \"Добродомик\" предлага храна за възрастните хора, силно засегнати от предизвикващите все по-голямо недоволство в Русия социални трудности. През последните седмици улиците на втория най-голям град в Русия са покрити с лед и затрупани с няколко метра сняг, което затруднява придвижването. Въпреки това ресторантът продължава да е пълен. \"Цените се покачват постоянно. По тази причина това кафе е една изключително добра идея\", казва 72-годишната Рима Анциферова. Нейната месечна пенсия е 10 хил. рубли, което се равнява на 135 евро. Като се приспаднат местните данъци и лекарствата, й остават около 40 евро, с които да живее. \"Наскоро се покачиха цените на транспорта\", добавя тя. \"Добродомик\" бе отворен тази зима в центъра на Санкт Петербург от бизнесдамата Александра Синяк и съпруга й Евгений Гершевич с цел \"да се отблагодарят на възрастните хора\". Вечер той е нормален ресторант, но между 12:00 на обяд и 16:00 ч. близо 300 възрастни хора (преобладаващо жени) идват от всички краища на града, за да се нахранят с топла храна и да си поговорят. След напредъка от първото десетилетие на този век покупателната способност на руснаците от пет години постоянно намалява и тенденцията продължава, въпреки икономическото възстановяване след рецесията от 2015-2016 г. При преизбирането си за четвърти мандат преди една година президентът Владимир Путин обеща да намали наполовина ширещата се в страната бедност. Малко по-късно обаче правителството му обяви увеличаване на размера на ДДС и покачване на пенсионната възраст, което бе посрещнато изключително негативно на фона на недоимъка, в който живеят възрастните хора. \"Никога ситуацията не е била толкова тежка за населението като днес. Във всички сфери финансовото бреме става все по-тежко\", казва икономистът Игор Николаев, директор на Института за стратегически анализ \"ФБК Грант Торнтън\". В страна, където средната пенсия е по-малка от 200 евро, отчаянието проличава в резултатите от социологическите проучвания. Според независимия център \"Левада\" 61 процента (в сравнение с 56 процента през 2015 г.) от руснаците се срамуват от \"вечната бедност и несигурност\" в страната им. Броят на руснаците, които гледат песимистично на положението в страната (45 процента), за първи път от края на 2013 г. е по-голям от този на оптимистите. По данни на \"Левада\" изключително високият през последните години рейтинг на Владимир Путин се е понижил през януари до 64 процента, което е най-ниското му ниво след анексията на Крим през 2014 (за сравнение: преди година той бе 80 процента). \"Недоволството се възцари в провинцията\", която обикновено е по-лоялна, отбелязва директорът на Левада Лев Гудков. \"То е свързано с отказа на държавата да предостави социални гаранции, с намаляването на предназначените за населението фондове с цел осъществяването на геополитически проекти и с понижаването на реалните доходи\". Последните са спаднали според него с от 11 до 14 процента след 2014 г. и провокираната от анексията на Крим \"еуфория\". \"Това създава затруднения за хората със средни доходи\". По време на обръщението си към парламента в средата на февруари Владимир Путин изрази безпокойство от бедността, засегнала близо 19 милиона души, и обяви отпускането на социални помощи от над 1.3 млрд. евро, обещавайки на руснаците подобряване на положението им \"още тази година\". В краткосрочен план обаче руснаците стават свидетели единствено на увеличаването на цените, особено на тези на хранителните стоки, и на повишаването на ДДС от 18 на 20 процента от 1 януари. Инфлацията достигна през януари 5 процента на годишна основа, а при плодовете и зеленчуците - дори 7.3 процента. В ресторант \"Добродомик\" в Санкт Петербург Галина Михалина сочи към пенсионерите, които като нея се възползват от безплатния обяд: \"Вижте, всички тези хора изобщо не приличат на маргинали\". 73-годишната бивша инженерка получава месечна пенсия от 12 хил. рубли, равняващи се на около 160 евро. Наскоро пенсията й е била увеличена с 1000 рубли. \"Благодаря, но цените растат два-три пъти по-бързо\". \"Тъжно е да си работил цял живот и да си принуден да се радваш на благотворителен обяд\", казва с огорчение пенсионерката, която \"се колебае понякога дали да си купи хляб\". \"Нашето поколение има комплекси, не се чувствам много приятно, че ям благотворителна храна: предпочитам да давам, а не да взимам, но такъв е животът\".", "date": "2019.03.06", "title": "В Санкт Петербург по обедно време"}
{"url": "https://www.faktor.bg/bg/articles/volya-i-koalitsiya-reformatorskiyat-blok-vnesoha-predlozheniya-za-chlenove-na-tsik", "text": "Партия „Воля“ и коалиция „Реформаторски блок“ са внесли предложения за назначаване на членове на Централната избирателна комисия. Това сочи справка на сайта на Народното събрание. Партия „Воля“ предлага Кристина Цанкова-Стефанова с мотив, че тя е с много добра репутация на общественик, доказан професионалист и познава изборния процес и изборните практики, както и че e участвалa в дейностите по организационно-техническата подготовка на изборите. От „Воля“ посочват още, че с управленския си опит, познания, честност и коректност тя може да допринесе за установяване на високи стандарти на работа. Кристина Цанкова-Стефанова е сред членовете на последния състав на ЦИК, избран през 2014 г. „Реформаторски блок“ предлага за член на ЦИК Ивайло Ивков. Сред мотивите за предложението е, че той е авторитетен юрист и през първия си мандат като член на ЦИК е взел активно участие в произвеждането на всички видове избори и местни и национални референдуми. Ивков също е сред членовете на последния състав на ЦИК. По закон в края на март изтича мандатът на сегашния състав на ЦИК и въпреки че Изборният кодекс предвижда възможност за удължаване на мандата, от БСП настояха за избор на нов състав. На 18 февруари ГЕРБ задействаха процедурата. Процедурните правила по избор на нов състав на ЦИК предвиждат неправителствените организации и парламентът (народни представители, парламентарни групи и коалиции) да могат да предлагат членове на ЦИК, които да бъдат изпратени на президента на Република България. Представителите на партии, които не са в Народното събрание, но имат избран представител в Европейския парламент, също могат да заявят участие, както е в случая с „Реформаторския блок“. След като документите на кандидатите бъдат публикувани на сайта на Народното събрание, в срок не по-малък от 7 дни ще се проведе изслушването им на заседание на правната комисия, което ще се излъчва на живо. Освен всички други документи, кандидатите да изготвят и концепция, в която да представят виждането си за ЦИК. Председателят, зам.-председателите и секретарят на Комисията ще се предлагат от парламентарно представените партии и коалиции в двудневен срок. За избран се смята кандидатът, получил повече от половината от гласовете на присъстващите народни представители. Очаква се мандатът на новия състав на Комисията да започне на 21 март 2019 г.", "date": "2019.03.06", "title": "\"Воля\" и \"Реформаторският блок\" внесоха предложения за членове на ЦИК"}
{"url": "https://www.faktor.bg/bg/articles/bnt-izleze-s-izyavlenie-za-svalyaneto-na-valya-ahchieva-ot-ekran", "text": "БНТ излезе с изявление по повод свалянето от екран на Валя Ахчиева и авторското ѝ предаване \"Открито\". Журналистката не спазвала вътрешните правила на работа в телевизията и без задължителното предварително одобрение, на 16.01.2019 г. е заявила и потвърдила в Независима строителна лаборатория „Инфраструктура” ЕООД – гр. София, извършването на лабораторни изпитания на бетон. Директорът на БНТ Константин Каменаров е предупредил Ахчиева, че не спазва правилата в медиата.   Във връзка с публикувани  тенденциозно избрани факти и интервюта, свързани с „Открито“, и по повод постъпили въпроси относно водещата Валя Ахчиева, Българската национална телевизия заявява следното:  Както е известно на 23.01.2019 г. Управителният съвет на БНТ взе решение да обяви вътрешен конкурс за ново предаване за разследваща журналистика. БНТ последователно се стреми да гарантира високи професионални стандарти, при стриктно спазване на законодателството, етичните норми и добрата журналистическа практика. За да се осигури максимална равнопоставеност при кандидатстването с концепции на всички журналисти, настоящият тв формат „Открито” бе временно спрян. БНТ осъзнава, че разследващата журналистика е високо отговорна задача и поради факта, че би могла да засегне съдби и бизнес интереси, е задължително да отговаря на принципите на обективност, безпристрастност и по никакъв начин да не влиза в конфликт на интереси.  Трудовият договор между г-жа Ахчиева и БНТ не е прекратен. На 11.02.2018 г. от Валя Ахчиева бяха поискани писмени обяснения, произтичащи от неизлъченото предаване на 27.01.2019 г. „Открито”. Г-жа Ахчиева, в разрез с вътрешните правила на работа в телевизията и без задължителното предварително одобрение, на 16.01.2019 г. е заявила и потвърдила в Независима строителна лаборатория „Инфраструктура” ЕООД – гр. София, извършването на лабораторни изпитания на бетон. В резултат, лабораторията е издала фактура № 0000003836 от 21.01.2019 г. към Българска национална телевизия, МОЛ: Константин Валентинов Каменаров, с което телевизията е задължена да изплати сума в размер на 960 лева с включен ДДС, за сметка на бюджета на БНТ. На 11.02.2018 г. след покана за писмени обяснения и преди да ги представи, г-жа Ахчиева, заяви виждането си, че има право да изразява и разпространява информация в медии, извън сектора на радиото и телевизията, в съответствие с правилата на БНТ за лоялност и защита на конкуренцията.  С писмен отговор Генералният директор на БНТ уведоми г-жа Ахчиева, че по силата на сключения между нея и БНТ трудов договор, тя има и задължения към БНТ, извън тези, предвидени в качеството й на водещ (качество, което  в момента не упражнява). Въпросният отговор е писмото, което г-жа Ахчиева си позволи да разпространи в редица електронни медии на 01.03.2019 г. и което, според нейно изявление, е пречка да изразява свободно мнението си. Писменият отговор, независимо, че е изведен и изпратен до нея на 18.02.2018 г., е подготвен и подписан дни преди това. Наложеното на Валя Ахчиева дисциплинарно наказание „предупреждение за уволнение“ - Заповед № РД-10-84 от 25.02.2019 г. е във връзка с нарушенията на процедурите, свързани с организацията, реда и условията за реализация на телевизионна продукция, регламентирани в Правилника за производство на телевизионна продукция и продуцентска дейност на БНТ. Г-жа Ахчиева не е изпълнила конкретни ангажименти, в качеството си на изпълнителен продуцент, свързани с процеса на бюджетиране на предаванията, уредени в Правилника, действията й са в противоречие и с длъжностната й характеристика, която е неразделна част от трудовия й договор.  Съобразно фактите и мотивите, изложени подробно в заповедта за налагане на дисциплинарно наказание, г-жа Ахчиева е извършила неправомерни действия, за което следва да понесе дисциплинарна отговорност. По повод спекулациите, свързани с предаването „Открито“ от месец декември миналата година, БНТ заявява, че дни преди излъчване на 09.12.2018 г. на предаване, са постъпили две писма, в които са изразени съмнения относно качествата на работата на БНТ като обществена телевизия, както и по отношение на нарушения на етичните и професионални стандарти от журналист, работещ в медията, за което е сезирана Прокуратурата. БНТ незабавно реагира като изпрати писмо до Върховна касационна прокуратура за проверка на случая. БНТ като отговорна обществена медия не може да си позволи излъчване на предаване, което е обект на проверка от компетентните органи. Относно правото за изразяване и разпространяване на информация, ръководството на БНТ заявява, че разчита на професионалната работа на всеки един от журналистите и служителите, както и на тяхната лоялност, коректност и добросъвестност. Ръководството на БНТ категорично споделя убеждението, че законите, приложимите правила и лично поетите задължения следва да се спазват от всеки журналист и служител в телевизията. В случай, че тези задължения не се спазват, всеки лично носи отговорност за извършените от него нарушения.\", пишат от медията.", "date": "2019.03.06", "title": "БНТ излезе с изявление за свалянето на Валя Ахчиева от екран"}
{"url": "https://www.faktor.bg/bg/articles/novini/balgariya/dimitar-lazarov-osnovnoto-iskane-na-bsp-kam-ns-e-korneliya-ninova-da-stane-premier", "text": "„Няма сделка между ГЕРБ и ДПС. Може би колегите от БСП разбират повече от тази тема. По същата логика може да ни обвинят, че имаме сделка с БСП, когато приехме предложения в промените на Изборния кодекс на левицата“. Това заяви пред БНТ депутатът от ГЕРБ Димитър Лазаров.   „Колегите от опозицията, която прилича на извънпарламентарна, търсят предлог да им се чува гласът, тъй като ги няма в Народното събрание. Условието, което поставя БСП е да изберем Корнелия Нинова за премиер в този парламент. Затова от страна на левицата се правят внушения“, коментира депутатът.  „По отношение на преференциалния вот парламентарната група на ГЕРБ не е гласувала против. Миналата седмица се отказахме от първоначалното гласуване и се съобразихме с волята на гласоподавателите. Преференциите бяха въведени през 2007 г. Ние имаме пълен отказ от останалите си колеги да се приеме мажоритарна или смесена пропорционална и мажоритарна система. Ние внесохме проект за изцяло мажоритарни българи. Два пъти сме поставяли тази тема след референдума. Тогава колегите от „десницата“ бяха против. Днес виждаме как президентът налага вето по исканията на БСП, а социалистите отсъстват в парламента по време на гласуването. Те на практика делегитимираха Румен Радев“, каза още Лазаров.", "date": "2019.03.06", "title": "Димитър Лазаров: Основното искане на БСП към НС е Корнелия Нинова да стане премиер"}
{"url": "https://www.faktor.bg/bg/articles/stolichani-sabirat-podpiska-za-smyana-na-imeto-na-emblematichnata-ulitsa-graf-ignatiev", "text": "Подписка в интернет настоява столичната улица \"Граф Игнатиев\" да бъде преименувана и да бъде върнато старото ѝ име - \"Самоковска\". Според инициаторите граф Николай Павлович Игнатиев има \"преки заслуги\" за осъждането на Васил Левски на смърт. А това, че една от емблематичните улици в столицата носи негово име, по думите им, оскърбява всеки патриот. ,,Важно е да се знае малко повече за истината около този граф и политик. Той има изключително много антибългарски прояви. Знаете ли дали по време на Априлското въстание е спасил поне един от затворените въстаници?\", коментираха пред \"България он Еър\" организаторите на подписката. Според тях дълги години българите са били лъгани, като са изучавали една фалшива история, а повече от столетие образът на граф Игнатиев е бил обвит в руски имперски митове. В действителност той бил една от най-злокобните фигури в новата българска история. Около 1000 души до момента са се записали в подписката за смяната на името. ,,Историята е такава, каквато е. В нея присъстват добри и лоши периоди, има добри и лоши герои. И този проблем за улиците стои не само у нас. По тяхното название могат да бъдат проследен цели епохи. Затова с имената им трябва да се оперира много внимателно'', категоричен бе журналистът Валери Тодоров и допълни, че е важно да се обърне внимание на това с какво ще бъде заменено името на столичната \"Граф Игнатиев\".", "date": "2019.03.06", "title": "Столичани искат да върнат старото име на емблематичната улица \"Граф Игнатиев\""}
{"url": "https://www.faktor.bg/bg/articles/izsledvane-na-global-metriks-otsenkata-na-balgarite-za-glavniya-prokuror-e-proval", "text": "Общо 69% от българите не виждат никаква обществена полза от работата на главния прокурор. Над 76% пък смятат, че прокуратурата е била използвана за политически цели по време на мандата на Сотир Цацаров. Това показва национално представително проучване на социологическата агенция \"Глобал Метрикс\", извършено по поръчка на неправителствената организация Български институт за правни инициативи (БИПИ), пише Медиапул. Средно 23% от българите оценяват работата на главния прокурор Сотир Цацаров с “тройка”, други 25% му пишат \"двойка\". \"Добър 4\" е оценката на около 19% от хората, \"Много добър 5\" поставят 4,2%, а отлична оценка – едва 0.7%. Останалите (до 100%) от анкетираните не са поставили оценка. Едва 24% от анкетираните мислят, че главният прокурор се е справил с битовата престъпност срещу 64%, които твърдят, че не е успял да се справи. Около 26% казва, че той е успял да стори много в борбата срещу корупцията по върховете на властта. Срещу 61%, които казват, че не е направил нищо. Изследването има за цел да установи и какви са нагласите на обществото към следващия главен прокурор. Най-важната задача е активната борба с престъпността по високите етажи на властта и поддържането на независимостта на прокуратурата. Близо 22% от хората не очакват нищо различно от следващия мандат на главния прокурор. Профилът на главен прокурор, който очертава изследването, е мъж над 45 г, прокурор или следовател, политически независим и активен в борбата с корупцията по високите етажи на властта.", "date": "2019.03.06", "title": "Изследване на \"Глобал Метрикс\": Болшинството от българите гледат с недоверие на прокуратурата"}
{"url": "https://www.faktor.bg/bg/articles/balgarskite-vms-evakuiraha-speshno-bolen-indoneziyski-moryak-ot-korab-v-otkrito-more", "text": "В 07.00 часа от Морския спасителен координационен център постъпва искане във Военноморските сили (ВМС) за медицинска евакуация на член от екипажа на търговски кораб \"Star Hyperion\", плаващ под панамски флаг и намиращ се на 60 мили от пристанище \"Варна\", съобщиха от пресцентъра на ВМС. По заповед на командира на ВМС контраадмирал Митко Петев, бързоходна средна патрулна лодка FPB-M (FORCE PROTECTION BOAT - MEDUIM) от Пункт за базиране Варна с екипаж капитан ІІІ ранг Тенко Стефанов, лейтенант Борислав Димитров, матрос Борислав Братоев и военния лекар лейтенант Николета Славова, отплава към кораба.  След преглед на борда на кораба, на болния член на екипажа (индонезийски моряк) е установена коремна болка със съмнение за остро възпаление на апендикса, което налага медицинска евакуация до болнично заведение. В 10.30 часа на Морска гара Варна индонезийски моряк е качен в реаномобил на центъра за спешна медицинска помощ на МБАЛ \"Света Анна\", а бързоходната средна патрулна лодка се прибра в Пункт за базиране Варна.", "date": "2019.03.06", "title": "Спешна помощ в открито море: Българските ВМС спасиха индонезийски моряк"}
{"url": "https://www.faktor.bg/bg/articles/dimitar-ganev-mozhe-da-se-stigne-do-situatsiya-v-koyato-ninova-shte-izpusne-yuzdite-na-bsp", "text": ",,Напускането на парламента от страна на БСП може да доведе до ситуация, в която Корнелия Нинова да не може да удържи позицията си в партията\", заяви в предаването \"Плюс-минус\" по Нова телевизия политологът Димитър Ганев. \"Вече чуваме други мнения за бойкота, има несъгласия вътре в партията. Шансът на БСП да се върнат в парламента беше, когато от ГЕРБ дадоха заден по въпроса с Изборния кодекс. Тогава може би щяха да се завърнат и като победители, но сега вече ще им е трудно да се завърнат, още по-малко като победители. Смятам, че отсъствието им като цяло им създава проблеми, тъй като парламентарната трибуна може да се окаже решаващо място за тяхната предизборна кампания'', сподели политологът Димитър Ганев. ,,Излизането от парламента е екстремен, радикален ход. Такава ситуация няма. Опозицията в други държави прибягва до такива прийоми само когато е висок градусът на напрежение. При нас ситуацията не е с висок градус на напрежение'', обясни още политологът. Относно визитата на руския премиер Дмитрий Медведев Ганев посочи, че целта на посещението му е амо една и тя се казва \"Турски поток\". ,,Ориентацията на България е ясна. В диалога между двамата премиери се видя едно – че България няма проблем с \"Турски поток\", но е важно и мнението на Брюксел и САЩ'', посочи още Димитър Ганев. Единственото, което ми направи днес впечатление, беше нивото на политическия език, простащината, която се лее от екрана, а по този начин се увеличава негативното отношение към парламента, заяви от своя страна журналистът Валерия Велева по повод днешните дебати в Народното събрание относно президентското вето върху промените в Изборния кодекс. ,,Смятам, че ако БСП възнамеряваше да се върне в парламента, това щеше да стане след призива на президента, но те не го направиха. Според мен опозицията няма да се върне в парламента до изборите. Като цяло Корнелия Нинова се опитва да прокара БСП по една нова пътека по отношение на отрицание на статуквото. Тя казва: \"Ние сме отрицание на статуквото, предпочитаме да сме навън с народа си\". Дали тази тактика ще се окаже печеливша, трудно е в момента да се даде отговор. Това ще го узнаем след изборите, защото именно тогава ще дойде развръзката и тогава очаквам БСП да се върне в пленарната зала'', коментира още Велева.", "date": "2019.03.06", "title": "Димитър Ганев: Корнелия Нинова може да не удържи позицията си в партията"}
{"url": "https://www.faktor.bg/bg/articles/elenko-bozhkov-skoro-shte-plashtame-vsichki-za-eksperimenta-s-kitayskite-elektromeri", "text": "Енергийният експерт Еленко Божков определи визитата на Дмитрий Медведев у нас като разочароваща. „Стъпката беше добра и правилна и носеше надежди, но очакванията се разминаха. Правителството очакваше да има по-големи ангажименти на Русия в енергетиката ни, но това не се случи“, каза той пред бТВ. По думите му, за българския участък на „Турски поток” не стоят добре нещата. \"Медведев каза, че Русия няма да инвестира повече от половин милиард в този проект на българска територия. Има причина за това изявление на Медведев – според мен, тя се крие в 600-те млн., които дължим за „Южен поток”.  \"Русия не счита за нещо сериозно газовия хъб \"Балкан\", обясни Божков. \"Тях ги интересуват само тези 16 милиарда кубически метра, които ще минат оттук през Сърбия за Унгария, Австрия и Словакия евентуално, от които ние да ползваме 4 млрд.”, добави той. „Според мен държавата трябва да е инвеститор или да е мажоритарен участник в проекта за АЕЦ \"Белене“, каза още той. На въпрос дали има корупция в българската енергетика, експертът отговори утвърдително. \"Има корупция, за която плащаме всички ние. Предстои вдигане на цената на тока през юли заради разни далавери. Не знам защо Иван Иванов от КЕВР не прави нищо по въпроса\", заяви Еленко Божков. \"Корупционните практики в енергетиката много ме притесняват. Има много случаи на манипулации на електромери и писане на нереални данни в сметките на абонатите. Всички ние скоро ще платим за експеримента с китайските електромери\", предупреди експертът. Един от проблемите според него е, че при 200 000 от тях е регистрирана грешка и гражданите не получавали фактури. Други, по думите му, плащали по служебни. „Дисплеят за отчитане изгаря и по някаква причина се губи комуникацията с електромера и с отчитащите устройства в централата на ЧЕЗ”, обясни експертът. Според него това може да е предпоставка за бъдещи манипулации. \"Има и други сигнали, които са притеснителни. КЕВР гледа отстрани, без да се намесва“, убеден е той.", "date": "2019.03.06", "title": "Еленко Божков: Скоро ще плащаме всички за експеримента с китайските електромери"}
{"url": "https://www.faktor.bg/bg/articles/obshtestvo/ulitsata/otkriha-tyaloto-na-35-godishen-mazh-v-bivsha-haskovska-kazarma", "text": "Тялото на мъж е открито в изоставена сграда на бивша казарма в Хасково. Сигналът е подаден в ранния следобед от пазача на военния имот. От полицията съобщиха, че е установена самоличността на мъжа, който е на 35 години и е от димитровградското село Добрич. Следствените действия продължават до изясняване на случая.", "date": "2019.03.06", "title": "Откриха тялото на 35-годишен мъж в бивша хасковска казарма"}
{"url": "https://www.faktor.bg/bg/articles/mira-radeva-balgarskoto-obshtestvo-strelya-po-izkustveni-patitsi", "text": "До голяма степен насилието в семейна среда е породено от мълчанието на жената. Българското общества върви в погрешна линия, непрекъснато се опитва да стреля по изкуствени патици и лесно се манипулира. Така социологът Мира Радева коментира пред бТВ последните случаи на насилие над жени. Според Мира Радева истинският път е превенцията – как да не създаваме условия в самото общество, така че агресията и насилието да са приемлив начин на поведение. „Съжалявам, че България не прие Истанбулската конвенция, защото там акцентът беше сложен така, че да изгражда ценности на единство, на толерантност, на ненасилие, на любов. Когато я пренебрегнахме, ние се наредихме в една доста нелицеприятна опашка на ЕС, което ме погнуси'', допълни Радева. Акцентът в конвенцията беше сложен върху това така да се възпитават децата в семейството и в училище, че да изграждат ценности на толерантност  и срещу агресията”, отбеляза още Мира Радева. Според нея в това е и връзката с идеите на френския президент Еманюел Макрон в призива „За европейско обновление” . Радева обясни, че според нея Макрон поставя много важен въпрос – защо разглеждаме ЕС като пазар. „Истинският център на ЕС са ценностите, борбата за определени идеали. Когато пренебрегнахме Истанбулската конвенция ние се наредихме на опашката на нецивилизованите общества в Европа”,  каза Мира Радева. Никой не се възмущава от това, че всеки ден умира една жена от побой, но всички са възмутени от една листовка с двама прегърнати мъже, посочи още Радева.", "date": "2019.03.06", "title": "Мира Радева: Българското общество стреля по изкуствени патици"}
{"url": "https://www.faktor.bg/bg/articles/kriyat-otsenkite-na-uchenika-tramp", "text": "Военната академия, в която Доналд Тръмп е завършил средното си образование, е скрила оценките му през 2011 г. след натиск на негови приближени, съобщи „Вашингтон пост“. Нюйоркската военна академия бе подложена на натиск, след като Тръмп предизвика тогавашния президент Барак Обама да публикува собствените си оценки и го нарече „ужасен ученик“. Еван Джоунс - старши учител в академията през 2011 г., заяви, че директорът в частното училище отишъл при него в паника заради приятели на г-н Тръмп, които искали да запазят в тайна информацията за постиженията му. Тръмп неведнъж се е хвалил, че бил отличен ученик. Тогавашният директор Джефри Ковърдейл призна пред „Вашингтон пост“, че не е предал информацията за Тръмп на членове на училищния съвет, а ги е скрил, предаде БНР. Тръмп изкарва 5 години във военната академия от 1959 г. Казва, че родителите му сметнали, че се нуждае от повече дисциплина. Миналата седмица бившия личен адвокат на Тръмп Майкъл Коен свидетелства пред Конгреса, че една от задачите му в миналото е била да заплаши със съд училищата, които президентът е посещавал, така че те никога да не разкрият оценките му.", "date": "2019.03.06", "title": "Учители на Тръмп в паника, крият оценките на \"отличния\" ученик"}
{"url": "https://www.faktor.bg/bg/articles/yordan-tsonev-finansiraneto-na-myuftiystvoto-ne-e-partien-vapros-na-dps", "text": "\"Финансирането на Главно мюфтийство в частта за заплатите не е частен партиен въпрос на ДПС, а е въпрос от калибъра на националната сигурност\". Така Йордан Цонев от движението отговори на лидера на БСП Корнелия Нинова, според която отхвърлянето на президентското вето по изборните промени е с цената на сделка за Закона за вероизповеданията. „ДПС няма да приеме този въпрос да бъде разглеждан като партиен на ДПС. Или всички ще се грижим за националната сигурност, или ще я оставим така, както е в момента”, заяви той, цитиран от БТА. Цонев припомни, че решението да се финансират вероизповеданията е взето на два последователни КСНС при президента през 2017 г. след доклади на службите, че Главното мюфтийство се финансира от съответната служба в съседна държава (вероятно се визира т.нар Дианет в Турция – б.р.). „Основното вероизповедание в България - православното, получи своите пари. Свещенослужителите имат своите януарски и февруарски заплати. А тези, които получаваха финансиране и заплати от Република Турция, нямат, поради факта че на първо четене в зала бяха отхвърлени предложенията, които щяха да гарантират това”, подчерта зам.-председателят на групата на ДПС. Затова и партията има предложения във връзка с гарантирането на финансирането на вероизповеданието. „Малко преиграхте, г-жо Нинова и е добре да отидете при президента и да го попитате това въпрос от националната сигурност ли е или е пазарлък на ДПС”, обяви Цонев от трибуната на парламента. От БСП отговориха, че виждат сделка не по линия на финансирането, а по отношение на амнистирането на задължения до 31 декември м.г. „На БПЦ са няколко хиляди. На Главното мюфтийство - над 10 милиона. Така че правете си сметка има ли сделка или няма”, посочи Таско Ерменков от социалистите.", "date": "2019.03.06", "title": "Цонев отговори на Нинова: Финансирането на мюфтийството не е партиен въпрос на ДПС"}
{"url": "https://www.faktor.bg/bg/articles/sazdava-se-agentsiya-za-kachestvoto-na-sotsialnite-uslugi", "text": "Парламентът прие на второ четене текстове от законопроекта за социалните услуги, според които се създава Агенция за качеството на социалните услуги към министъра на труда и социалната политика. Агенцията ще осъществява контрол и мониторинг на предоставянето на социалните услуги и ще лицензира частните доставчици на социални услуги. Сегашният режим на възлагане на предоставянето на създадени от общината социални услуги се запазва и се въвежда и още един нов режим, при който общината възлага на частен доставчик предоставянето на услуга, която няма обективна възможност да създаде. Според законопроекта, социалните услуги биват общодостъпни (свързани с реализиране на социални права и развиване на умения) и специализирани (при настъпване на определен риск за живота и здравето или при специфична потребност). Със законопроекта се въвежда планиране на национално ниво на социалните услуги, финансирани от държавния бюджет чрез разработване на национална карта на социалните услуги. Гласуването на второ четене на законопроекта за социалните услуги ще продължи на следващо пленарно заседание.", "date": "2019.03.06", "title": "Създава се Агенция за качеството на социалните услуги"}
{"url": "https://www.faktor.bg/bg/articles/velika-rusiya-umirashta-rusiya", "text": "Западът загнива, ние сме обкръжени от врагове, но нашите духовни устои няма да се поддадат на натиска от \"Гейропа\". Тази изтъркана плоча се върти вече няколко години по руската телевизия. Пропагандаторите от държавните телевизионни канали се опитват да убедят руснаците, че целият свят е против тях - защото в Русия има традиционни ценности, а на Запад - не. И затова ни завиждат. Но младите руснаци не се доверяват на лозунга \"Велика Русия срещу загниваща Европа\". Както показват резултатите от анкета на център \"Левада\", цели 40 процента от руснаците на възраст между 18 и 24 години искат завинаги да напуснат Русия. Някои ще кажат: Глупости, руската младеж няма да напусне страната, защото тук далеч не всичко е лошо. Много е хубаво даже! Особено ако живееш в Москва. А най-добре е да си роден там и да не ти се налага да наемаш жилище в столицата, за което да даваш поне половината от заплатата си. Има и хора, които вдигат платната и тръгват да подобряват жизнения стандарт в някой си Урюпинск. Не, това не е художествена измислица: преди няколко години маркетинговият експерт Василий Дубейковский напусна доброволно Москва и замина за Урюпинск, за да го превърне в \"столица на руската провинция\". Дубейковский действително помогна много на града, а руските медии редовно пишат за него, разказвайки за акцията му като за истински подвиг. Трудно мога да си представя подобна реакция в германските медии. Ако някой берлински експерт по маркетинг изведнъж реши да се пресели в Щралзунд, да речем, това едва ли ще удиви някого. За разлика от Русия, в Германия подобна стъпка не се свързва със себеотрицание и аскетизъм. А иначе Русия определено има какво да предложи - изумителни хора, култура, природа, веселие, плам. Защо обаче всичко това, с изключение на природата, може да бъде открито в изобилие единствено в Москва? Напуснеш ли пределите на столицата или на някой голям областен център, изведнъж сякаш попадаш в някакъв ад. Знам какво говоря: израснала съм в малко населено място в покрайнините на Волгоградска област, недалеч от същия този Урюпинск. Преди президентските избори през 2018 година се отправих към родното си място, за да напиша репортаж за това какво мислят жителите на провинцията за Путин и за самите избори. Оказа се, че хората изобщо даже не мислят за Путин - мислят за оцеляването си. Там 13 000 рубли е наистина добра заплата, учрежденията постоянно съкращават работни места, а в районната болница работят само половината отделения. Кой иска да живее в тази Русия? Повечето ми съученици отдавна са се разпръснали. Който е имал повечко късмет, се е установил в Москва, а другите - я във Волгоград, я в Саратов. Много е лесно да обичаш Русия, когато си живееш уютно в столицата с нейните добре платени работни места, денонощни магазини и луксозни кафенета. Само че Москва не е Русия. Извън столицата виждаш не толкова златната ръж, колкото ширещата се нищета. Впрочем, с течение на времето Москва също губи привлекателност. Корупцията е вездесъща, а ти си само на 24 години. И всеки момент може да попаднеш в затвора заради участие в някоя демонстрация. Срещу корупцията например. Това ли е прехвалената Путинова стабилност? По дяволите такава стабилност! Затова хората искат да се махнат. И се махат. Главно младите и образованите. Най-привлекателна си остава Германия. Нищо чудно всъщност: причините, поради които руснаците избират тази държава, се виждат с просто око. В Германия има качествено образование и добро медицинско обслужване, дружелюбно отношение към чужденците, социални гаранции във вид на достойни заплати и пенсии. Руската статистическа служба изчислява, че през 2016 година за Германия са заминали само 4 700 руснаци. Германската статистика разполага с други числа. По данни на Федералната служба за миграцията и бежанците, през 2016 година в Германия са пристигнали 21 588 руски граждани за дълъг период от време. 1 300 от тях са започнали следване, други 1 600 са дошли да работят, 5 000 са получили разрешителни за временно пребиваване, а 4 400 са пристигнали при брачния си партньор, живеещ вече в Германия. Много ли е това? Да, като имаме предвид, че преселването в Германия не е проста работа. Трябва да се започне следване или да се намери работодател, който да поеме социалните разходи за руския специалист. А това не е лесно, нито пък евтино. За да заминеш, имаш нужда от сериозен стартов капитал. Имаш нужда и от знания, умения, трудов стаж и още, и още. Не всички в Русия притежават всичко това. Но всички искат достойно заплащане. Искат качествено образование и добро медицинско обслужване. Искат надежда и живот в свобода. Да, Западът не е идеален, а пътят към интеграцията в Германия не е постлан с рози. Трудно е да научиш езика, сложно е да свикнеш с новата кулутура. Но всичко това остава на заден план, когато осъзнаеш, че в тази страна имаш права. И че те се спазват. Властта тук служи на хората, а не се разпорежда с държавия бюджет като със собствен бездънен джоб. Освен това имаш избор. Можеш да живееш в столицата или в някой по-малък уютен град, който предлага не по-малко комфорт. За разлика от Русия, където жизненият стандарт в Москва изобщо не може да се сравнява с този в Тамбов например с неговата средна заплата от 25 700 рубли. Да, пределно ясно е, че няма да заминат всички. На Запад се отправят най-амбициозните, най-пробивните, а в Москва отиват тези, които искат да печелят толкова, че да задоволяват поне основните си потребности. И какво стана с великата и прекрасна Русия? В нея никой не иска да живее. Крайно време е да се замислим над това.", "date": "2019.03.06", "title": "Велика Русия, умираща Русия"}
{"url": "https://www.faktor.bg/bg/articles/georgi-markov-rumen-radev-da-hvarlya-karpata-i-da-otivame-na-prezidentski-izbori", "text": "Румен Радев е обладан от машинно гласуване, но ако то е единствена гаранция за честност на изборите, трябва да повтаряме президентския вот. Това каза народният представител от ПГ на ГЕРБ и бивш конституционен съдия Георги Марков по време на дебатите по президентското вето върху Изборния кодекс, предаде Агенция „Фокус“.   „Настоящото вето на държавния глава е важен политически акт. Разсейва два мита, те упорито се лансират от лидерите на българската опозиция – БСП и ДПС, с цялото ми уважение към тяхното мнение.   Първият мит е, че има срастване на партията с държавата. Ние сме парламентарна република, но с пряко избран държавен глава. Държавният глава, както се вижда за пореден път не е представител на управляващата партия. Той е ярък представител на българската опозиция“, заяви Марков. Той отбеляза, че ПП ГЕРБ няма самостоятелно мнозинство от 121 гласа, за да преодолее ветото и попита за какво срастване на партия ГЕРБ с държавата може да става дума.   Според Марков две неща са характерни за вижданията на президента по избирателния процес в България. „Най-отчетливо от тях е така нареченото машинно гласуване. Всеки в живота и политиката може да бъде обладан от нещо. Аз съм обладан от Орбан мания 31 години. Радев е обладан от машинно гласуване. Дори на Нова година, когато хората се чукаха с чаши и се целуваха, той ни занимаваше с машинно гласуване. Естественият въпрос е, той беше ли избран от машинно гласуване? Ако машинното гласуване е предпоставка, единствена гаранция за честност на изборите, ние трябва да повтаряме президентския вот. Да хвърля кърпата и да правим президентски избори. Значи не може, когато той е избран без машинно гласуване, нещата да са редовни, а когато избират ГЕРБ, да има проблеми с честността на изборите“, допълни още Марков.   Той добави, че в 24 МИР София ГЕРБ побеждава БСП не с 10 гласа, за да са „менкани“ бюлетини, а с 10 %. Марков заяви, че ГЕРБ се е произнесла по преференциите една седмица преди ветото на президента и препоръча на колегите си да внесат отново закона за мажоритарни избори. Народният представител поздрави ПГ на „Воля“, защото тя е била за мажоритарни избори.   „Сега се извинявам на вашите избиратели. Браво, името ви „Воля“ отива на волята, която проявихте. Първо, да подкрепите правителството на ГЕРБ, без да участвате в него, защото това е гласът на народа и втория път - мажоритарния вот, защото това е гласът на народа. Шапка ви свалям, „Воля“, много сте симпатични и сте една от най-интелигентните групи, които съм виждал в историята на нова България“, каза още депутатът от ГЕРБ.", "date": "2019.03.06", "title": "Георги Марков: Румен Радев да хвърля кърпата и да повторим президентския вот"}
{"url": "https://www.faktor.bg/bg/articles/severna-koreya-pak-stroi-poligon-za-izstrelvane-na-raketi", "text": "Южнокорейски разузнавателни агенции са забелязали признаци, че Северна Корея е започнала да възстановява част от от своя полигон за изстрелване на ракети Тончхан-ри, който тя преди време разруши, предаде агенция Йонхап.  Според агенцията сега там е започнало поставяне на покрив и на врата. Цитира се южнокорейската Национална служба за сигурност, която в брифинг пред комисията по разузнаването на парламента в Сеул е посочила, че \"САЩ разполагат със същата информация като нас\".  Това съобщение идва само дни след неуспешната втора среща на върха между лидерите на САЩ и Северна Корея. Тя се провали поради сериозни разногласия относно това колко далече Пхенян е готов да отиде в ограничаването на ядрената си програма и нежеланието на САЩ да облекчат санкциите срещу Северна Корея.  Възобновената активност бе засечена два дни след преговорите и може да \"демонстрира решителност пред факта на отхвърлянето от страна на САЩ\" на искането на Севера за облекчаване на санкциите, заявиха изследователи от базирания във Вашингтон Център за стратегически и международни изследвания (CSIS). \"Това съоръжение е било замразено от август 2018 г., което показва, че настоящата дейност е умишлена и целенасочена\", казват те.", "date": "2019.03.06", "title": "На пук на САЩ Северна Корея пак строи полигон за изстрелване на ракети"}
{"url": "https://www.faktor.bg/bg/articles/medvedev-v-lyuksemburg-rusiya-e-gotova-da-uchastva-v-balgarskata-aets-belene", "text": "Русия е готова да участва в българския проект за атомна електроцентрала в Белене, ако се появи такава възможност. Това заяви руският премиер Дмитрий Медведев по време на посещението си в Люксембург, предаде агенция „Ройтерс“. След София Медведев е на двудневна визита в Люксембург.  „Имаме възможност да изпълним този проект не по-малко от други страни“, казва още руският премиер, цитиран от \"Ройтерс\". Припомняме, че реализирането на проекта бе една от важните теми при визитата на Медведев у нас. Тогава той заяви следното след среща с премиера Борисов: „Готови сме да разгледаме участието си в изграждането на АЕЦ „Белене“. Говорихме за това нашата компания „Росатом“ да участва, тя има голям опит в реализацията на подобни проекти на територията на Европейския съюз“. Борисов от своя страна каза: „Какво ще бъде участието им, ще каже търгът, който подготвяме. Ръководителят на „Росатом“ даде прекрасна оценка за начина, по който той се подготвя.“ Преди посещението на Медведев в Люксембург най-тиражният вестник в страната \"Luxemburger Wort\" публикува интервю с премиера на Руската федерация. В него Медведев уверява, че Москва е готова да продължи да доставя транзитен газ през Украйна и след 2019 г., въпреки намерението да изгради газопровода \"Северен поток 2“ през Балтийско море към Германия и Западна Европа.", "date": "2019.03.06", "title": "Медведев в Люксембург: Русия е готова да участва в българската АЕЦ „Белене“"}
{"url": "https://www.faktor.bg/bg/articles/rohani-sasht-gotvi-prevrat-v-iran", "text": "Иранският президент Хасан Рохани обвини САЩ, че опитват да организират преврат в страната му, съобщи РИА Новости. Според Рохани САЩ използват икономически натиск, за да свалят иранското правителство. Той не вижда вероятност за провеждане на двустранни разговори. „Иран е в психологическа и икономическа война със САЩ и техните съюзници. Тяхната цел е да променят режима, но ние няма да го позволим. Нашите държава и лидерство са обединени срещу нашите врагове. Ако сега се предадем, това значи да се откажем от всички постижения, постигнати от конституционното движение от 1905 г. насам“, заяви Рохани. През миналата година правителството в САЩ се изтегли от споразумението за иранската ядрена програма. Това обтегна отношенията между двете държави. Европейските държави все още настояват за спазването на споразумението.", "date": "2019.03.06", "title": "Рохани: САЩ готви преврат в Иран"}
{"url": "https://www.faktor.bg/bg/articles/elena-yoncheva-bsp-nyama-da-e-plenarna-zala-za-glasuvaneto-na-novata-tsik", "text": "Парламентарната група на БСП няма да влезе в пленарната зала при гласуването на състава на новата Централна избирателна комисия (ЦИК), съобщи в Хасково говорителят ѝ Елена Йончева. „Разбира се, имаме свои кандидати за ЦИК. Знам ги всичките имена, но сега няма да ги посоча, това ще направят колегите от София. Ние няма да влезем в парламента, нашата парламентарна група. Казахме при какви условия ще влезем в парламента, когато бъдат защитени избирателните права на българските граждани“, каза Елена Йончева. Социалистите напуснаха парламента преди около две седмици след решение на Националния съвет на партията. Избор на нова ЦИК беше едно от условията, които лидерът Корнелия Нинова постави на управляващите за връщане в пленарната зала.", "date": "2019.03.06", "title": "Йончева: БСП няма да е пленарна зала и за гласуването на новата ЦИК"}
{"url": "https://www.faktor.bg/bg/articles/novini/svyat/postaviha-pod-karantina-patnitsi-na-londonsko-letishte", "text": "Пътници на полет от Барбадос до Лондон, пристигнали на летище \"Гетуик\", бяха поставени под карантина заради разпространила се на борда инфекция. Това съобщи руската редакция на Би Би Си. Самолетът се приземил в 5.25 местно време след осемчасов полет и веднага е посрещна от аварийни екипи. Един от пътниците, написал в \"Туитър\", че много от хората на борда кашлят и е възможно да имат „възпаление на дихателните пътища”. След като слезли от самолета, 30 души са били прегледани и са получили лечение, а трима от тях са откарани в болница. На пътниците без симптоми е било позволено да напуснат самолета. От авиокомпанията „Върджин Атлантик” заявиха, че разследват инцидента и че източникът на инфекцията не е бил на борда на самолета. Уточниха и че полетът е чартърен, предвиден специално за клиенти на круиз. По думите на един от пътниците болестта се е предала именно по време на плаването.", "date": "2019.03.06", "title": "Поставиха под карантина пътници на лондонско летище"}
{"url": "https://www.faktor.bg/bg/articles/evrostat-balgariya-redutsira-ryazko-davaneto-na-grazhdanstvo-prez-2018", "text": "През 2017 г. България е дала гражданство само на 944 души и това е спад с 44 на сто в сравнение с данните от 2016 г., показва статистиката на Евростат. Най-често през 2017 г. гражданство у нас са получавали украинци (22,3 на сто), руснаци (19 на сто) и турци (12 на сто). Сравнено с останалите в ЕС, нашата страна е била сред тези, които най-рядко са предоставяли паспорт на чужденци спрямо броя на местното население. Общо в ЕС през 2017 г. гражданство са получили над 825 000 чужденци, главно от Мароко, Албания и Индия. Най-често мароканците получават паспорти от Италия, Испания и Франция. Албанците взимат паспорти главно от Гърция и Италия, а индийците - от Великобритания, уточнява БТА. Румънците, поляците и британците са били най-честите получатели на гражданство от друга страна от ЕС. Броят на британците, потърсили паспорт от друга страна в ЕС, се е удвоил, показват данните. Според статистиката най-често (при 37,8 на сто от случаите) държавите от ЕС предоставят паспорти на граждани от други страни от Общността, както и на африканци (27,4 на сто), азиатци (20,6 на сто), американци (11,4 на сто).", "date": "2019.03.06", "title": "Евростат: България редуцира рязко даването на гражданство след 2016"}
{"url": "https://www.faktor.bg/bg/articles/chuzhdentsi-shantazhirat-nashentsi-s-instsenirani-patni-intsidenti", "text": "Зачестяват случаите на измами с пътно транспортни произшествия. Чужди граждани предизвикват лек инцидент с автомобил и искат пари на ръка, за да се избегне намесата на полицията. Потърпевша русенка разказва историята пред БНТ. Почивен ден. Жена е на паркинга на търговски център. Докато прави маневра с колата си, усеща удар. Спрелият в съседство автомобил внезапно потегля и се блъска в нея. От него излиза румънски граждани, който й иска 50 лв. за нанесени щети. Жената коментира, че и на други нейни познати са искани пари от чужденци заради уж нанесени щети. Никой обаче не се е обърнал за помощ към служителите на реда. Затова и в Пътна полиция - Русе няма регистрирани подобни сигнали. По-често измамени се оказвали пострадалите при леки инциденти. \"Имаме много ПТП-та, когато единият водач е ударил другия и е напуснал пътното произшествие, пострадалият водач се явява в \"Пътна полиция\", подава протокол, той се обработва, а на извършителя, освен че се издава протокол, се съставя акт съответно за липса на уведомление за катастрофа\",коментира ст. инспектор Стилян Станев в \"Пътна полиция\" - Русе. Застрахователите от своя страна съветват шофьорите да избягват плащане на ръка. Според тях най-често това се случва, когато нарушителят е употребил алкохол, няма документи за самоличност или няма сключена задължителна гражданска отговорност. \"Не е логично. След като си заплатил едни 250 - 300 лева за \"Гражданска отговорност\", да се бръкнеш в джоба за пари, които някой ти е поискал. Такова плащане на място то първо по никакъв начин не се документира и второ не е сигурно дали е дължимо\". обясни Венцислав Великов, който е застраховател. При инцидент, който не е регистриран в \"Пътна полиция\", глобите са между 50 и 200 лв.", "date": "2019.03.06", "title": "Чужденци шантажират нашенци с мними пътни инциденти"}
{"url": "https://www.faktor.bg/bg/articles/razpitaha-bivshi-shefove-na-agentsiyata-za-privatizatsiya-po-deloto-dyankov-traykov-prokopiev", "text": "Състав на Специализирания наказателен съд разпитва четирима свидетели по делото срещу Симеон Дянков, Трайчо Трайков и бизнесменът Иво Прокопиев. Споменатите горе, както и трима финансисти от компанията \"Булброкърс\", са подсъдими за продажбата на 33% държавен дял на енергоразпределителното дружество EVN. Припомняме, вчера беше разпитан министърът на икономиката Емил Караниколов, a съдебното заседание започне с четене на обвинителния акт. Двама от призованите свидетели по време на днешното съдебно заседание са бивши изпълнителни директори на Агенцията по приватизацията. Припомняме, в края на месец януари 2019 г. делото тръгна по същество.  Тогава магистратите отхвърлиха искането на защитата за спиране на съдебното и наказателно производство с мотиви, че са не са допуснати процесуални нарушения.", "date": "2019.03.06", "title": "Разпитаха бивши шефове на Агенцията по приватизация по делото \"Дянков-Трайков- Прокопиев\""}
{"url": "https://www.faktor.bg/bg/articles/georgi-kiryakov-tsyalata-ritoricheska-konstruktsiya-na-ninova-ruhva-samo-s-imeto-na-tasko-ermenkov", "text": "Няма изненади в отхвърлянето на ветото на президента в НС. Всички политически лидери в своите изказвания бяха прави за себе си. И всеки мисли от собствената си камбанария - но има уловки в тези изказвания и те са простички. Така коментира пред БНР  днешната ситуация в парламента политологът Георги Киряков. „От една страна, за преференциите трябва да мислим - за кого са полезни и за кого - безполезни и в каква ситуация“, посочи той. Според Киряков преди избори преференциите са полезни за малките коалиционни формати. Защото там има някаква форма на съревнование, там има възможност за добавяне на електорална стойност. „Големите партии, които не се явяват в коалиционен формат, каквато е ГЕРБ, а ДПС е етнически еднопланова. В тях вътрешната конкуренция е без никакво значение и е извън логиката да се избира мажоритарно кандидат, защото този кандидат няма думата след това за законодателни и управленски решения“. Политологът коментира и становището на Валери Симеонов, който е от малка формация, но не иска преференция и твърди, че парламентът щял да се напълни с не знам си какви хора. Той нарече това „малко лековат аргумент“. Запитан какво спечелиха управляващите, като отхвърлиха ветото, Киряков отговори: „Това е странна политическа игра, в която победители и победени могат да се окажат и двете страни едновременно. Президентът няма да участва в тези избори, но играе като ключов играч в битката между управляващи и опозиция на страната на опозицията. Трудно мога да прогнозирам какъв ще бъде резултатът от продължаващото надиграване между президента и Бойко Борисов\". Излизането на БСП от парламента Киряков определи като опит на Корнелия Нинова да се представи като авангард на промяната на преходния модел на управление на страната. „Нинова е достатъчно да излезе само с името на Таско Ерменков, за да олекне цялата ѝ риторическа конструкция“, добави обаче той. Относно твърдението на Нинова, че виждаме една нова коалиция между ГЕРБ ДПС, политологът каза: „ГЕРБ са поставени пред жизненоважен избор. Ако те не разчитат в момента на ДПС за сглобяване на кворум и за вземане на важни законодателни решения, ще се обезсмисли цялото парламентарно статукво. ДПС реално не участват в управляващия коалиционен формат, но всъщност виждаме, че това единственият шанс ГЕРБ да прокарва решения, естествено със съгласието на „Обединени патриоти“. Да видим докога, защото и техният електорат е чувствителен“. Според Георги Киряков това е предизборна битка, в която няма правила, няма граници на възможностите за атаки към противника и ще се води до европейските избори по този начин.", "date": "2019.03.06", "title": "Георги Киряков: Само едно име и на Нинова олеква цялата риторическа конструкция - Таско Ерменков"}
{"url": "https://www.faktor.bg/bg/articles/yordanka-fandakova-se-sreshtna-s-prezidenta-na-enp-zhozef-dol", "text": "\"София е голям град и всичко, което кметът Фандъкова е направила, се вижда. Хората виждат с очите си метрото и промяната на града\", каза Жозеф Дол - президент на Европейската Народна партия. По думите му кметът Фандъкова защитава за София европейски средства и проекти, които развиват града. Това каза президентът на ЕНП днес на среща с кмета на София Йорданка Фандъкова в Брюксел, съобщи пресцентърът на Столичната община. През предходния програмен период 2007 - 2013г. защитихме и привлякохме за София 1.5 милиарда евро, от тях 1 млрд. евро са безвъзмездни европейски средства. С тях са изпълнени 89 проекта. През настоящия програмен период 2014 - 2020 г. защитихме около 930 млн.евро европейско финансиране, с които изпълняваме 48 проекта, каза кметът Фандъкова. Голяма част от проектите са насочени към обновяване на градската среда, подобряване на транспорта, качеството на въздуха и по-добри условия за живот на хората и развитието на бизнеса. Метрото на София, което разширяваме в момента с нов трети лъч с 12 км, има над 40 км метролинии, 35 станции и заема 34 процента дял в системата на градския транспорт. Първите 8 км от третия лъч, който изграждаме, ще бъдат пуснати в експлоатация до края на годината, каза Йорданка Фандъкова. Кметът Фандъкова има пълната наша подкрепа за всички проекти на София, добави Дол.", "date": "2019.03.06", "title": "Жозеф Дол: Фандъкова има пълната подкрепа на ЕНП за всички проекти в София"}
{"url": "https://www.faktor.bg/bg/articles/tsvetanov-korneliya-ninova-otnovo-puska-falshivi-novini-i-lazhi-za-sdelka-mezhdu-gerb-i-dps", "text": "За това което е казала Корнелия Нинова за поредна сделка между ГЕРБ и ДПС - това са отново фалшиви новини, лъжи и неистини, които може да се тиражират в публичното пространство от лидера на българската опозиция. Искам да заявя категорично, че във всички консултативни съвети по национална сигурност, където сме участвали заедно и е присъствала и г-жа Корнелия Нинова, както и Румен Радев, тази тема е поставяна многократно и тя намери политически консенсус между всички представители на политическите формации. Това е въпрос, който е поставян и обсъждан и е взето съответното политическо решение. Това каза преди минути лидерът на парламентарна група на ГЕРБ Цветан Цветанов в колоарите на парламента, цитиран от \"24 часа\".", "date": "2019.03.06", "title": "Цветанов:  Корнелия Нинова отново пуска фалшиви новини и лъжи  за \"сделка\"  ГЕРБ - ДПС"}
{"url": "https://www.faktor.bg/bg/articles/novini/balgariya/zemetresenie-kray-shabla-v-cherno-more", "text": "Земетресение в Черно море, в близост до българския бряг тази сутрин. То е с магнитуд от 3,4 по скалата на Рихтер, съобщават от Националния институт по геофизика. Според Европейския средиземноморски сеизмологичен център епицентърът на труса е бил на 112 км югоизточно от Шабла.  Трусът е бил с дълбочина от 15 км.", "date": "2019.03.06", "title": "Земетресение край Шабла, в Черно море"}
{"url": "https://www.faktor.bg/bg/articles/daynov", "text": "Отварянето на процедура от 12 партии-членки на ЕНП за това \"Фидес\" на унгарският премиер Виктор Орбан да бъде изключена от групата в ЕНП показва, че в най-сетне в ЕНП сработи инстинкт за самосъхранение. Така най-кратко коментира случващото се политологът Евгений Дайнов пред dir.bg. \"Ако човек следи речите и интервютата на Орбан ще разбере, че неговите амбиции не свършват с Унгария. Той е убеден, че има капацитета да стане европейски лидер - на една тежко фашизирана десница в лицето на ЕНП. Завиването на ЕНП към крайнодесни позиции, обаче, би обезсилило идейните основания на Обединена Европа и, в крайна сметка, погребало самата християндемокрация. След месеци вътрешни спорове - ту публични, ту скрити от публиката - ЕНП явно реши да не прави подобни завои. А инак от месеци северните партии заплашват, че ако Орбан и Фидес не бъдат изгонени от ЕНП, то те, северните партии, ще напуснат ЕНП\", посочи Дайнов. Според него северните партии в ЕНП смятат, че докато Орбан е вътре, той дава лош облик на всички християндемократически партии и те губят гласове. Тезата тук е, че при Орбан вън, останалите християндемократически партии ще спечелят допълнителни гласове. Неговата теза е, че ако го изгони, ЕНП ще загуби неговите депутати в Европарламента и няма да има с какво да ги компенсира. Тъй или инак, ЕНП ще губи депутати - или Орбановите, или на северните партии, които ще напуснат, ако той остане. Това, разбира се, е добре дошло не само за левицата в лицето на ПЕС, но и за другите партии в Европарламента, както и за бъдещата група на Макрон в него, разви тезата си политологът. Дайнов смята, че много отдавна, не само с риториката, но и с дела, Виктор Орбан е показал, че моделът на неговото управление е антиевропейски путински. Затова той счита, че като се има предвид досегашното му поведение, колкото по-дълго се протакат преговорите за неговото изключване, толкова по-зъл и арогантен ще става той към останалите в ЕНП. И толкова по-голяма е вероятността наистина да го изгонят в съкратени срокове.", "date": "2019.03.06", "title": "Дайнов: Моделът на властта на Орбан е путински, затова в ЕНП сработи инстинкта за самосъхрание"}
{"url": "https://www.faktor.bg/bg/articles/novini/svyat/nadzirateli-vav-frantsiya-blokirat-zatvori-v-znak-na-protest", "text": "Около 60 надзиратели са блокирали достъпа до затвора „Конде-сюр-Сарт” в Алансон, Франция. Те протестират след нападението срещу техни колеги, извършено от радикализирал се зад решетките затворник, предаде БТА. Надзирателите в строго охранявания затвор, в който има 110 опасни престъпници, са запалили автомобилни гуми и палети пред сградата и не допускат свои колеги да влязат вътре. Подобни протести има на входовете на други затвори във Франция. Заради блокада от надзиратели около 200 души не могат да влязат в затвора „Фльори-Мерожис” близо до Париж, който е най-големият в Европа. Протестните блокади бяха предприети, след като вчера 27-годишният Михаел Шиоло атакува с керамичен нож двама надзиратели и ги рани сериозно. После той се барикадира в зоната за семейни срещи заедно с приятелката си, дошла му на свиждане. След намеса на командоси Шиоло беше задържан, но при операцията приятелката на затворника беше простреляна и издъхна от раните си. Шиоло, който е от италиански произход, е приел исляма през 2010 г. в затвора, където излежава 30-годишна присъда за нападение и убийство с цел кражба на 300 евро на бивш член на френската съпротива, оцелял от концентрационния лагер Дахау. Шиоло е осъден и за възхвала на тероризма. Именно зад решетките той се радикализира. Вчерашното нападение на Шиоло се смята за терористично. При разпита след задържането той каза, че искал да отмъсти за Шериф Шекат, атентатора от коледния базар в Страсбург, който миналия декември уби петима души, включително двама журналисти.", "date": "2019.03.06", "title": "Надзиратели във Франция блокират затвори в знак на протест"}
{"url": "https://www.faktor.bg/bg/articles/manfred-veber-shte-prekratya-pregovorite-s-turtsiya-po-prisaedinyavaneto-kam-es-ako-stana-predsedatel-na-ek", "text": "Турция не може да стане член на Европейския съюз, заяви Манфред Вебер, водещият кандидат на Европейската народна партия (ЕНП) за следващ председател на Еврокомисията, цитиран от Ройтерс. Баварският евродепутат добави, че ако бъде избран на поста, ще прекрати преговорите за присъединяването на Турция. Пред свои съпартийци в Пасау той отбеляза, че „всички желаят добри отношения с Турция, всички искат да работят тясно заедно“. „Ако обаче аз стана председател на Комисията, тогава ще инструктирам централата в Брюксел да прекрати преговорите с Турция по присъединяването към ЕС“, каза Вебер на фона на възторжени аплодисменти. „Турция не може да стане член на ЕС, нека това да е ясно“, допълни евродепутатът. През октомври турският президент Реджеп Ердоган каза, че обмисля дали дългогодишната кандидатура на Турция за членство в ЕС да не бъде подложена на референдум.", "date": "2019.03.06", "title": "Манфред Вебер: Ще прекратя преговорите с Турция по присъединяването към ЕС, ако стана председател на ЕК"}
{"url": "https://www.faktor.bg/bg/articles/shefat-na-ruskiya-parlament-natiri-ministri-ne-raboteli-po-reglamenta-na-putin", "text": "Руският министър на икономиката Максим Орешкин бе изгонен от пленарната зала по време на днешния парламентарен контрол, предаде ТАСС. Председателят на Държавната дума (долната камара на органа на законодателната власт в Москва) Владимир Володин заяви, че членът на правителството на Дмитрий Медведев не отговаряше задоволително на въпросите, зададени от депутатите. \"Вие не работите по изпълнението на указите на президента Владимир Путин\", каза лидерът на парламента и прекъсна контрола. Говорителят на Кремъл Дмитрий Песков заяви, че Володин има право да променя работния график на депутатите. \"Това е обичайна парламентарна процедура\", каза прессекретарят на държавния глава. В обръщението си пред депутатите от Думата и Съвета на федерацията (горната камара на парламента) Путин за пореден път заяви, че кабинетът трябва да предприеме мерки за подобряването на икономическото състояние на гражданите.", "date": "2019.03.06", "title": "Шефът на Думата натири руски министър, не работел по указите на Путин"}
{"url": "https://www.faktor.bg/bg/articles/smetnata-palata-arhitekturnoto-kulturno-nasledstvo-v-balgariya-e-v-opasnost", "text": "Архитектурното културно наследство в България е в опасност, сочи последният доклад на Сметната палата. Проверката обхваща периода от началото на 2015-а до края на юни 2018 година. Според документа не е извършван мониторинг на състоянието на културните обекти с изключение на тези, които са в категорията „световно значение“, а именно - старинният град Несебър, Ивановските скални църкви, Мадарският конник и Рилският манастир. В доклада на Сметната палата се посочва, че няма данни за всички недвижими културни ценности, липсва стратегия за управлението им и кадрова обезпеченост. По-малко от една четвърт от архитектурно-строителните паметници са с предоставен статут на културна ценност, сочи още докладът на Сметната палата. Всички останали, близо 15 хил., са само декларирани, без да са изучени задълбочено и да е направена оценка на качеството им на културни ценности. За голяма част от обектите не са извършени дейности по поддържането им, казват още одиторите. Няма досиета за значителна част от обектите, а националният документален архив не отговаря на нормативните изисквания. Културното наследство е обект на закрила от самото създаване на българската държава, отбелязват още от Сметната палата. От там допълват, че са отправили множество препоръки за подобряването на ситуацията.", "date": "2019.03.06", "title": "Сметната палата: Архитектурното културно наследство в България е в опасност"}
{"url": "https://www.faktor.bg/bg/articles/nad-50-000-migranti-sa-bili-razseleni-po-kvotite-na-es-ot-2015-g-nasam-saobshti-ek", "text": "ЕС съумя да осъществи значителна промяна в управлението на миграцията и защитата на границите, се посочва в оценка на Европейската комисия, представена днес.  ЕС предложи закрила и подкрепа на милиони хора, спаси живота на мнозина, разби мрежи за контрабанда и сведе незаконните пристигания в Европа до най-ниското равнище, отчетено в последните пет години, се посочва в съобщението. Въпреки това е необходима още работа, за да бъде миграционната политика на ЕС действително подготвена за бъдещите предизвикателства и постоянното увеличаване на миграционния натиск в световен мащаб. В продължение на три последователни години броят на пристигащите мигранти постоянно намалява, като сегашният им брой е само 10 на сто от стойностите през 2015 година. Миналата година бяха засечени около 150 000 незаконни преминавания на външните граници на ЕС. Според ЕК най-неотложните въпроси, по които е необходима допълнителна работа, са оказване на допълнителна подкрепа за Мароко, тъй броят на пристигащите по през Западното Средиземноморие се е увеличил значително. Това трябва да включва по-нататъшното изпълнение на програмата за 140 милиона евро за подкрепа на управлението на границите и възобновяването на преговорите за обратно приемане на мигранти и за облекчаване на визовия режим с Рабат. Необходимо е подобряване на ужасяващите условия в Либия, заявява ЕК. Трябва да продължат усилията да се подпомогне освобождаването на задържаните мигранти, улесняването на доброволното им връщане (37 000 връщания досега) и евакуирането на най-уязвимите (25 000 евакуирани). Основните проблеми в Гърция по отношение на връщането на мигранти, обработването на молби за убежище и подходящото настаняване, остават нерешени. За да се подобри управлението на миграцията, Гърция следва бързо да изготви национална стратегия, заявява комисията. Благодарение на фонда за Африка днес над 5,3 милиона уязвими хора се ползват с основна подкрепа, а над 60 000 души са получили помощ за връщане в обществото у дома. За да се ускорят връщането и обратното приемане на мигранти, ЕС продължава да работи за сключване на споразумения и договорености със страни партньори, като досега са изготвени 23 споразумения.  Над 50 000 души са били разселени по квотите на ЕС от 2015 г. насам. Пътищата за законна миграция възпират незаконните пътувания. Комисията ще представи скоро цялостна оценка на правилата за законна миграция. От бюджета на ЕС са предвидени над 140 милиона евро в мерки за приобщаването на мигрантите от 2015 до 2017 година, се посочва в съобщението.", "date": "2019.03.06", "title": "Над 50 000 мигранти са били разселени по квотите на ЕС от 2015 г. насам"}
{"url": "https://www.faktor.bg/bg/articles/putin-chuzhdite-razuznavaniya-se-stremyat-kam-zasilvane-na-aktivnostta-si-v-rusiya", "text": "Обръщайки се към колегиума на Федералната служба за сигурност, държавният глава на Руската федерация Владимир Путин заяви, че в страната се забелязва засилване на активността на чуждите разузнавателни служби, включително чрез опити са повлияване на процесите в нея, предава информационната агенция EA Daily. „Виждаме, че чуждестранните разузнавателни агенции се стремят да увеличат дейността си по отношение на Русия, търсят достъп до информация от политически, икономически, научен и технологичен характер с всички средства. Ето защо работата Ви трябва да бъде по-надеждна. Разбира се, както и в миналото, а сега може би още повече, (чуждестранните разузнавания) се опитват да повлияят на съответните процеси в нашата страна”, подчерта Путин. „Благодарение на успешните специални операции, дейността на 129 щатни служители и 465 агенти на чуждестранни спецслужби е спряна”, обяви президентът на Русия.", "date": "2019.03.06", "title": "Путин: Чуждите разузнавания се стремят към засилване на активността си в Русия"}
{"url": "https://www.faktor.bg/bg/articles/novini/svyat/lukashenko-protsesat-na-evraziyska-integratsiya-tragva-na-zaden-hod", "text": "\"Процесът на евразийска интеграция \"тръгва на заден ход\", а отсъствието на конкретна работа по преодоляването на разногласията с Русия се подменят с някакъв \"виртуален дневен ред\", заяви президентът на Беларус Александър Лукашенко на съвещание за участие на страната в структури и инициативи с европейски организации, цитиран от Gordon.ua.  По думите на Лукашенко, Беларус подобрява отношенията си с ЕС, което \"предизвиква алергична реакция и дори истерия у Русия\". Но, според него, именно действията на Москва са довели до това Минск да се почувства принуден да разширява сътрудничеството си със Запада.  \"Ако икономическите ни отношения бяха нормални, нямаше да има нужда постоянно да въртим глава и да се договаряме с ЕС\", коментирал Лукашенко. Въпреки това Лукашенко заявил, че неговата страна продължава да е привърженик на създаването на Съюзна държава с Русия, но при равни условия.", "date": "2019.03.06", "title": "Лукашенко: Процесът на евразийска интеграция тръгва \"на заден ход\""}
{"url": "https://www.faktor.bg/bg/articles/reformite-na-makron-za-es-otkasnati-ot-realnostta-ili-povod-za-konstruktiven-dialog-za-badeshteto-na-evropa", "text": "Призивът на френския президент Еманюел Макрон за реформиране на Европейския съюз спечели любезна подкрепа в няколко държави членки, но чешкият премиер Андрей Бабиш го определи като откъснат от реалността, предаде \"Ройтерс\". Някои официални лица определиха плана на Макрон за реформи (пълния текст можете да видите тук) като част от опитите му да стане новият лидер на Европа на фона на предстоящото оттегляне на Ангела Меркел от политическата сцена, и намекнаха, че поне отчасти има за цел да увеличи намаляващата му популярност във Франция. Предложенията му, представени в писмо до европейските граждани и публикувани във всички държави членки, включват създаване на агенция за защита на демокрациите, забрана сили извън ЕС да финансират политически партии в Европа, забрана за компаниите, застрашаващи стратегически интереси на Европа, и други. \"Германското правителство подкрепя ангажираните дискусии за посоката на Европейския съюз\", коментира говорител, без да даде повече подробности. Председателят на Европейския съвет Доналд Туск се фокусира върху един от аспектите от предложенията на Макрон – създаването на европейска агенция за защита на демокрациите, която да защитава страните от ЕС от кибератаки и намеса в изборите. \"Съгласен съм с Еманюел Макрон. Не позволявайте външни антиевропейски сили да повлияят на нашите избори и да взимат решения за ключови приоритети и ново ръководство на ЕС\", заяви Туск. Европейската комисия определи призова на Макрон като принос в дебата за Европа, но каза, че повечето от идеите му вече са били приложени или са в процес на разработка. Предложенията на Макрон не впечатлиха чешкия премиер Андрей Бабиш, който ги описа като \"тотално откъснати от реалността\", според чешкия новинарски сайт www.parlamentnilisty.cz. \"Забелязах, че когато Франция каже \"повече Европа\", всъщност има предвид повече Франция. Това обаче не е начинът. Всички сме равни в Европа\", посочи Бабиш. Изненадваща бе подкрепата на унгарския премиер Виктор Орбан, който обикновено силно критикува ЕС. Той приветства инициативата на френския президент и каза, че е \"крайно време да говорим сериозно за бъдещето на Европа\". \"Това може да бъде началото на сериозен европейски дебат... Ние, разбира се, имаме различия по подробностите, но далеч по-важно от различните ни мнения е това, че тази инициатива може да стане добро начало на сериозен и конструктивен диалог за бъдещето на Европа\", писа Орбан в изявление, изпратено по имейл до \"Ройтерс\".", "date": "2019.03.06", "title": "Реформите на Макрон за ЕС - \"откъснати от реалността\" или \"повод за конструктивен диалог за бъдещето на Европа\""}
{"url": "https://www.faktor.bg/bg/articles/ukrayna-gotvi-plan-b-ako-ruskiyat-gaz-zaobikoli-stranata", "text": "Украйна е разработила план \"Б\", ако от догодина Русия спре да транзитира газ за Европа пред украинска територия, съобщава \"Газета.ру\", позовавайки се на украинската агенция \"Укринформ\". \"Ние разработихме наш собствен план за относителна устойчивост с помощта на Съединените щати\", е казала пред \"Укринформ\" заместник-министърката на външните работи на Украйна Елена Зеркал. Тя не съобщава подробности от плана, освен това, че Украйна се готви да приеме нови анекси към споразумението за асоцииране към ЕС, които ще позволят на Украйна да се интегрира в енергийния пазар на съюза. Тези анекси биха били правно обвързващи за всички следващи власти в Украйна, където на 31 март предстоят президентски избори. В момента се водят преговори за продължаване транзита на руски газ през Украйна и след 2019 г. Руският премиер Дмитрий Медведев каза вчера в интервю, че това може да стане, ако руският газов монопол \"Газпром\" и украинският му партньор \"Нафтогаз\" решат споровете си в международния арбитраж в Стокхолм, ако Киев предложи по-изгодни финансови условия и гарантира политическа стабилност в страната. Руският министър на енергетиката Александър Новак каза в края на февруари, че транзитът на газ през Украйна към Европа вече става неизгоден за Русия в сравнение с преноса през \"Северен поток\"-1 (по дъното на Балтийско море пряко до Германия) и през газопровода \"Ямал\" през Полша. През миналата година Стокхолмският арбитраж реши, че \"Нафтогаз\" дължи на \"Газпром\" $2 млрд., а \"Газпром\" дължи на \"Нафтогаз\" $4,56 млрд. Руският монопол отказа да плати нетното си задължение от $2,56 млрд. и го обжалва.", "date": "2019.03.06", "title": "Украйна готви план \"Б\", ако руският транзитен газ заобиколи страната"}
{"url": "https://www.faktor.bg/bg/articles/a-kovachev-pone-10-deputati-ot-vmro-dpmne-imat-balgarski-pasporti-no-sa-glasuvali-protiv-dogovora-s-balgariya", "text": "Скопската електронна медия „АктуелнОбjективно“ (АКО) обръща внимание на пост в социалните мрежи на българския евродепутат Андрей Ковачев, който обяви, че ще предложи изменения в законодателството за придобиването на българско гражданство. Причината - македонските притежатели на български паспорти, които не спират да сеят омраза срещу България.  Съгласно думите му, дузина депутати от ВМРО-ДПМНЕ имат български паспорти, но въпреки това са гласували „против“ Договора за приятелство, добросъседство и сътрудничество между двете страни.  Евродепутатът сподели мнението си, че стотици хиляди македонски граждани са се „осъзнали“ и се връщат към българския си произход, но има и такива, които взимат български паспорти само заради ползите от него:  „През последните години стотици хиляди хора са придобили българско гражданство въз основа на българския си произход. Особено многобройни са братята ни от Македония, които въпреки 70-годишния югославски терор и промиването на мозъци с всички луди, древни и аскетични митове и легенди, се връщат постепенно към българските корени. За съжаление, в тази група има и опортюнисти, които придобиват български паспорти за икономически ползи и свобода за пътуване и работа в ЕС. Но най-лошото е, че някои от тях не само не се чувстват като българи, но дори са сред най-гласовитите в безсрамната омраза срещу България и българския народ. Такива хора са сред македонския политически и икономически елит. Парадоксално е, например, че само в настоящия македонски парламент има над десет депутати от ВМРО-ДПМНЕ с българско гражданство, които заедно с техните семейства се идентифицират като българи по произход. Същите депутати гласуваха миналата година срещу Договора за приятелство с България, а някои продължават да изразяват своите антибългарски възгледи. По-малко са депутатите от СДСМ. Навсякъде има българи, съпрузи или деца на българи, братя и сестри на българи. Настоящи и бивши министри, кандидати за председатели, бивши директори на Държавния архив, кметове, ръководители на банки, бизнесмени, журналисти, телевизионни водещи, ръководители на вестници и сайтове, дипломати, съветници, общински съветници, директори на услуги ... Няма нищо лошо в това, че толкова много хора са наясно и се връщат към българските си корени. Сигурен съм, че те ще бъдат все повече и повече в бъдеще. Това, което трябва да бъде спряно обаче, е антибългарската реч и действия, особено на тези с български паспорти. Ето защо ще предложа промени в законодателната база, чрез които: 1. Тези, които са получили българско гражданство, но използват реч на омразата или извършват действия срещу България, да бъдат публично означени като притежатели на българско гражданство. 2. Ако действията им продължат, българското им гражданство да бъде отнето. Тези хора трябва да изберат дали ще бъдат българи или ще продължат да живеят с югославски и антибългарски митове и легенди”, пише българският евродепутат.", "date": "2019.03.06", "title": "А. Ковачев: Поне 10 депутати от ВМРО-ДПМНЕ имат български паспорти, но са гласували \"против“ Договора с България"}
{"url": "https://www.faktor.bg/bg/articles/pratiha-v-zatvora-dashteryata-na-bivsh-uzbekski-lider", "text": "Дъщерята на покойния узбекски лидер Ислам Каримов бе изпратена в затвора за предполагаемо нарушаване на условията на домашния ѝ арест, съобщи днес прокуратурата в централноазиатската страна, предаде АФП.  Гулнара Каримова (46 г.) - някога висш дипломат, певица, дизайнерка, която бе сочена за наследник на баща си, бе осъдена през 2017 г. на 10 години зад решетките по обвинения в измами и пране на пари.  Тогава обвинението заяви, че тя е член на организирана престъпна група, която контролирала активи за над 1,3 милиарда долара в 12 държави.  Миналата година присъдата ѝ бе смекчена на 5 г. домашен арест.  Узбекската Главна прокуратура съобщи днес, че Каримова е живеела в апартамент в Ташкент с дъщеря си Иман, но \"неколкократно е нарушавала наложени от съда условия\".  Въпреки предупрежденията тя използва множество средства на комуникация, включително интернет, напускала е дома си пред ноември и е отказала да компенсира държавата за нанесени щети, отбелязва БНР.  Във вторник съд постановил, че останалата част от присъдата ѝ ще бъде излежана в затвора. Швейцарският ѝ адвокат съобщи в Туитър, че тя е била задържана от полицаи в апартамента ѝ и отведена на неизвестно място.", "date": "2019.03.06", "title": "Пратиха в затвора дъщерята на бившия лидер на Узбекистан"}
{"url": "https://www.faktor.bg/bg/articles/izdahna-bivshiyat-konstitutsionen-sadiya-dimitar-gochev", "text": "Бившият конституционен съдия Димитър Гочев е починал тази сутрин. Това съобщиха негови близки, цитирани от Вевести.бг.  На 27 февруари той навърши 83 години. Димитър Гочев е роден в София, завършва право в Юридическия факултет на Софийския университет \"Св. Климент Охридски\", 1959. През 1960 - 1961 е стажант-адвокат в София, 1961 - 1963 работи в Окръжна строителна организация-София, 1963 - 1966 е юрисконсулт в ТКЗС в с. Горна Диканя, 1966 - 1990 – арбитър в Градския държавен арбитраж и Върховния държавен арбитраж в София, 1990 - 1994 – съдия, председател на отделение и заместник-председател на Върховния съд, 1992 - 1998 – член-съдия на Европейския съд за правата на човека в Страсбург. През 1994 г. става съдия в Конституционния съд, избран е от квотата на Народното събрание.  Беше член на УС на Българския туристически съюз и на сдружение \"Приятели на планинарската песен\".", "date": "2019.03.06", "title": "Издъхна бившият конституционен съдия Димитър Гочев"}
{"url": "https://www.faktor.bg/bg/articles/dimitar-abadzhiev-e-parviyat-balgarski-poslanik-v-sauditska-arabiya", "text": "Новоназначеният извънреден и пълномощен посланик на Република България в Кралство Саудитска Арабия Димитър Абаджиев пристигна в Рияд, съобщиха от МВнР. Двете страни имат дипломатически отношения от 1995 г., но досега нямаше българско дипломатическо представителство в Рияд. Абаджиев е първият български посланик, който ще изпълнява задълженията си от саудитската столица. Очаква се следващата седмица той да връчи копия от акредитивните си писма в саудитското министерство на външните работи. Намеренията на страната ни да открие посолство в Рияд бяха заявени от министър-председателя Бойко Борисов по време на посещението му в Саудитска Арабия през ноември 2017 г. Преди да поеме посолството в Саудитска Арабия Абаджиев бе посланик в Словения.", "date": "2019.03.06", "title": "Димитър Абаджиев е първият български посланик в Саудитска Арабия"}
{"url": "https://www.faktor.bg/bg/articles/novini/svyat/es-saglasuva-novi-sanktsii-sreshtu-ruski-grazhdani-zaradi-plenenite-ukrainski-moryatsi", "text": "Посланиците на страните от ЕС съгласуваха санкции по отношение на 8 руски граждани, причастни към преняването на украинските кораби и украински моряци през ноември 2018 година, съобщава Радио \"Свобода\" като се позовава на свои източници. Освен това ЕС ще удължи с още 6 месеца санкциите заради анексирането на Крим, които засягат 160 души и 40 организации.  Припомняме, че във вторник, 5 март, санкциите заради незаконното анексиране на Крим удължи и Вашингтон.", "date": "2019.03.06", "title": "ЕС съгласува нови санкции срещу руски граждани заради пленените украински моряци"}
{"url": "https://www.faktor.bg/bg/articles/putin-fsb/kgb-da-e-na-posta-si-sash-vloshiha-operativnata-situatsiya", "text": "Странно обръщение към хората от бившия КГБ отправи  държавният глава на Руската федерация Владимир Путин.  Обръщайки се към колегиума на Федералната служба за сигурност, той заяви, че решението на САЩ да излязат от Договора за ракети със среден и малък обсег (ДРСМО) не променя оперативната ситуация към по-добро, предава РИА Новости. „Решението на САЩ да се оттеглят от ДРСМО е пряка стъпка към разклащане на цялата система на международни споразумения за сигурност. Това със сигурност променя оперативната ситуация и, за съжаление, не към по-добро\", подчерта лидерът на Кремъл.  „Затова очаквам професионални и добре координирани действия от страна на служителите на централния апарат, териториалните администрации и специалните звена на ФСБ, които трябва да бъдат готови да решават задачите бързо и ефективно\", допълни Путин.", "date": "2019.03.06", "title": "Владимир Путин: ФСБ/КГБ да е на поста си, САЩ влошиха оперативната ситуация"}
{"url": "https://www.faktor.bg/bg/articles/poslanikat-na-sasht-v-es-rusiya-vodi-voyna-sreshtu-demokratsiite-nasha-zadacha-e-da-se-izpravim-sreshtu-neya", "text": "Русия води война срещу демокрациите, наша задача е да се изправим срещу нея. Това казва в  ексклузивно интервю за руската секция на  \"Гласът на Америка\" посланикът на САЩ в ЕС Гордън Сондланд. В него той споделя виждането си за настоящото състояние на американско-европейския диалог, за силата на трансатлантическите отношения и предизвикателствата, пред които са изправени страните-членки на НАТО и ЕС в контекста на действията на Русия към Украйна. \"САЩ продължават да играят ролята на гарант на икономическата, политическата и военната сигурност на Европа. Единствената разлика сега е, че президентът Тръмп предприема стъпки за по-активно участие на всички в тази сигурност. Той желае страните-членки на НАТО да изпълнят своите ангажименти, като увеличат приноса си за отбрана към БВП, така че страните, които изостават, да демонстрират своята ангажираност по този въпрос\", посочва американският дипломат. Сондланд посочва необходимостта от по-тясна координация на разузнавателните служби на ЕС и САЩ срещу агресивната политика на Русия: кибератаки, финансирането на десни политически сили, усилията за дестабилизиране на балканските страни. \"Русия участва в многостепенна хибридна война срещу свободните и честни избори в страниците с утвърдени демокрации. Москва продължава злонамерените си действия по цял свят и по-конкретно в Европа. Нашата задача е да се противопоставим на тези заплахи и да направим всичко, за да може Русия да плати много висока цена, когато действа по този начин. Ние непрекъснато полагаме усилия\", подчертава Сондланд. По думите на американския посланик в ЕС стабилизирането на европейското пространство, не трябва да се възприема като задача и отговорност на САЩ. \"Съединените щати са партньор в НАТО. Но не е наша задача да стабилизираме положението в Европа. НАТО и Европа носят отговорност за стабилизиране на положението на стария континент.\"", "date": "2019.03.06", "title": "Посланикът на САЩ в ЕС: Русия води война срещу демокрациите, наша задача е да се изправим срещу нея"}
{"url": "https://www.faktor.bg/bg/articles/oshte-evropeyski-banki-i-prints-charlz-se-okazvat-zameseni-v-ruskata-peralnya", "text": "Oщe eвpoпeйcĸи бaнĸи ce oĸaзaxa зaмeceни в мaщaбнaтa cxeмa зa пpaнe нa пapи, извecтнa ĸaтo \"pycĸaтa пepaлня\". Дoceгa ĸaтo ocнoвни yчacтници в нeя бяxa coчeни дaтcĸaтa Dаnѕkе Ваnk и швeдcĸaтa Ѕwеdbаnk, нo пpeз тaзи ceдмицa cпиcъĸът ce yвeличи c oщe няĸoлĸo имeнa - тoвa нa aвcтpийcĸaтa Rаіffеіѕеn Ваnk Іntеrnаtіоnаl, нa нeмcĸaтa Dеutѕсhе Ваnk и нa тpи xoлaндcĸи финaнcoви инcтитyции, пишe Вlооmbеrg. B пocлeднитe paзĸpития oĸoлo \"pycĸaтa пepaлня\" бeшe зaмeceнo и имeтo нa бpитaнcĸия пpинц Чapлз. Oт ВВС твъpдят, чe в цeнтъpa нa ĸaзyca e pycĸaтa инвecтициoннa бaнĸa \"Tpoйĸa Диaлoг\" B пocлeдния дoĸлaд нa Цeнтъpa зa изcлeдвaнe нa ĸopyпциятa и opгaнизиpaнaтa пpecтъпнocт (ОССRР), пyблиĸyвaн в пoнeдeлниĸ, ce пocoчвa, чe бaнĸитe ca зaмeceни в cлoжнa cиcтeмa зa изтичaнe нa cpeдcтвa oт Pycия ĸъм Зaпaднa Eвpoпa нaй-чecтo пpeз дpyжecтвa в Ecтoния и Литвa. Πo тeзи cигнaли в мoмeнтa ce пpoвeждaт paзcлeдвaния в peдицa дъpжaви - в Бaлтийcĸитe cтpaни, CAЩ, Beлиĸoбpитaния и Ceвepнoeвpoпeйcĸитe cтpaни. Hoвитe paзĸpития пo cxeмaтa дoвeдoxa дo cпaд нa aĸциитe нa зaмeceнитe финaнcoви инcтитyции, ĸaтo цeннитe ĸнижa нa Rаіffеіѕеn oтчeтoxa cпaд oт 15% във втopниĸ. Teзи нa ІNG пoeвтиняxa c 3,6%, cлeд ĸaтo в пocлeдния дoĸлaд cтaнa яcнo, чe тpитe нaй-гoлeми финaнcoви инcтитyции в Xoлaндия cъщo ca зaмeceни. Toвa oбaчe e caмo чacт oт cxeмaтa, ĸaтo вce oщe нe e яcнo ĸaĸъв дял oт paзcлeдвaнитe финaнcoви пoтoци ca били нeлeгaлни. B cлeдвaщитe мeceци пpeдcтoи дa излeзe oщe инфopмaция зa \"pycĸaтa пepaлня\", нo вeчe e яcнo ĸaĸ тя e paбoтилa в Бaлтийcĸитe cтpaни и в тeзи в Ceвepнa Eвpoпa. Koи имeнa ca зaмeceни в ĸopyпциoннaтa cxeмaтa нa ecтoнcĸoтo дpyжecтвo нa дaтcĸaтa финaнcoвa инcтитyция? Kaĸвa e cxeмaтa? Бaнĸи в Cĸaндинaвия ca били xъб зa тpaнcфepитe oт Pycия ĸъм Зaпaднa Eвpoпa. Чecтo зa цeлтa ca били изпoлзвaни тexнитe дъщepни дpyжecтвa в Бaлтийcĸия peгиoн. Taĸa нaпpимep cпopeд финлaндcĸитe мeдии Nоrdеа Ваnk e пoмoгнaлa зa пpeвeждaнeтo нa \"пoтeнциaлнo мpъcни\" oĸoлo 700 милиoнa eвpo или 793 милиoнa дoлapa. Зaeднo c тoвa няĸoи cлeди cвъpзвaт тpaнcфepитe cъc cмъpттa нa pycĸия aдвoĸaт Cepгeй Maгнитcĸи. Meждyвpeмeннo Guаrdіаn излeзe c пyблиĸaция, чe 4,6 милиapдa дoлapa ca били изпpaтeни дo Eвpoпa и Щaтитe oт гpyпa oт 70 pycĸи oфшopни ĸoмпaнии чpeз литoвcĸи cмeтĸи. Oт Rаіffеіѕеn Ваnk пpeз ІNG дo Dеutѕсhе Ваnk Cпopeд xoлaндcĸoтo cпиcaниe Dе Grоеnе Аmѕtеrdаmmеr, чacт oт гpyпaтa нa ОССRР, тpитe нaй-гoлeми финaнcoви инcтитyции в cтpaнaтa cъщo ca зaмeceни в cлyчaя. B пyблиĸaция ce пocoчвa, чe oĸoлo 43 милиoнa eвpo ca били пpeвeдeни в cмeтĸaтa нa мecтния пpoизвoдитeл нa лyĸcoзни яxти Нееѕеn в Rаbоbаnk. Te ca били изпoлзвaни зa пpoизвoдcтвoтo нa двe яxти, твъpдят oт издaниeтo. B cъщoтo вpeмe oĸoлo 190 милиoнa eвpo ca минaли пpeз cмeтĸи в дpyгa xoлaндcĸa бaнĸa - АВN Аmrо, ĸoятo вeчe e чacт oт гpyпaтa нa Rоуаl Ваnk оf Ѕсоtlаnd. Tpeтaтa зaмeceнa xoлaндcĸa инcтитyция e ІNG Grоер. B мecтнитe мeдии пocoчвaт, чe нeйнoтo дъщepнo дpyжecтвo в Mocĸвa дo 2013 гoдинa e paбoтилo c ĸлиeнт, зaпoдoзpян в yчacтиe в cxeмa зa пpaнe нa пapи. Kopyпциoнният cĸaндaл, paзтъpcил eднa oт нaй-мaлĸo ĸopyмпиpaнитe дъpжaви в cвeтa Cпopeд oбвинeниятa cтaвa въпpoc зa \"изпиpaнeтo\" нa нaд 9 милиapдa дoлapa Щo ce oтнacя дo aвcтpийcĸaтa Rаіffеіѕеn Ваnk Іntеrnаtіоnаl, в инфopмaциятa ce пocoчвa, чe тpaнcфepи нa oбщa cтoйнocт oт 634 милиoнa дoлapa ca били нaпpaвeни oт cмeтĸи в литoвcĸaтa Ukіо Ваnkаѕ и ecтoнcĸoтo дъщepнo дpyжecтвo нa Dаnѕkе Ваnk ĸъм Rаіffеіѕеn Ваnk Zеntrаlbаnk Оеѕtеrrеісh. Tвъpди ce, чe cpeдcтвaтa ca cвъpзaни cъc cлyчaя cъc Cepгeй Maгнитcĸи. B Гepмaния нaд 889 милиoнa дoлapa ca минaли oт cмeтĸи в Dеutѕсhе Ваnk ĸъм cмeтĸи нa инcтитyции, зaмeceни в cxeмaтa зa пpaнe нa пapи, мeждy 2003 и 2017 гoдинa. Toвa твъpди гepмaнcĸoтo издaниe Ѕuddеutѕсhе Zеіtung. И пpинц Чapлз ce oĸaзa зaмeceн  B пocлeднитe paзĸpития oĸoлo \"pycĸaтa пepaлня\" бeшe зaмeceнo и имeтo нa бpитaнcĸия пpинц Чapлз. Oт ВВС твъpдят, чe в цeнтъpa нa ĸaзyca e pycĸaтa инвecтициoннa бaнĸa \"Tpoйĸa Диaлoг\", ĸoятo e изнacялa милиapди дoлapи oт Pycия чpeз мpeжa oт oфшopни ĸoмпaнии. Cпopeд инфopмaциятa бившият диpeĸтop нa финaнcoвaтa инcтитyция Pyбeн Bepдaнян, ĸoйтo e yличeн в пpaнe нa пapи, ce e cpeщaл c пpинц Чapлз. Πapи oт oфшopнaтa мpeжa ca били нacoчвaни ĸъм блaгoтвopитeлeн фoнд нa Уeлcĸия пpинц зa pecтaвpaция нa иcтopичecĸoтo имeниe oт ХVІІІ вeĸ \"Дъмфpиc xayc\" в Шoтлaндия.", "date": "2019.03.06", "title": "Още европейски банки и принц Чарлз се оказват замесени в руската пералня"}
{"url": "https://www.faktor.bg/bg/articles/valeri-simeonov-prezidentat-se-opitva-da-vnese-samnenie-v-izborite-tova-ne-e-darzhavnichesko-povedenie", "text": "Президентът се опитва да внесе съмнение в изборите и това не е държавническо поведение. Това каза народният представител от ПГ на „Обединени патриоти“ и лидер на НФСБ Валери Симеонов по време на дебатите по президентското вето върху Изборния кодекс, предаде Агенция „Фокус“. Според него внушението по никакъв начин не води до повишаване на доверието в институциите и изборния процес. „Ние от НФСБ не смятаме, че преференциите носят някаква нова доза демокрация или мажоритарност“, каза още Симеонов.  „Винаги сме били против засилване на този процент на мажоритарност от гледна точка на нивото на демократична избирателна култура, която се създава с десетилетия и векове, каквато за съжаление не можем да кажем, че в България е на необходимото ниво. Огромен риск при прилагането на чисто мажоритарен вот е тези столове и банки в Народното събрание да се напълнят със силикони, с ботокси, с ритнитопковци и всякакви представители на подземния свят от различните области, общини, градове и села даже. Рискът е много голям. Към настоящия момент пропорционалната система в Народното събрание е един легитимен представител на българското общество. Хубаво,лошо, с 8%, с 9 % рейтинг - това е нашето общество, това е народното представителство в парламента“, допълни Симеонов. По думите му с преференциите се дава възможност за нечистоплътно изместване на всяка цена с използването на роднински връзки, на влияние, на натиск, на корпоративен натиск и ангажиране на големи фирми. Симеонов зави, че машинното гласуване не е панацея и няма да спре корпоративния вот. Симеонов заяви, че не е вярно, че българите в чужбина са лишени от права на гласувате. „Втората манипулация, която непрекъснато повтаряте - за уседналостта. В точката, която разглеждаме, няма нито дума за това. Това не е предмет на ветото“, обърна се Валери Симеонов към ДПС.", "date": "2019.03.06", "title": "В.Симеонов: Президентът опитва да внесе съмнение в изборите, това не е държавническо"}
{"url": "https://www.faktor.bg/bg/articles/sasht-zaplashiha-turtsiya", "text": "Съединените американски щати предупредиха Турция за „тежките последствия“, ако закупи руската система за противоракетна отбрана С-400, пише британският вестник Daily Express. Военните началници на Доналд Тръмп обещаха да отвърнат, ако Анкара не отмени закупуването на системата. Плановете на Турция за закупуване на С-400 предизвикаха опасения от НАТО, а Вашингтон настояваше, че не трябва да се разполагат руските оръжия, заедно с оръжията, произведени в САЩ. Говорителят на Пентагона Ерик Пахон заяви: „Придобиването от Турция на руската система за противовъздушна отбрана С-400 ще има сериозни последици в отношенията между САЩ и Турция в отбраната“, предаде „Фокус“. Миналия месец Тръмп отмени прехвърлянето на 100 самолета Ф-35 в Турция, след като кризата между Анкара и Вашингтон се задълбочи. Реджеп Ердоган заяви, че се надява САЩ да променят решението си за отмяната на трансфера на самолетите. Говорителят на Пентагона обяви, че САЩ „работят, за да помогнат на Турция да намери по-добри решения, за да отговори на нуждите си в отбраната“, като същевременно предупреди за по-широките последици от закупуването на руски С-400. Миналата седмица действащият ръководител на Пентагона Пат Шанахан направи подобно предупреждение, твърдейки, че покупката може да изключи Анкара от програма за строене и експлоатация на модерните изтребители Ф-35. Шанахан каза: „Моята позиция е, че С-400 и Ф-35 са несъвместими - което означава, че те не вървят заедно. Ние искаме да намерим решение, което прави Ф-35 за стратегически партньор, критична придобивка в техните войски“. Според съобщенията Вашингтон е предложил до края на 2019 година да достави една произведена от САЩ ракетна система „Пейтриът“, при условие, че Анкара се откаже от сделката с Москва. Членовете на НАТО разкритикуваха Турция заради планираната покупка на С-400 от Русия.", "date": "2019.03.06", "title": "САЩ отново заплашиха Турция заради сделката с руските С-400"}
{"url": "https://www.faktor.bg/bg/articles/novini/balgariya/mareshki-volya-shte-othvarlim-vetoto-na-prezidenta", "text": "Ще отхвърлим президентското вето, искаме пълно отпадане на преференциите. Това каза лидерът на „Воля“ Веселин Марешки по време на дебатите на президентското вето върху промените в Изборния кодекс, предаде „Фокус“. „Воля“ ще отхвърлим ветото на президента заради няколко неща, но основното е чистата демагогия, в определени случаи стигаща до цинизъм. Ние сме единствените, които се борим за една силна мажоритарна система, частично изразена в момента с възможността да се гласува с преференции. Няма как да пропусна и откровената демагогия на някои от самонареклите се „патриоти“, които са за завръщане на стария праг – той каква мажоритарност дава, като е прекалено висок? Като сте за мажоритарен вот, подкрепете волята на българския народ за премахване на праговете. Ние от „Воля“ сме категорично за премахване на праговете на преференциите, за да може гражданите сами да подреждат листите, както считат, че ще е най-добре за техния регион“, заяви Марешки. Той коментира и предложението за машинно гласуване. „То вече е отхвърлено на много места по света, защото не допринася с нищо за повишаване на избирателната активност, за подобряване честността на изборния протест. Човекът така или иначе трябва да отиде до избирателната секция, така че е все едно дали ще пусне хартиена бюлетина или ще гласува с машина. За нас това е неразумно харчене на милиони левове, които могат да бъдат изхарчени за друго“, коментира лидерът на „Воля“. Марешки посочи, че електронното гласуване е нещо, което дава право на всеки български гражданин по света, без да се реди на опашки да даде своя вот. „И ние имаме опасения, че той би могъл да бъде манипулиран, но това може да се промени. Електронно гласуване трябва да бъде допуснато“, заяви той.", "date": "2019.03.06", "title": "Марешки: „Воля“ ще отхвърлим ветото на президента"}
{"url": "https://www.faktor.bg/bg/articles/misteriozen-samolet-s-ministar-na-maduro-katsnal-v-atina", "text": "След трансфера на венецуелски пари към банка в България Гърция също беше разтресена от предполагаема афера, свързана с латиноамериканската страна. Кацане на венецуелски самолет в Атина предизвика политическо напрежение. Гражданска авиация потвърди, че на борда е пътувал външният министър на страната Хорхе Ареаса, а правителството запази в тайна посещението, предаде БНР. Вместо един час за зареждане, той останал 4 часа, като пътуващите в него са имали среща с други лица на летището. Екипажът предупредил гръцките власти, че това не е официален правителствен полет. Случаят беше разкрит от гръцките медии и предизвика дори политическа реакция. Опозицията настоява за пълна информация по случая, както и за срещите на летището в Атина. Очаква се премиерът да отговори защо Гърция е позволила кацане, след като другите европейски страни са отказали да го приемат. Неизвестна е също самоличността на пътниците. Всички коментари свързват полета с официалната подкрепа към президента Мадуро от премиера Алексис Ципрас, което доведе до остра критика от европейските страни. В интервю за телевизия „Скай“ венецуелският депутат от опозицията Хосе Гера изказа съмнение, че самолетът е пренасял злато, което нелегално се изнася от действащото правителство на Венецуела. ", "date": "2019.03.06", "title": "Мистериозен самолет с министър на Мадуро кацнал в Атина"}
{"url": "https://www.faktor.bg/bg/articles/bikov-vrashtame-preferentsiyata-i-shte-spechelim-izborite", "text": "\"Ще върнем преференциите и ще спечелим изборите не заради правилата на играта, а защото имаме повече избиратели и по-голяма подкрепа от БСП\". Това заяви депутатът от ГЕРБ Тома Биков по време на дебатите по президентското вето върху Изборния кодекс. „Днес разглеждаме едно вето в една зала, чиято половина е празна. Като политически жест и може би част от предизборната кампания на основната опозиционна сила. Ние разбираме, че за пръв път в новата история вето на президента ще бъде отхвърлено с нула гласа „за“. Нито един депутат в този парламент няма да подкрепи това вето. Това е така, защото опозицията не се вслуша дори в призива на президента Румен Радев да присъства в залата поне за това обсъждане. „Сега същата опозиция практически делегитимира президентската институция, като отказва да влезе в залата и отказва да подкрепи собствения си президент. Опозицията е влязла в една фаза на деструктивност, която се обръща вътре в самата нея. Тя вече е деструктивна по отношение на себе си. Това вече е проблем на цялата държава“, допълни Биков. Според него днес президентът съжалява, че е наложил вето, тъй като то се е превърнало в политически инструмент срещу него. Според него самото вето не е на висотата на промените, които са направени. Тома Биков обърна внимание, че тези промени не са фундаментални, нито са противоконституционни, както се е внушавало. Той разкритикува и омбудсмана Мая Манолова за думите ѝ, че преференцията е конституционно право. Той подчерта, че управляващите ще върнат преференциите, за да предотвратят всякакви опити да се внуши, че искат служебна победа. „ГЕРБ ще спечели изборите не заради правилата на играта, а защото има повече избиратели и по-голяма подкрепа от БСП. Това е очевидно. БСП ще ги загуби, защото никой не иска да бъде управляван от хора, в чиито глави освен хаос, няма нищо друго“, допълни Биков.", "date": "2019.03.06", "title": "Тома Биков: Радев вече съжалява, че е наложил вето, тъй като то се превърна в политически инструмент срещу него"}
{"url": "https://www.faktor.bg/bg/articles/korneliya-ninova-prorokuva-sdelka-mezhdu-gerb-i-dps-za-vetoto", "text": "Вероятно ветото върху Изборния кодекс ще бъде отхвърлено, но това е сделка между ГЕРБ и ДПС, чиято цена е опрощаването на дълговете на Мюфтийството. Това каза лидерът на БСП Корнелия Нинова по време на пресконференция в централата на партията.  „Вероятно ще бъде отхвърлено ветото на президента, както стана и вчера в комисията. Виждате, че ДПС, ГЕРБ и „Обединени патриоти“ в пълно съгласие отхвърлят аргументите на президента, а и нашите. Аз определям това като поредната сделка, особено между ДПС и ГЕРБ. Цената на тази сделка търсете в петък в дневния ред на парламента, точка 1. Казва се Закон за вероизповеданията“, обясни Нинова и посочи, че ГЕРБ опростяват задълженията на Мюфтийството към държавата. Не спомена и дума, че тя и групата и няма да се в парламенва, за да противодействат на тези замисли.", "date": "2019.03.06", "title": "Корнелия Нинова пророкува сделка между ГЕРБ и ДПС за ветото"}
{"url": "https://www.faktor.bg/bg/articles/tsvetanov-nyakoi-partii-priemat-promenite-v-ik-za-da-izlozhat-motivite-si-za-predstoyashtata-im-zaguba-na-izborite", "text": "Някои партии приемат промените в Изборния кодекс, за да изложат мотивите си за предстоящата им загуба на изборите. Това каза председателят на ПГ на ГЕРБ Цветан Цветанов по време на дебатите за президентското вето върху промените , предаде Агенция „Фокус“. „Всеки път, когато се говори за Изборен кодекс, винаги има и политическо противопоставяне. Защото някои от партиите приемат тези промени, за да се гарантират някакви изборни победи. Това е добра защитна теза за тези, които искат да изложат мотивите си за предстоящата им загуба. Но тя няма да бъде на база изборния кодекс, а на база на поведението им пред обществото и на базата на информацията, която тиражират. Отсъствайки от този дебат, БСП заиграха ва банк – техният председател им каза да излязат от парламента, а единственото място, на което се прави политика и се гласуват закони, това е българският парламент“, заяви Цветанов и посочи, че БСП е предпочела да си решава вътрешните политически проблеми, вместо да участва в дебатите за наложеното вето. „Като неформален лидер на опозиционното говорене се показа президентът Румен Радев. Той има проблеми с изборните правила, по които самият той е избран. Радев не казва, че когато беше избран за президент, имаше 5000 машини, които бяха част от изборния процес. И тогава от ЦИК казаха, че има определени дефицити в машинното гласуване. Няма държава от ЕС, която да въведе машинното гласуване, но ние предприехме подход към поетапното му въвеждане, за да покажем на опозицията, че сме склонни дори на моменти да се съгласим с техните ултимативни искания, за да им покажем, че има прозрачен изборен процес“, коментира Цветанов.", "date": "2019.03.06", "title": "Цветанов: БСП заиграха ва банк"}
{"url": "https://www.faktor.bg/bg/articles/v-rusiya-arestuvat-ako-skandirash-gori-v-ada-palacho-na-naroda-ubiets-na-zheni-i-detsa", "text": "На Червения площад в Москва полицията задържа активист по време на инициативата \"Две карамфила за другаря Сталин\", състояла се на гроба на съветския лидер сетрап, съобщава currenttime.tv., позовавайки се на пост в интернет. Той хвърлил карамфили на паметника, викайки на висок глас: „Гори в ада, палачо на хората, убиец на жени и деца”. Честването, на което присъстваха около 500 души, бе организирано от комунистическата партия в Русия по повод 66-ата годишнина от смъртта на Йосиф Сталин. Ръководил съветската държава почти тридесет години, той умира на 5 март 1953 година. Името му е пряко свързано с терора и жестоките репресии в Съветския съюз: арести, тежък труд, затвори и лагери, където са пращани хора дори без съд и присъда, само с личния подпис на диктатора. Малко са семействата в съветската държава, които не са били засегнати от репресиите, в това число и семейството на Йосиф Сталин, когато през годините НКВД арестува брата и сестрата на първата му съпруга, сестрата на втората му съпруга и нейния съпруг, бившия съпруг на дъщеря му и бивша съпруга на сина му.", "date": "2019.03.06", "title": "В Русия арестуват, ако скандираш: Гори в ада, палачо на народа, убиец на жени и деца!"}
{"url": "https://www.faktor.bg/bg/articles/narodnoto-sabranie-edinodushno-othvarli-vetoto-na-prezidenta-varhu-tekstove-ot-ik", "text": "Депутатите отхвърлиха ветото на президента върху текстове от Изборния кодекс. Всички парламентарни групи заявиха, че ще отхвърлят мотивите на президента и ще гласуват против. Против ветото гласуваха всички присъстващи в залата 154 народни представители, предаде БНР. По време на дебатите Тома Биков от ГЕРБ атакува колегите си от БСП, които отсъстваха, въпреки че бяха призовани от държавния глава Румен Радев да се върнат в парламента, за да защитят върнатите текстове: \"След като в продължение на 2 седмици опозицията се опита да делегитимира изборния процес, като внуши, че тези поправки са направени, за да бъдат фалшифицирани изборите, които все още не са проведени, сега същата опозиция практически делегетимира и президентската институция, като отказва да влезе в залата и да подкрепи собствения си президент\". \"Обединени патриоти\" се разделиха за праговете на преференциите. Искрен Веселинов от ВМРО обясни, че няма да подкрепят ветото не само заради заявката на ГЕРБ да върне старите прагове на преференциите, но и заради цялостните мотиви на президента: \"В него се правят доста фалшиви внушения за това, че ще липсва съдебен контрол върху решение на изборната администрация, затова, че обикновеното мнозинство ще бъде основно за вземане на решения в ЦИК и в другите комисии, за машинното гласуване, чиято единствена цел беше да затвърдим внушението, че някой ще направи изборите по-малко честни, с което ние не сме съгласни\". Лидерът на Национален фронт за спасение на България Валери Симеонов отхвърли намерението на ГЕРБ за връщане на праговете на преференциите с аргумента: \"Тук се дава възможност за нечистоплътно изместване на всяка цена с използването на роднински връзки, на влияние, на натиск. В листите на партиите случайно попаднали  хора да отидат на втора и трета позиция, което подменя модела на парламентарната демокрация, който модел се възпроизвежда във всеки избор\". От \"Воля\" се обявиха против машинното гласуване и настояха за дистанционно гласуване и премахване на праговете на преференциите. По-рано лидерът на ДПС Мустафа Карадайъ заяви в изказването си, че истинските ограничения в последните промени в изборните правила не са отчетени. Карадайъ визира ограничения брой секции - до 35, които могат да се разкриват в държавите извън Европейския съюз. Той призова президента да сезира Конституционния съд: \"Тези законови текстове, които лишават българските граждани от избирателни права, са противоконституционни. Призоваваме народните представители да изпълнят конституцията, за да не бъдат лишавани български граждани от избирателните си права. В случая Народното събрание не само не гарантира конституционни закрепените права и свободи, а напротив - създава законови пречки за упражняването им. Призоваваме президентът на  Републиката да изпълни своето конституционно задължение и да сезира КС“. Депутатът Георги Марков от ГЕРБ оспори един от мотивите на президента за отложеното машинно гласуване, като постави въпроса дали изборът на президента е бил честен, след като не е избран с машинно гласуване: \"Ако машинното гласуване е предпоставка, единствена гаранция за честност на изборите, ние трябва да повтаряме президентският вот - да хвърля кърпата и да правим президентски избори. Значи не може, когато той е избран без машинно гласуване, нещата да са редовни, а когато избират ГЕРБ, да има проблеми с честността на изборите\". От ДПС заявиха, че няма да се откажат от високите нива на преференциите. ГЕРБ обяви, че ще върне старите прагове на преференциите, като внесе своя законопроект, след като бъде отхвърлено ветото на президента. По-рано Румен Радев върна закона за ново обсъждане, като оспори по-високите прагове на преференциите, забавянето на машинното гласуване, отлагане на  видеонаблюдението и на актуализирането на избирателните списъци. Като сериозен проблем при направените промени Радев открои и невъзможността на практика българските граждани да обжалват пред съда нарушения в изборния процес. Новите изборни правила станаха повод БСП да вземе решение да напусне парламента. Социалистите дори отказаха да се върнат в пленарната зала за ветото на президента въпреки призивите на Румен Радев да участват в обсъждането на текстовете. Миналата седмица ГЕРБ и „Обединени патриоти“ стигнаха до общо решение да отхвърлят президентското вето, с което на практика ще върнат отново спорните прагове на преференциите. Заявката на ГЕРБ е обаче веднага след като ветото бъде отхвърлено и в пленарната зала и след повторното приемане на последните изборни промени да внесе своя законопроект за връщане на стария праг на преференциите. В дневния ред на парламента е и окончателното гласуване на промените в Закона за устройство на територията, с които се цели създаването на по-добри условия за контрол по разполагането на преместваеми обекти в населени места. ", "date": "2019.03.06", "title": "Народното събрание единодушно отхвърли ветото на президента върху текстове от ИК"}
{"url": "https://www.faktor.bg/bg/articles/novini/svyat/admiral-mayk-malan-putin-e-nay-opasniyat-chovek-na-planetata", "text": "Бившият председател на обединения комитет на началник щабовете адмирал Майк Малън призова да се проявява \"бдителност по тоношение на руското ядрено въоръжение в Европа\", съобщи Voice of America. По думите му, руският президент Владимир Путин е \"най-опасният човек на планетата\". \"Мисля, че Путин съвършено сериозно говореше за това, което ще направи\", коментира Малън заплахите на Путин да насочи руски ядрени ракети към САЩ и държави в Европа, в които има американски командни центрове.", "date": "2019.03.06", "title": "Адмирал Майк Мълън: Путин е най-опасният човек на планетата"}
{"url": "https://www.faktor.bg/bg/articles/novini/balgariya/romi-ot-voyvodinovo-osporvat-sabaryaneto-na-nezakonnite-im-kashti", "text": "Жители на ромската махала в село Войводиново оспорват заповедта на кмета на община Марица за премахване на незаконните им сгради.  Едно от делата по казуса ще се гледа днес в Пловдивския административен съд. Съдът трябва да реши дали една от незаконните тухлени къщи в ромската махала да бъде бутната, след като всичките ѝ обитатели са подали жалба срещу събарянето. До началото на април се очаква съдът да разгледа още 17 подобни жалби.  Преди две седмици в селото отново имаше напрежение, след като с микробус на неправителствена организация ромите бяха върнати в незаконните си постройки. Кметът на селото Димитър Тосев е категоричен, че ако съдът отсъди в полза на ромите, населеното място отново ще се вдигне на бунт.  Напрежението във Войводиново избухна в началото на януари, след като двама жители от ромската махала нападнаха военнослужещ, което доведе до протести и бутнати постройки.", "date": "2019.03.06", "title": "Роми от Войводиново оспорват събарянето на незаконните им къщи"}
{"url": "https://www.faktor.bg/bg/articles/novini/balgariya/dvizhenieto-v-tunel-topli-dol-kam-sofiya-dnes-shte-bade-ogranicheno-dnes", "text": "Нови затруднения пред шофьорите, пътуващи по магистрала \"Хемус\".  Днес от 9:30 часа до 15:00 движението в тунел \"Топли дол\" в посока София ще се осъществява в изпреварващата лента. Ще бъде ограничено движението по активната лента, поради ремонт на пожароизвестителната система на тунела.    Шофьорите е необходимо да се движат с повишено внимание, като спазват стриктно поставената сигнализация, призовават от Агенция \"Пътна инфраструктура\".", "date": "2019.03.06", "title": "Движението в тунел \"Топли дол\" към София днес ще бъде ограничено днес"}
{"url": "https://www.faktor.bg/bg/articles/novini/balgariya/r-kolarova-medvedev-demonstrira-prenebrezhenie-kam-balgariya", "text": "Няколко реплики, с които Дмитрий Медведев е показал пренебрежение към България - това видя във визитата на руския премиер в България политологът Румяна Коларова. „Енергийната ни зависимост от Русия е толкова голяма, че едва ли може да се увеличи още. Едва ли в случая със смяната на маршрута за доставки на газ ще се увеличи или намали ”, коментира Коларова пред Нова телевизия. Поисканите от Медведев гаранции от ЕК, тя определи като „пренебрежение към България”. „Той все едно каза: Вие не можете да решите по въпроса, ЕК да го реши”. Другата вметка, с която се показа пренебрежение към България беше: „Що не вържете лева към юана?”. Не мисля, че беше шега. Имаше и още няколко такива забележки, при които открито се показва пренебрежение”, коментира още Коларова. „Мнозинството българи не изпитват никакъв страх от Русия, напротив смятат я за дългосрочен приятел. По-малка група имат инстинктивен страх. А има и една група хора, които си вадят парите като ни плашат с Русия”, коментира социологът Андрей Райчев. „Ние искахме газова тръба да мине през България. Парите там не са малко. Това не стана и не стана под натиска на Запада. България чакаше шанса си, а в тази визита не се видя никакъв шанс”, коментира още Райчев.", "date": "2019.03.06", "title": "Р. Коларова: Медведев демонстрира пренебрежение към България"}
{"url": "https://www.faktor.bg/bg/articles/atanas-atanasov", "text": "Когато към настоящия момент в България тече разследване, и то заедно с английските служби, за това как руски офицели от Военното разузнаване на Русия са участвали в опит за убийство на трима български граждани,  ти да посрещнеш тук премиера на Русия с почести, какво означава това? Доказателствата вече са на лице. Това каза в сутрешния блок на Би Ти Ви Атанас Атанасов, съпредседател на \"Демократична България\", лидер на ДСБ, който коментира в студиото посещението на руския министър-председател Дмитрий Медведев у нас.  Какъв е резултатът? За какво си говориха и какво подписаха? Нищо... Медведев дойде с една задача, да постави задача на българсия премиер да отиде в ЕС и да се бори за руските интереси. Защо? Защото геостратегическият интерес на Русия е да продава газ на своите приятели вн ЕС, но да заобикаля Украйна. Посещението на  Медведев не донесе нищо на България. Русия си гони имперските интереси. Те искат да заобиколят Украйна и ние сме им необходими. Въпросът е дали ние ще защитим националните си интереси, каза той. \"Руските енергийни проекти не са изгодни за България. Не е сигурно, че \"Турски поток\" ще мине през Гърция, ако ние откажем. Атина също трябва да поиска разрешение от Брюксел. АЕЦ \"Белене\" няма да се случи, защото никой инвеститор няма да дойде при тези условия. На мен ми е по-странно как нашите управляващи посрещат с почести руския премиер, когато вече е ясно и тече разследване, че руските тайни служби са направили опит за отравяне на български гражданин. Медведев дойде, за да си направи майтап с нас. Приканя ни да приравним еврото към юана. Така все едно ни казва- ЕС приключва, къде сте тръгнали. Аз им предлагам те да си приравнят рублата към юана, защото вече се превръщат в китайска провинция\", заключи Атанасов", "date": "2019.03.06", "title": "А.Атанасов: Медведев постави задача да се борим за руските интереси в ЕС"}
{"url": "https://www.faktor.bg/bg/articles/novini/balgariya/i-dichev-evropa-kato-zashtita-e-izklyuchitelno-dobar-kompromis-mezhdu-lyavo-i-dyasno", "text": "\"Статията на френския президент Еманюел Макрон е политическо послание, изключително добре намерен компромис между ляво и дясно с този девиз - Европа като защита\", коментира пред БНТ проф. Ивайло Дичев, преподавател по културна антропология в СУ, основните цели и послания в неговото писмо с призив за европейско възраждане.  \"Отсъстват предишните му две идеи - едната за бюджет на Еврозоната, а другата е за паневропейски избор на брой депутати в ЕП - с европейски, а не национални листи. Очевидно още не сме готови\", смята Дичев. \"Накрая на писмото Макрон предлага един европейски дебат в края на 2019 г. и призовава всички да се включи в него. Вътре в НАТО, в нашия регион, трябва да имаме една малко по-добре координирана обща политика\", каза още той.", "date": "2019.03.06", "title": "И. Дичев: \"Европа като защита\" е изключително добър компромис между ляво и дясно"}
{"url": "https://www.faktor.bg/bg/articles/angel-isaev-vklyuchiha-me-v-listata-za-da-spasya-dps-v-burgaskiya-rayon", "text": "Включиха ме в листата, за да спася ДПС в Бургаския район и партията да има двама депутати. Това заяви в „Тази сутрин“ на Би Ти Ви бургаският депутат Ангел Исаев, който бе изключен от ПГ на ДПС, след като обра вота с преференциите. След като му бе зададен въпросът колко му е заплатата като народен представител, той отговори, че не знае и добави, че всички пари, които взема от парламента, ги дарява на детски градини и училища. Имал отскоро един сътрудник, на който дава пари за бензин и други разходи, да ходи да се занимава с електората. „На този етап не съм говорил от трибуната, не съм внасял законопроекти, обясни той. Винаги съм работил за ДПС, принципен човек съм, обяви в студиото  Ангел Исаев. Той е категоричен, че повече хора, които са гласували преференциално за него, са го направили, защото го познават добре. Програмата на ДПС и на ГЕРБ не се разминават. Много мои идеи съвпадат с тези на колегите от ГЕРБ и аз ги подкрепям“, заяви бургаският депутат.  Ангел Исаев влезе в парламента от листата на ДПС в Бургас, но благодарение на преференциален вот. Неговият номер в листата – 9, съвпадаше с номера на ДПС в бюлетината. Заради това им съмнение, че той е част от „феномена 15/15” – гласували са за него заради номера му. Тъй като ДПС не толерира пренареждането на листите с преференциален вот, а Исаев не се отказа от мястото си в парламента, той беше изключен от парламентарната група и се води независим депутат.", "date": "2019.03.06", "title": "Ангел Исаев: Включиха ме в листата, за да спася ДПС в Бургаския район"}
{"url": "https://www.faktor.bg/bg/articles/medvedev-rusiya-mozhe-da-izpolzva-ukrayna-za-tranzit-na-gaz-i-v-badeshte-no-pri-opredeleni-usloviya", "text": "Руският министър-председател Дмитрий Медведев заяви, че Москва е готова да продължи да доставя транзитен газ през Украйна и след 2019 г., въпреки намерението да изгради газопровода \"Северен поток 2“ през Балтийско море към Германия и Западна Европа, съобщи Ройтерс. Медведев, който е на двудневно посещение в Люксембург на 5 и 6 март, обяви това в интервю за най-тиражния вестник в страната \"Luxemburger Wort”, излязло в понеделник, в деня на кацането на премиера в България. Именно от Украйна през българската територия се подава газ от Русия през Трансбалканския газопровод. \"Русия може да използва Украйна за транзит на газ и в бъдеще, но при определени условия – изрично подчертавам това: ние не зачеркваме транзита през съществуващите газопроводи“, каза Медведев и добави, че страната му е готова да продължи да подава газ транзитно през Украйна и след 2019 г. \"Естествено при определени условия – споразумение между заинтересуваните компании, благоприятни икономически и търговски параметри на договора, както и стабилна политическа ситуация“, изброи условията Медведев. Русия е в остър конфликт с Украйна заради анексирането на Крим и положението в окупираните източни украински провинции. Заради посещението на Медведев американската дипломация подложи на силен натиск люксембургското правителство да изрази ясно позицията си срещу срещу \"незаконното анексиране\" на Крим от Русия преди 5 години, се казва в специална нота на американското посолство във Великото херцогство.  Официална реакция от страна на правителството не последва, но министърът на заетостта Дан Керш изрази възмущението си от американската намеса във Фейсбук“: \"Правителството на Люксембург не се нуждае от напътствия и уроци от друга държава или посолство как да води външната си политика. Това е неприемливо!“, написа Керш, цитиран от RTL.", "date": "2019.03.06", "title": "Дмитрий  Медведев: Русия може да използва Украйна за транзит на газ и в бъдеще, но при определени условия"}
{"url": "https://www.faktor.bg/bg/articles/novini/svyat/shotlandiya-i-uels-se-obyaviha-protiv-sdelkata-na-mey-za-brekzit", "text": "Властите на Шотландия и Уелс смятат, че споразумението за Brexit, което трябва да бъде одобрено от британския парламент, ще нанесе вреди на икономиките на тези автономни части на Обединеното кралство. Парламентът на Шотландия и националното събрание на Уелс на свои заседания официално се обявиха против споразумението за Brexit, съобщава Reuters. Правителствата им пък, обявиха, че техните мнения не са взети предвид от премиера Тереза Мей.  Припомняме, че на референдума Шотландия гласува против излизането на Великобритания от ЕС, Уелс – \"за\".", "date": "2019.03.06", "title": "Шотландия и Уелс се обявиха против сделката на Мей за Брекзит"}
{"url": "https://www.faktor.bg/bg/articles/novini/balgariya/anketa-ima-li-realni-polzi-za-balgariya-ot-vizitata-na-ruskiya-premier-dmitriy-metvedev", "text": "Има ли реални ползи за България от визитата на руския премиер Дмитрий Метведев?  Да Не Нямам мнение", "date": "2019.03.06", "title": "Анкета: Има ли реални ползи за България от визитата на руския премиер Дмитрий Метведев?"}
{"url": "https://www.faktor.bg/bg/articles/novini/balgariya/shefat-na-nato-v-evropa-iska-da-zasili-otbranata-na-ukrayna-izpravena-pred-agresita-na-rusiya", "text": "Главнокомандващият Обединените въоръжени сили на НАТО в Европа, американският генерал Къртис Скапароти, иска да засили отбраната на Украйна, изправена пред \"агресивните действия\" на Русия в източна Украйна и в Черно море, съобщи Франс прес. Миналата година САЩ продадоха преносими противотанкови ракетни комплекси \"Джавелин\" на Украйна, но \"има други системи, снайперски пушки, боеприпаси\", които САЩ биха могли да доставят на украинската армия, посочи генерал Скапароти на изслушване в комисия в американския Сенат.  \"Трябва може би да се помисли и за Керченския проток и може би да се предвиди също морска отбрана в бъдеще\", добави американският генерал, визирайки задържането на украински бойни кораби от Русия в Азовско море в края на миналата година. Пет години след анексирането на Крим от Русия, Москва не спазва ангажиментите си по Минските споразумения, подписани през 2015 г. за възстановяване на мира, припомни генерал Скапароти. Той отбеляза също, че \"Русия продължава да въоръжава антиправителствени сили в Украйна, да ги обучава, да се опира на тях и да воюва на тяхна страна\".", "date": "2019.03.06", "title": "Шефът на НАТО в Европа иска да засили отбраната на Украйна"}
{"url": "https://www.faktor.bg/bg/articles/novini/balgariya/maksimalnite-temperaturi-do-20-gradusa-na-mesta-s-prevalyavaniya-ot-slab-dazhd", "text": "Над по-голямата част от страната ще бъде предимно слънчево. По-значителна облачност ще има сутринта над източните райони, на места с превалявания от слаб дъжд.  Максималните температури ще бъдат 15-20 градуса. Над Черноморието ще има променлива облачност на места с превалявания от слаб дъжд. Над планините ще бъде предимно слънчево. Ще духа силен, по най-високите върхове бурен запад-северозападен вятър.", "date": "2019.03.06", "title": "Максималните температури  до 20 градуса, на места с превалявания от слаб дъжд"}
{"url": "https://www.faktor.bg/bg/articles/novini/svyat/pregovorite-za-brekzit-otnovo-zavarshiha-bez-rezultat", "text": "Отново задънена улица в преговорите по брекзит, след като снощната среща в Брюксел завърши без резултат. На нея са присъствали главният преговарящ за Европейския съюз Мишел Барние и специалният британски преговорен екип, който включва главния преговарящ от страна на Великобритания Стивън Баркли и главният прокурор на страната Джефри Кокс. Представител на Евросъюза заяви, че преговорите не са протекли добре. Никоя от страните не направи изявления след срещата, продължила повече от три часа. Разговорите ще продължат и днес.", "date": "2019.03.06", "title": "Преговорите за Брекзит отново завършиха без резултат"}
{"url": "https://www.faktor.bg/bg/articles/tramp-saglasen-sam-da-zapazim-voennoto-si-prisastvie-v-siriya", "text": "Президентът на САЩ Доналд Тръмп заяви, че е съгласен с решението за запазване на военно присъствие в Сирия, предава агенция Anadolu Agency. Неговите коментари идват два месеца след като той внезапно обяви, че Вашингтон ще изтегли всички сили от региона. NBC News получи копие от писмо, изпратено от група законодатели до Тръмп, което включва писмен отговор от президента. Писмото от 22 февруари приветства решението на президента да запази „малка американска стабилизираща сила“ заедно със „сухопътни сили от нашите европейски съюзници“ в района, за да се предотврати възраждането на терористичната група „Ислямска държава“. През декември Тръмп обяви планове за изтегляне на всичките 2000 американски войници от изтощената от войната страна, заявявайки, че коалицията, водена от САЩ, е успяла да победи „Ислямска държава“. Миналия месец администрацията на Тръмп се отказа, като заяви, че между 200 и 400 войници ще останат в Сирия като част от мироопазващи усилия. Миналата седмица, докато говори пред американски войски във военновъздушната база Елмендорф в Аляска, Тръмп заяви, че 100% от територията на „Ислямска държава“ е била завзета.", "date": "2019.03.06", "title": "Тръмп: Съгласен съм да запазим военното си присъствие в Сирия"}
{"url": "https://www.faktor.bg/bg/articles/novini/balgariya/deputatite-glasuvat-vetoto-na-prezidenta-za-izborniya-kodeks", "text": "Ветото на президента върху Изборния кодекс е първа точка в дневния ред на депутатите днес. Вчера то беше отхвърлено единодушно от правната комисия.  Президентът Румен Радев наложи вето на част от промените в Изборния кодекс най-вече заради опасенията си, че така се обезсмислят преференциите. Депутатите вчера обявиха, че не са съгласни с мотивите на държавния глава. ГЕРБ от своя страна допълниха, че веднага след отхвърлянето на ветото, ще стартират процедура по възстановяване на преференциалния праг на предишните нива. От БСП, които вчера за пореден ден бойкотираха заседанието, обявиха, че ще се върнат в пленарната зала само, ако управляващите се съобразят с ветото.", "date": "2019.03.06", "title": "Депутатите гласуват ветото на президента за Изборния кодекс"}
{"url": "https://www.faktor.bg/bg/articles/novini/svyat/i-guaydo-i-maduro-s-priziv-za-protesti", "text": "Венецуелският опозиционен лидер Хуан Гуайдо с опит да блокира държавния сектор и така да надвие своя конкурент Николас Мадуро. Гуайдо обяви, че ще организира стачка в държавната администрация. На среща с профсъюзите той обеща да спре уволненията по политически причини, както и \"амнистия\" на служителите в държавния сектор, които се обърнат срещу все още легитимният венецуелски президент. На свой ред Мадуро обяви, че ще разгроми опозицията, която нарече \"лудо малцинство\", решено да дестабилизира страната. Той призова поддръжниците си да се включат в голяма \"антиимпериалистическа демонстрация\", която се готви за тази събота.", "date": "2019.03.06", "title": "И Гуайдо, и Мадуро с призив за протести"}
