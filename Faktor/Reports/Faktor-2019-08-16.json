{"url": "https://www.faktor.bg/bg/articles/novini/svyat/severna-koreya-otkaza-vsyakakvi-pregovori-s-yuzhna-koreya", "text": "Северна Корея отказа всякакви преговори с Южна Корея и обвини за това Сеул. Пхенян отново изстреля ракети в знак на протест срещу американско-южнокорейските военни учения. Югът обвини страната на Ким, че не спазва договорености. Шест дни след последното изстрелване на ракети, Северна Корея отново проведе подобно изпитание.Този път две балистични ракети с малък обсег бяха изстреляни от източното крайбрежие към Японско море. Достигнали си височина от 30 километра и са преминали 230 километра. Сеул смята, че тестът отново е протест срещу съвместните американско-южнокорейски военни учения. Отговорът на Пхенян е доста категоричен - отказ да преговаря със съседа си: \"Ние нямаме какво повече да си казваме с южнокорейските власти и нямаме желание да преговаряме отново с тях.\" Изявлението е ден след като южнокорейският президент Мун Дже-Ин говори за обединение до 2045 година. Сеул обвини Пхенян, че не спазва двустранни договорености. Съединените щати обявиха, че следят ситуацията и провеждат консултации с Япония и Южна Корея.", "date": "2019.08.16", "title": "Северна Корея отказа всякакви преговори с Южна Корея"}
{"url": "https://www.faktor.bg/bg/articles/novini/svyat/v-cherna-gora-shte-globyavat-do-2000-evro-targovtsi-koito-ne-vrashtat-resto-ot-1-tsent", "text": "Търговец, който не върне ресто от 1 цент, рискува да бъде наказан с глоба от 300 до 2000 евро, предвижда законопроект за защита на потребителя, приет от черногорското правителство, съобщи информационният портал КДМ, цитиран от БТА. Въпреки че в агенцията за контрол на търговската мрежа са постъпвали оплаквания от потребители, че не им се връща ресто заради липса на дребни монети в магазините, досега не е имало законово основание за санкциониране на търговците. Агенцията посочва, че оплаквания са постъпвали само от местни потребители. Когато търговецът установи, че клиентът е чужденец, обикновено връща рестото до цент.", "date": "2019.08.16", "title": "В Черна гора ще глобяват до 2000 евро търговци, които не връщат ресто от 1 цент"}
{"url": "https://www.faktor.bg/bg/articles/pilotat-na-ruskiya-samolet-prizemyavaneto-v-tsarevichnoto-pole-beshe-edinstveniyat-shans-za-otselyavane", "text": "Руският пилот, съумял да приземи вчера благополучно пътнически самолет в царевична нива с два спрели двигателя заради попаднали в тях птици, казва, че незабавното аварийно кацане е бил единственият му шанс, предаде Асошиейтед прес. Опитният 41-годишен капитан на \"Ербъс-321\" от \"Уралските авиолинии\" Дамир Юсупов разказва, че след излитането от летище \"Жуковски\" край Москва единият двигател е спрял, ударен от птица. Пилотът възнамерявал да направи кръг и да се върне на летището, но след малко спрял и вторият двигател и това не му оставило избор. Юсупов и вторият пилот успели плавно да се приземят в поле с царевица с човешки ръст. В интервю по телевизията капитанът похвали действията на екипажа за бързата евакуация на пътниците. По данни на руски медии след аварийното кацане на самолета с 233 човека, летящ за Симферопол, са били пратени в болница 23 ранени, един от които тежко. Руски представители казаха, че ятото чайки, ударило самолета на \"Уралските авиолинии\", е било привлечено от незаконно сметище край летище \"Жуковски\". Постижението на Юсупов може да бъде сравнено с \"чудото от Хъдзън\" през 2009 г., когато капитан Чесли \"Съли\" Съленбергър успешно приводнява в река Хъдзън в Ню Йорк пътнически самолет с два спрели двигателя заради удари с птици и така спасява живота на 155 човека, предаде АП. ТАСС съобщи, че президентът на Русия Владимир Путин е удостоил двамата пилоти от \"Уралските авиолинии\" със званието \"Герой на Русия\", а членовете на екипажа - с \"Орден за мъжество\".", "date": "2019.08.16", "title": "Пилотът на руския самолет: Приземяването в царевичната нива беше единственият шанс за оцеляване"}
{"url": "https://www.faktor.bg/bg/articles/novini/svyat/ankara-reagira-ostro-na-antiturski-post-vav-feysbuk-na-poslanika-na-kosovo-v-severna-makedoniya", "text": "Турското посолство в Скопие осъди днес антитурски пост във Фейсбук на посланика на Косово в Северна Македония, предаде Анадолската агенция. В писмена декларация посолството заяви, че строго осъжда \"безпочвените твърдения\" и \"враждебния език\" на Герг Дедай, насочени срещу президента Реджеп Тайип Ердоган, предаде БТА. \"Тази публикация показва колко правилно беше нашето решение да не се срещаме с посланика на Косово Дедай, който отново направи изявления срещу нашата страна и който не познава отговорностите на своята титла\", се заявява в изявлението. \"Не на политическите паметници на Турция на Ердоган!\", написа Дедай във Фейсбук. Посланикът имаше предвид монумент в т.нар. Парк на демокрацията - 15 юли в албанската столица Тирана, построен от Турската агенция за сътрудничество и координация (ТИКА) в сътрудничество с общината в Тирана в памет на жертвите на преврата в Турция от 2016 г.", "date": "2019.08.16", "title": "Анкара реагира остро на антитурски пост във Фейсбук на посланика на Косово в Северна Македония"}
{"url": "https://www.faktor.bg/bg/articles/savmestna-balgaro-amerikanska-podgotovka-na-formirovaniya-ot-silite-za-spetsialni-operatsii", "text": "Съвместна българо-американска подготовка с участието на формирования от Силите за sпециални операции на Българската армия и армейската авиация от Сухопътните войски на САЩ в Европа ще се проведе от 19 до 25 август в нашата страна. В нея ще участват до 250 военнослужещи от 68-ма бригада Специални сили с необходимата екипировка и оборудване и до 30 военнослужещи с до 5 вертолета  UH-60 „Black Hawk“ от армейската авиация на Сухопътните войски на САЩ в Европа.   По време на съвместната подготовка ще бъдат изпълнени парашутни скокове в района на летище Чешнегирово.   За целите на подготовката се очаква вертолетите от състава на армейската авиация на Сухопътните войски на САЩ в Европа да се пребазират в нашата страна в периода 17-19 август 2019 г.   Целта на съвместната българо-американска подготовка е да се повишат уменията на военнослужещите от Силите за Специални операции за изпълнение на парашутни скокове от вертолет и оперативната съвместимост между участващите сили и средства при изпълнението на съвместни задачи.", "date": "2019.08.16", "title": "Вертолетите на армейската авиация на Сухопътните войски на САЩ в Европа се пребазират у нас"}
{"url": "https://www.faktor.bg/bg/articles/novini/balgariya/tri-detsa-ot-kardzhali-otkradnaha-80-kilograma-sladoled-ot-frizer", "text": "Три момчета от Кърджали откраднаха 80 килограма сладолед от фризер в центъра на града. Децата са на възраст 12, 13 и 14 години и са установени от полицията при организирани издирвателни действия.  Ден по-рано е подаден сигнал, че за период от три месеца от фризер в градската градина липсват 14 канти със сладолед. На този етап не е ясна причината за кражбата. Според местни хора възможно е момчетата сами да са консумирали ледения десерт или са го продавали.  Работата по случая продължават криминалисти и инспектор от Детска педагогическа стая.", "date": "2019.08.16", "title": "Три деца от Кърджали откраднаха 80 килограма сладолед"}
{"url": "https://www.faktor.bg/bg/articles/novini/balgariya/chuma-po-svinete-i-v-oblast-pazardzhik", "text": "Първи случай на чума по свинете е регистриран на територията на област Пазарджик, съобщи преди минути зам.-областния управител Йордан Кажухаров, след края на извънредното заседание на областната епизоотична комисия. Труп на диво прасе е бил открит на територията на държавно ловно стопанство. Поради това вече е определена инфекциозна зона от мястото, където е намерено умрялото прасе, която е на площ 200 квадратни километра и която обхваща територии от няколко ловни и горски стопанства. В зоната максимално ще бъде ограничен достъпа на хора и товари. В района се спира дърводобива, както и достъпа на туристи, билкари и гъбари. Ще започне и претърсване за откриването на други умрели диви прасета. На територията на областта вече са изградени 10 КПП, а на територията на планинската община Сърница работи мобилен екип. Направената е и препоръка към общинската епизоотична комисия на Велинград да бъдат превантивно умъртвени домашните прасена на територията на общината.", "date": "2019.08.16", "title": "Чума по свинете и в област Пазарджик"}
{"url": "https://www.faktor.bg/bg/articles/novini/svyat/grenlandiya-ako-byahme-zakupeni-ot-sasht-prosto-shtyahme-da-badem-smachkani", "text": "Правителството на Гренландия, автономен регион под суверенитета на Дания, заяви в петък, че не се продава, след като по-рано през деня бе съобщено, че президентът на Съединените щати Доналд Тръмп обмисля покупката на покрития с лед остров в северната част на Атлантическия океан. Американският президент ще посети Гренландия в началото на септември и ще се срещне с местни лидери. Американската армия вече разполага с авиобаза Thule в северозападната част на острова. Външният министър на Гренландия каза:  \"Ако бяхме закупени от САЩ, нашата система на благосъстояние щеше да бъде демонтирана и щяха да бъдат направени фундаментални промени в гренландското общество - просто щяхме да бъдем смачкани\", предаде БНР. Редица датски политици в Копенхаген също опровергаха идеята на Доналд Тръмп. Бившият външен министър Мартин Лидегард заяви, че е \"ужасна мисъл\" да се продаде територията на Вашингтон. Сорен Есперсен от Датската народна партия посочи, че ако информацията от по-рано днес е вярна, това е доказателство, че американският президент е \"полудял\". Бившият премиер Ларс Локке Расмусен пък нарече идеята като извън сезонна \"априлска шега\". Самото правителство в Копенхаген все още не е коментирало доклада. Трябва да се има предвид, че територията на Гренландия не е част от Европейския съюз, въпреки че е в рамките на Дания. Гренландия става част от Дания през 1814-а година. Леденият остров има около 56 000 жители, живеещи предимно на южното крайбрежие. През 1946-а година САЩ предложиха 100 милиона долара за закупуването му, а преди това и през далечната 1867 г. - през същата година, когато Съединените щати закупи Аляска от Русия. Дания пък продаде Вирджински острови на САЩ през 1917-а година за 25 милиона долара.", "date": "2019.08.16", "title": "Гренландия: Ако бяхме закупени от САЩ, просто щяхме да бъдем смачкани"}
{"url": "https://www.faktor.bg/bg/articles/novini/svyat/prodalzhava-gaseneto-na-pozharite-na-ostrov-evbeya", "text": "Трети ден продължават пожарите на гръцкия остров Евбея. 2800 хектара иглолистни гори изгоряха напълно, създавайки екологична катастрофа. Гръцките власти изпратиха стотици пожарникари и спасители, включително и армейски части, които да се справят с огнената стихия. Най-засегнати са селата Макримали, където се намираме ние, манастирът \"Пангея\" и други села в района. Въпреки усилията на пожарникарите, все още личат пораженията от огъня, който се разгоря преди няколко дни. Тук на това кръстовище са засегнати няколко автомобила, както и една къща. Жертви и пострадали няма. В гасенето на пожара се включиха още 4 самолета, дошли от други части на Гърция. Така общият им брой става 10. Хеликоптерите са 9, пожарникарите са 400. Повечето хора започнаха да се връщат в домовете си в селата в района, защото не желаят да напуснат домовете си. Очакват се обаче силни ветрове, които много ще затруднят работата на пожарникарите в следващите часове. Пожарите са обхванали територия от 24 хиляди хектара. Всеки ден в гасенето се включват десет самолета, които се опитват да се справят.", "date": "2019.08.16", "title": "Продължава гасенето на пожарите на остров Евбея"}
{"url": "https://www.faktor.bg/bg/articles/novini/svyat/eksploziya-v-pakistanska-dzhamiya-nay-malko-chetirima-sa-zaginali", "text": "Най-малко четирима души загинаха и 20 бяха ранени при експлозия в джамия край пакистанския град Куета при петъчната молитва, предаде Асошиейтед прес. Един от загиналите е брат на талибанския лидер Хайбатула Ахунзада, предаде Ройтерс. Според полицията бомбата вероятно е била поставена вътре в джамията и е била взривена дистанционно. Пострадалите са отведени в болници в Куета. Никой не е поел отговорност за атаката. Куета е столица на пакистанската провинция Белуджистан, където действат сепаратистки и ислямистки групировки, отбелязва Ройтерс.", "date": "2019.08.16", "title": "Експлозия в пакистанска джамия, най-малко четирима са загинали"}
{"url": "https://www.faktor.bg/bg/articles/google-street-view-obnovyava-kartata-na-balgariya", "text": "Това лято колите на Google отново ще обиколят улиците и пътищата на България, за да отразят в Google Maps променящата се инфраструктура и пейзаж, се казва в прессъобщение на компанията. При това заснемане и обновление ще се включат и кадри, заснети от пешеходци - така наречените трекери. Street View Trekker е специална раница с фотооборудване, чиито камери са монтирани на върха ѝ. Раницата се носи от оператор, който обикаля пешеходните зони и автоматично събира снимки по пътя си. Операторът с раницата е свободен да се движи и заснема зони, които са недостъпни за автомобилите. Street View е функция на Google Maps, която в момента е налична в повече от 85 страни по света, както и в части от Арктика и Антарктида. Благодарение на нея потребителите могат да гледат 360-градусови изображения на различни улици, както и културно и национално наследство. Кадрите от колите и от пешеходните трекери се монтират в 360-градусови панорами, които днес се виждат в Google Maps. До момента трекерите са обиколили някои природни забележителности като Големия каньон, Тадж Махал и Гала̀пагоските острови, както и исторически пешеходни маршрути във Венеция. Това е част от усилията на Google Maps да направи достъпни за всички световните забележителности и елементи на културното наследство. В България трекерите ще обиколят 15 града: София, Пловдив, Варна, Бургас, Русе, Стара Загора, Плевен, Добрич, Шумен, Хасково и Благоевград, като за първи път на картата, заснети с трекер, ще се появят Перник, Сливен, Пазарджик и Ямбол.", "date": "2019.08.16", "title": "Google Street View обновява картата на България"}
{"url": "https://www.faktor.bg/bg/articles/osadiha-vazpitatel-da-varne-100-000-lv-na-uchenik-ot-lotarien-bilet", "text": "Възпитателят от интерната в Завет Ергин Хасан е окончателно осъден да върне 100 000 лева на ученик, когото измами, след като му взе печеливш билет от „Национална лотария“, съобщава \"ЛЕКС\". Това става ясно от решение на Апелативния съд във Варна, който е отказал да възобнови делото. Такова искане е било направено от защитата на Хасан, след като на две инстанции той получи условна присъда за измама в особено големи размери, която е и особено тежък случай. Отделно, възпитателят беше осъден да плати обезщетение от 100 000 лева на измаменото момче, на колкото се равнява стойността на билета. Случаят стана известен преди 4 години. През септември 2015 г. възпитателят Ергин Хасан извел 14-годишния тогава Иван и ученици от интерната „Н. Й. Вапцаров“ на футболното игрище в Завет. Учениците се отбили в магазин, за да си купят вафли, а по това време на годината получавали пари от продажба на орехи, които събирали. Иван купил първо три билета от игрите на „Национална лотария“, изтъркал ги пред магазина, но нямало печалба. След това се върнал и купил още един билет от „Златната седмица“ и го изтъркал върху фризера пред очите на продавачката и видял, че печели килограм злато или 100 000 лева. „Лельо, спечелих“, били първите думи на момчето, което излязло след това навън да се похвали на двама приятели. Тримата отишли с радостни викове към футболното игрище, където споделили и на учителя Хасан. Иван му показал печелившия билет, а той го взел и му обяснил, че ще го прибере, за да го пази да не му го откраднат другите ученици, а като дойдат близките му, ще им го върне. Междувременно продавачката в магазина казала на друго момче да предаде на Иван да се върне, за да го снимат с билета. Така, за снимка отишли и момчето, и учителят, който казал на продавачката, че е дал пари на Иван да купи билета. Когато се прибрали в училището, Иван се обаждал два пъти на баба си, за да се похвали, тъй като отначало тя не повярвала. При второто обаждане и Хасан потвърдил, като казал, че като дойдат в Завет ще им предаде билета. След това обяснил на Иван, че е по-добре да казва, че билетът не е спечелен от него, защото е непълнолетен и може да не получи нищо. Още вечерта в интерната обаче Хасан регистрирал печелившия билет, като посочил верен код за печалба и своите лични данни. След като роднините на Иван дошли в интерната последвал скандал, защото Хасан отказал да върне билета, като отхвърлил и предложението да даде поне част от парите. Той ги заплашил, че ще извика полиция и ще ги обвини в рекет. Роднините се оплакали на директора на интерната, а той казал на момчето да напише жалба и така се стигна до делото срещу възпитателя. На първа инстанция съдия Албена Великова районния съд в Кубрат прие за категорично доказано, че билетът е бил на ученика. За целта тя се позова не само на показанията на приятелите, които искрено се радвали с него и пред други свидетели, но и на продавачката в магазина, пред която той първо се зарадвал на печалбата. „Съдът не приема за достоверни твърденията на Хасан, че е дал два лева на момчето да му купи билет, защото те не се подкрепят от никое друго доказателство по делото. Дори да се приеме, че подсъдимият Хасан е поръчал на А. да му купи билет, то е в разрез с всякаква логика ученикът да го изтърка, щом не го купува за себе си“, мотивира се съдът. Хасан се размина тогава и с най-лекото наказание от 3 години затвор, като съдия Великова прецени, че и то се явява тежко заради чистото съдебно минало и добрите характеристични данни (б.а. Ергин Хасан беше и кандидат за кмет на родното му село Драгомъж от ДПС, но загуби последните избори). Така той беше осъден условно на 2 години затвор и да върне парите от печалбата. На втора инстанция окръжният съд в Разград също приема за доказано извършеното престъпление и дори увеличава наказанието му на 3 години затвор, но то пак остана условно. Присъдата и мотивите на окръжния съд обаче не бяха публикувани и за решението на втората инстанция стана ясно едва от отказа на Апелативния съд във Варна да възобнови делото. Любопитни са доводите на защитата на Хасан, за да иска възобновяване. В искането им се казва, че няма измама, защото Хасан и Иван били в облигационни отношения и по-конкретно – налице бил договор за поръчка. Така възпитателят и адвокатката му изложили още веднъж тезата си, че той е дал пари на ученика да му закупи лотарийния билет. „От нито един от доказателствените източници по делото не могат да се извлекат изводи, че между двете страни (осъдено лице и пострадал) са налице такива отношения. По делото са налични безспорни доказателства, които установяват, че именно св. А. е закупил печелившия билет и то от свое име, и за своя сметка“, категорични са и апелативните съдии, с което делото е окончателно приключено.", "date": "2019.08.16", "title": "Осъдиха възпитател да върне 100 000 лв. от лотариен билет на ученик"}
{"url": "https://www.faktor.bg/bg/articles/osadiha-balgarski-dzhebchiyki-vav-velikobritaniya", "text": "Две джебчийки, български гражданки, заловени от полицията в Ковънт гардън в британската столица Лондон, получиха 18-месечни присъди, информира вестник „Ивнинг стандард“. Двете „нагли“, като ги определя вестникът, джебчийки са били заснети от камера в магазин в популярния сред туристите Ковънт гардън как проникват в джобовете и чантите на пазаруващите там граждани, като в същото време дори крадат дрехи от щандовете. Само за десет минути те са успели да съберат стотици паунди. 23-годишната София Иванова и 48-годишната Тотка Димитрова са били засечени от цивилни служители от транспортна полиция на 29 юли още при излизането им от станцията на близкото метро заради съмнителното им поведение. След като били засечени и от камерите в магазина двете жени били арестувани. Още на следващия ден в съда те са се признали за виновни и са получили по 18 месеца затвор. Наредено им е още да платят по 122 паунда обезщетение на техните жертви. Инспекторът от транспортна полиция Тим Уикс изтъква пред вестника, че това е била много показателна акция как цивилни екипи могат да заловят престъпници и да ги осъдят в рамките на 24 часа. Лиса Гарет от лондонската полиция казва, че през цялата година се работи неуморно за предотвратяване на джебчийства и кражби, но по това време на годината, когато в Лондон има много посетители, престъпленията от този характер са неимоверно много.", "date": "2019.08.16", "title": "Осъдиха български джебчийки във Великобритания"}
{"url": "https://www.faktor.bg/bg/articles/gonzo-e-noviyat-izpalnitelen-direktor-na-lokomotiv-plovdiv", "text": "Георги Иванов (Гонзо) е новият спортен директор на Локомотив Пловдив. 43-годишният специалист се завръща в родния си тим след 22 години. Снощи той изгледа мача на черно-белите срещу Страсбург от ложите на Стад дьо ла Мено. Назначението е станало непосредствено след края на двубоя, обяви dsport.bg. Това е второ завръщане на Георги Иванов на Лаута, където проходи като футболист и игра за представителният тим от дебюта си през есента на 1992 г. до продажбата му в Левски през юли 1997 г. Гонзо имаше и едно денонощие като старши треньор през октомври 2012 г., когато бе назначен от тогавашния президент Веселин Марешки. След неразбирателство между двамата той си тръгна още след първата тренировка и не води тима в нито един мач. За последно бившият национал бе начело на Черно море.", "date": "2019.08.16", "title": "Гонзо е новият изпълнителен директор на Локомотив Пловдив"}
{"url": "https://www.faktor.bg/bg/articles/razkriha-kakvo-nosi-angliyskata-kralitsa-v-chantata-si", "text": "Кралският биограф Сали Бедел Смит разказа какво носи в чантата си британската кралица Елизабет II, съобщи вестник The Sun. Според писателя, кралицата винаги носи очила за четене, ментови бонбони, писалка, червило и малко огледало. След всяко хранене тя вади червилото от чантата си и маже устните си. В неделя, когато Елизабет посещава църква, тя взема малко пари в брой, които дава като дарение. Друг кралски експерт Фил Дъмпер каза, че кралицата носи и семейни снимки, кръстословици във вестници, дневник, тефтер и вероятно смартфон. През юли кралицата на Великобритания беше заподозряна, че е обидила новия министър-председател Борис Джонсън, тъй като по време на ръкостискане не е сваляла чантата си от ръката си. През цялата среща тя не се раздели с черната си чанта на британската марка Launer. Според кралския историк Уго Викерс, кралицата също използва чантата, за да сигнализира на своите помощници. Например, тя я поставя на масата, когато е на път да си тръгне, и я прехвърля от ръка на ръка, когато иска да прекрати разговора.", "date": "2019.08.16", "title": "Разкриха какво носи в чантата си английската кралица"}
{"url": "https://www.faktor.bg/bg/articles/kultura/vazkresiha-tombul-dzhamiya", "text": "След 4-годишен труд екип от реставратори върна великолепието на интериора на Томбул джамия в Шумен.  Реконструкцията на молитвения дом, който е най-големият извън ислямския свят, започна преди 15 години. Тогава беше разкрита част от украсата на паметника и стартира изготвянето на цялостен проект за извършване на консервационно-реставрационните работи. Между 2008-2009 година е подменена компрометираната обшивка от оловна ламарина върху централния купол на молитвената сграда. До края на 2019 г. трябва да завърши и ремонтът на стопанската част на джамията.  Така този символ от Епохата на лалетата в Османската империя ще разкрие докрай тържеството и на общоевропейското Просвещение на Балканите.", "date": "2019.08.16", "title": "Възкресиха Томбул джамия"}
{"url": "https://www.faktor.bg/bg/articles/spetsprokuraturata-i-gdbop-zaloviha-grupa-za-razprostranenie-na-falshivi-banknoti-evro", "text": "Специализираната прокуратура привлече към наказателна отговорност шест лица за участие в организирана престъпна група за държане и разпространение на неистински еврови банкноти на територията на България. Това съобщиха от пресцентъра на Апелативна специализирана прокуратура. Обвинените са задържани на 14 август 2019 г. в София и Сандански при съвместни действия по разследването на Специализираната прокуратура и ГДБОП с участието на експерт от Европол. Според събраните до момента доказателства групата е била сформирана през септември 2018 г. с цел разпространение на фалшиви еврови банкноти на територията на България, които впоследствие да достигат и до други държави от Европейския съюз. Има данни, че освен неистински банкноти, групата е предлагала на потенциални клиенти и кокаин. При извършените претърсвания и изземвания в жилища и автомобили, както и лични обиски, са намерени иззети общо 122 200 фалшиви евро в купюри от по 200 евро. В процес на изясняване е дали неистинските банкноти са били внасяни за разпространение в България от друга държава или са произведени у нас. Иззети са множество мобилни телефони със СИМ карти, копия на чекове от турска банка, бланки за удостоверения за ГТП на МПС и холограмни стикери за ГТП, флаш памети и компютърни конфигурации, щатски долари, украински гривени, македонски динари, със съмнение че са фалшиви. С постановление на наблюдаващия прокурор шестимата обвинени за участие в организираната престъпна група са задържани за срок до 72 часа. Предстои в Специализирания наказателен съд да бъде внесено искане за налагане на мярка за неотклонение „Задържане под стража“ за всеки от тях.", "date": "2019.08.16", "title": "Спецпрокуратурата и ГДБОП заловиха група за разпространение на фалшиви банкноти евро"}
{"url": "https://www.faktor.bg/bg/articles/eksploziya-vav-fabrika-v-sarbiya", "text": "В завод за бои и лакове близо до град Ужице, Сърбия е избухнал пожар, съобщават сръбските медии. Пожарът е бил предшестван от две силни експлозии. Противопожарни екипи вече са на място. Над града се стели гъст черен пушек. Не се съобщава за пострадали хора.", "date": "2019.08.16", "title": "Експлозия във фабрика в Сърбия"}
{"url": "https://www.faktor.bg/bg/articles/pochina-holandskata-printsesa-kristina", "text": "Принцеса Кристина, най-малката сестра на Беатрикс, управлявала Холандия до абдикацията й през 2013 г., почина в петък на 72 години след боледуване от рак на костите, съобщи кралското семейство. Родена почти сляпа през 1947 г., Мария Кристина, принцеса на Оранж-Насау, е четвъртата дъщеря на кралица Юлиана и принц Бернхард. \"Ние сме натъжени от смъртта на скъпата ни сестра и леля\", заявиха от кралското семейство в Туитър. \"Кристина имаше удивителна индивидуалност и голямо сърце\", казаха крал Вилем-Александър, кралица Максима и принцеса Беатрикс. \"Ние ценим многото прекрасни спомени с нея\", се казва в съобщението. Тя разви любовта към музиката и песента и живота извън кралския двор. Кристина се омъжва за кубинския учител в изгнание Хорхе Гилермо през 1975 г. Те имат три деца, преди да се разведат през 1996 година.   Премиерът Марк Рюте почете принцесата, като напомни за нея като\"топла личност\" и изрази тъгата си в изявление. Кристина ще бъде кремирана на частно събитие, съобщи кралската фамилия.", "date": "2019.08.16", "title": "Почина холандската принцеса Кристина"}
{"url": "https://www.faktor.bg/bg/articles/rosen-zhelyazkov-otgovori-na-bsp", "text": "От 2017 година има работна група, която работи по разделянето на закона за пътищата на три части – за пътищата, водачите и самите пътни средства. Темата за пътната безопасност е основна политическа тема и в ЕС, и у нас. Това заяви на извънреден брифинг транспортният министър Росен Желязков. \"Законопроектът за пътните транспортни средства са в процес на обществено обсъждане. Срокът изтича на 19-ти този месец, след което ще се разгледат всички предложения и ще бъде изготвен законопроект. До сега няма законопроект, а само обсъждани текстове. Всички въпроси за текстовете и това дали те са лобистки, са в обсъждане. Няма мой подпис под никакъв законопроект, всичко още се обсъжда\", каза още той. \"Всякакви спекулации, които се правят към текстовете, са изключително произволни. Няма да допусна спекулации за лобизъм и интереси, няма да допусна и повече административна тежест за гражданите\", допълни министърът на транспорта. \"Ще направя предложение за изслушване на транспортна комисия, за да информирам всички за предложенията по текстовете\", коментира Желязков. \"Днешната конференция на БСП приемам изцяло в духа на общественото консултиране и изразяване на тяхното партийно и лично мнение. Ще взема предвид съществения вид на техните становища\", допълни той. \"Спекулации бяха и изказванията, че хората няма да могат сами да си ремонтират автомобилите\", завърши Росен Желязков.", "date": "2019.08.16", "title": "Росен Желязков: Пресконференцията на БСП е в духа на общественото консултиране"}
{"url": "https://www.faktor.bg/bg/articles/novini/svyat/evropa-se-opitva-da-nameri-reshenie-na-problemite-s-elektricheskite-skuteri", "text": "От Париж до Берлин европейските градове търсят решения за двуколесното явление, което бързо преобразява градския пейзаж в световен мащаб: електрическите скутери. Защитниците им ги считат за скок към бъдещето, освежаващ, основан на електронно приложение начин да профучиш от Лувъра до Айфеловата кула, без да произвеждаш замърсяване, което задавя планетата, пише БТА. „Глупости!”, казват критиците, като посочват растящия брой наранявания и дори смъртни случаи, в които са замесени електрически скутери. Те порицават това ново неудобство за пешеходците, колоездачите и шофьорите, които вече се борят за ограниченото пространство по градските улици.  От другата страна на океана, американските градове също се борят да контролират компаниите, които дават под наем превозните средства и да опазят невредими водачите им. Ето какво правят някои европейски държави по въпроса: Франция В понеделник френското правителство, което подготвя нови правила, се срещна с жертви на инциденти със скутери. Само в Париж има повече фирми за скутери под наем, отколкото в целите Съединени американски щати, според юнско изследване, и най-малко 20 000 кръстосват по историческите му улици. Париж забрани паркирането на електрически скутери по тротоарите Повечето са наети чрез мобилно приложение скутери, които вземаш и оставяш, където пожелаеш и това е особено привлекателно за туристи и младежи. Но групи на пострадали от скутери казват, че тези ползватели не познават френските правила за движение по пътищата и не винаги могат да бъдат държани отговорни за инциденти. Тази година в Париж беше убит водач на скутер, а ранените са десетки. Париж налага 135 евро глоба за каране на скутер по тротоара. Кметицата на града иска да ограничи скоростта на скутерите до 20 км/ч. в повечето райони и до 8 км/ч. в райони с натоварен пешеходен трафик. Тя планира да ограничи броя на операторите до три и да намали скутерите. Новите правила, очаквани през септември, ще бъдат въведени и в други френски градове и ще включват потенциални глоби за превишена скорост до 1 500 евро. Германия Берлин легализира преди два месеца електрическите скутери и бързо осъзна, че се нуждае от по-строги правила. Миналата седмица служители в градския съвет в германската столица обявиха планове за зони за паркиране по улиците за задвижваните с батерии возила, които често са оставяни безразборно по тротоарите. Освен това берлинската полиция ще увеличи патрулите, за да предотврати незаконно поведение като возене на двама души на един скутер.  Германската полиция каза, че 7 души са били сериозно ранени, а 27 са получили леки травми при инциденти със скутери от средата на юни, като посочи, че повечето са се дължали на безотговорно управление. Великобритания В Обединеното кралство е забранено електрическите скутери да се движат по тротоарите и е нарушение да се карат по пътното платно, защото не спазват законите, изискващи застраховка, данъци и изпит за правоуправление. Застъпниците им протестираха с довод, че е време за промяна на правилата. Телевизионната водеща и известна фигура в YouTube Емили Хартридж, на 35 години, стана първият човек във Великобритания, убит при управлението на електрически скутер, когато на 12 юли беше блъсната от камион в Южен Лондон. На следващия ден 14-годишно момче получи нараняване на главата, след като се блъсна в автобусна спирка в Югоизточен Лондон. Испания Електрическите скутери са осеяли урбанистичния пейзаж в големите испански градове, а официалният пътен регулатор е подготвил нови инструкции. Одобрението им обаче зависи от испанските политици, които сформират ново национално правителство, след като изборите през април не доведоха до категорично парламентарно мнозинство на никоя партия. Без електрически тротинетки по тротоарите в Мадрид Междувременно, градовете въведоха всевъзможни ограничения. Каските са задължителни само в Мадрид за лица под 16 години. Но важат за всички в Барселона, където 92-годишна жена загина миналата година, след като беше блъсната от скутер. Водачът беше разследван за непредумишлено убийство, но накрая само беше глобен поради липсата на регламент. В Мадрид градът изисква водачите на скутери да се движат единствено по пътища, които имат не повече от една лента за движение и е наложена максимална скорост от 30 км/ч. Миналата седмица Севиля се присъедини към треската за споделено возене със скутери, но операторът, който дава под наем возила в този южен град, проучва как да самоограничава пътуването до и от определени частни места за паркиране. Белгия Брюксел - столицата на Белгия и на Европейския съюз е заляна от електрически скутери от миналата година. Но всяка от 19-те общини, които образуват Брюксел, има свои собствени правила за возилата. Някои налагат глоби или ограничения в скоростта, докато други налагат ограничения за паркиране. Регионът на Брюксел сега събира информация от всички общини, за да рационализира тези правила. Говорителка на градските власти каза, че досега е имало един фатален инцидент с участието на електрически скутер, а голяма болница съобщи, че лекува по двама ранени дневно, след инциденти със скутери. Италия Италианското министерство на транспорта миналия месец въведе нови правила за електрически скутери, сегуей, ховърборд и други електрически форми на транспорт. Водачите на скутери могат да се движат по улиците, но не по-бързо от 30 км/ч. В пешеходци зони скоростта на електрическите скутери е ограничена до 6 км/ч. Сега е ред на италианските градове да обозначат райони, да поставят пътни знаци и да въведат правила в бизнеса за наем на скутери. Балканските държави В балканските държави електрическите скутери още се намират в сивата зона, с изключение на Словения, която работи върху законови правила, които ще ги ограничат в пешеходните зони и велоалеите. Максималната скорост ще бъде ограничена до 25 км/ч., но в пешеходци зони електрическите скутери ще трябва да се движат със скоростта на пешеходец. Те ще са обект на същите правила като велосипедите, което означава, че трябва да имат светлини, а каските ще са задължителни за малолетни водачи.", "date": "2019.08.16", "title": "Европа се опитва да намери решение на проблемите с електрическите скутери"}
{"url": "https://www.faktor.bg/bg/articles/novini/svyat/dva-kilometra-opashka-na-kapakule", "text": "Интензивен е трафикът на ГКПП Капъкуле на границата с България, където се е образувала двукилометрова опашка от леки автомобили, съобщи турската телевизия CNN. Огромен брой турски граждани, работещи в ЕС, потеглят от Турция след празника Курбан байрам, както и след прекарана ваканция в родината им. Взети са всички възможни мерки за ускоряване на работата на служителите на границата. Много турци предпочитат да пътуват към ЕС през ГКПП Капъкуле-Капитан Андреево, отбелязва CNN, цитирана от БТА.", "date": "2019.08.16", "title": "Два километра опашка на \"Капъкуле\""}
{"url": "https://www.faktor.bg/bg/articles/izrael-promeni-pozitsiyata-si-za-deputatkata-ot-sasht-s-palestinski-koreni", "text": "Израелските власти ще позволят влизането на тяхна територия на американската депутатка от Демократическата партия Рашида Тлаиб по хуманитарни съображения, обяви днес вътрешният министър на еврейската държава Арие Дери, цитиран от АФП. По-рано Тел Авив беше обявил, че забранява посещението на Тлаиб, която е от палестински произход, и на нейната съпартийка Илхан Омар. Дери обаче днес е решил да позволи достъпа на Тлаиб, за хуманитарно посещение на нейната 90-годишна баба на Западния бряг на река Йордан. \"Тлаиб е обещала също да не изтъква каузата за бойкот срещу Израел по време на престоя си\", се казва в съобщение на ведомството. Тлаиб е изпратила на Дери писмо с уверение, че приема изискването на еврейската държава да се отнася с уважение към ограниченията, наложени й по време на нейното посещение, както и да не призовава за международен бойкот на Израел.", "date": "2019.08.16", "title": "Израел промени позицията си за американската депутатка с палестински корени"}
{"url": "https://www.faktor.bg/bg/articles/droga-vze-glavata-na-albanski-kmet", "text": "Кметът на северния албански град Шкодра Валдрин Петри е хвърлил оставка, предаде сръбското радио Б92. Поводът за оттеглянето на управника от поста са били обвинения от страна на опозицията, че политикът е имал издадена в Италия присъда за търговия с наркотици в особено големи размери. \"Тъй като не искам да накърнявам своя имидж и да не влияя върху разследването, подавам оставка\", е посочил Петри. От Главната прокуратура са заявили, че са изпратили запитвания до съответните органи в апенинската държава. \"Ние искаме да получим информация по случая от източника и след това, при необходимост, ще предприемем съответните действия\", са казали от обвинението в Тирана. Лидерът на опозиционната на социалистите Демократическа партия Лизлим Баша приветства оставката на шкодренския кмет. \"Един овластен дилър на дрога по-малко. Нищо обаче няма да се промени, докато престъпен бос № 1 – премиерът Еди Рама е на поста\", е заявил той в социална мрежа.", "date": "2019.08.16", "title": "Разследват кмета на албанския град Шкодра за търговия с наркотици в Италия"}
{"url": "https://www.faktor.bg/bg/articles/nyama-f-35-nyama-problem-za-turtsiya-rusiya-mozhe-da-y-prodade-i-su-35-i-s-400", "text": "В ход, който заплашва да потвърди нарастващия военен разрив между Турция и НАТО, руската отбранителна промишленост активизира усилията си да продаде на Анкара своя изтребител Су-35 малко след сделката за доставката на зенитно-ракетните системи С-400, която доведе до изхвърлянето на Турция от програмата за производството на самолетите от пето поколение F-35. Въпросът е защо, отбелязва Марк Епископос в статия за американското издание The National Interest. Изпълнителният директор на „Ростех“ Сергей Чемезов направи ясно изявление за намеренията на Русия миналата седмица: „Ако нашите турски колеги проявят интерес, ние сме готови да разработим доставката на Су-35\". Това предложение означава отклонение от първоначалните намерения на Русия за продажба на Турция на най-новия си изтребител Су-57, обявени по-рано това лято. Както по-рано беше писано от The National Interest, в момента Су-35 е най-модерният руски изтребител за въздушно превъзходство. Замислен като временно решение за поддържане на руските ВВС (ВКС) до въвеждане на въоръжение на Су-57, Су-35 постига непреодолимо съчетание от производителност и универсалност на ролята с модернизирания си комплект авионика, Вимпел Р-77 ракети „въздух-въздух“. Предложението на Чемезов отразява увереността на Русия, че Су-35, за разлика от Су-57, може да се произвежда масово в достатъчни количества, за да задоволи сроковете за доставка в началото на 2020 г. в Турция. Съобщението на Чемезов дойде само два дни, след като Вашингтон официално отстрани Турция от програмата F-35, която струва на Анкара милиарди долари за работа по договор и трансфер на технологии. Решението на администрацията на Тръмп идва на фона на опасенията на САЩ, че разполагането на С-400 - „руска платформа за събиране на разузнавателни данни“ - в непосредствена близост до F-35, ще компрометира възможностите на самолетите. Турският президент Реджеп Тайип Ердоган многократно е заявявал през предходните месеци, че зад придобиването на С-400 стоят плановете за задълбочаване на руско-турското партньорство в областта на отбраната, най-вече това се изразява в плановете му за съвместно производство на системата за противоракетна отбрана С-500 с Русия. В допълнение към Су-35, настоящите перспективни варианти за внос в Турция - ако не се налагат допълнителни западни санкции - включват Eurofighter Typhoon и шведския Saab JAS 39 Gripen. Но най-сериозната конкуренция на Су-35 идва от самата Турция, под формата на дългогодишната амбиция на Анкара да произведе собствено пето поколение изтребител TF-X. Проектът се радва на широка политическа подкрепа в турското ведомство за сигурност, но е възпрепятстван от твърде високата му цена и продължаващи спорове с британския доставчик на компоненти. И накрая, турският отбранителен сектор е добре ориентиран да използва Русия и Запада един срещу друг в търсене на благоприятни условия за внос; сравнително малко вероятно, но не и невъзможно като дългосрочна перспектива е Анкара да внесе американски изтребители, ако се помири с Вашингтон през следващото десетилетие и потвърди отново своя ангажимент към общата отбранителна инфраструктура на НАТО. Ако НАТО може да отхвърли сделката С-400 като еднократна афера, тогава договорът за внос на Су-35 ще потвърди това, което някои западни анализатори определят като дългосрочна преориентация в приоритетите на турската отбрана. Руската служба за сигурност - разбира се – се стреми да се възползва от факта, че самото обществено обсъждане на покупката на Турция на Су-35 има разрушително влияние върху американско-турските отношения, отбелязва военният експерт Александър Перенджиев. Въпреки това Кремъл се надява да използва репутацията, спечелена от сделката С-400, за да постигне повече от просто морална победа. Последните коментари на вицепремиера на Русия Юрий Борисов за продажбата на руски военни самолети в Турция отразяват подходящо обобщение на западните страхове: „Защо не? Прецедентът вече е направен“. *** Марк Епископос е чест гост-автор на The National Interest. Нааучен сътрудник е в Центъра за националните интереси, както и докторант по история в Американския университет.", "date": "2019.08.16", "title": "Русия се активизира да продаде на Анкара и своя изтребител Су-35"}
{"url": "https://www.faktor.bg/bg/articles/katitsa-yaneva-be-prizovana-za-razpit-po-sluchaya-reket", "text": "След като бяха изслушани няколко прокурора и ръководителя на нейния кабинет, и бившият специален прокурор Катица Янева получи призовка за разпит по случая „Рекет“, отбелязва електронното издание на македонския вестник „Денешен“. По непотвърдена информация Янева ще отговаря пред прокурора за организирана престъпност и корупция Вилма Рускоска следващия вторник. Янева, заедно с други изслушани досега, получи покана като свидетел. Засега са разпитани прокурорите Лиле Стефанова и Елизабета Йосифовска, както и ръководителят на кабинета на Янева, припомня изданието. Прокурорът от Специализираната прокуратура Бурим Рустеми ще даде показания в рамките на деня.", "date": "2019.08.16", "title": "Катица Янева бе призована за разпит по случая „Рекет“"}
{"url": "https://www.faktor.bg/bg/articles/9m730-burevestnik-opustoshitelnoto-rusko-chudo", "text": "При тайнствената експлозия на военен полигон край Архангелск явно е била освободена радиация. Някои факти говорят, че може би става дума за изпитание на чудодейното супер оръжие, представено неотдавна от Путин, пише Фабиан Шмид за \"Дойче веле\". Владимир Путин за пръв път спомена новото супероръжие в речта си за състоянието на нацията, произнесена от него на 1 март 2018 г. Той показа видео и компютърна графика, на които се вижда крилата ракета, която първо се изплъзва от тихоокеанската военновъздушна отбрана, след това прелита над нос Добра надежда и поразява цел в Хавай. Близкият до правителството телевизионен канал RT (бившата Russia Today - бел. ред.) представи в \"Ютюб\" новото оръжие, наречено \"9М730 Буревестник\", представляващо елемент от цял нов оръжеен арсенал. Въпросът е дали представените от Путин и RТ кадри са по-скоро продукт на научна фантастика в стила на компютърна игра, или такива оръжия действително има. На 8 август на полигон в Архангелска област се стигна до силна експлозия. Според \"Росатом\" при експлозията, станала при изпитание на експериментален двигател с течно гориво, са убити петима сътрудници. Други трима сътрудници на \"Росатом\" получили изгаряния. Съобщението на \"Росатом\" поражда някои въпроси, защото в него се говори за \"изотопи\". Повечето изтопи обаче са радиоактивни - това не е обичайното гориво за двигатели с течно гориво. Природозащитната организация \"Грийнпийс\" съобщи, позовавайки се на руското Министерство за защита от катастрофи и аварии, че след експлозията нивото на радиация в Северодвинск се е покачило 20 пъти. Това също говори в полза на предположението, че са изтекли радиоактивни вещества. Тъй като задвижваните с течно гориво ракети не отделят радиоактивни вещества, може да се предположи, че изпитателният модел е представлявал комбинация от конвенционален и нуклеарен двигател. Владимир Путин увери наистина, че новият ракетен двигател е бил успешно подложен на изпитание още през 2017 г., но доказателства за това негово твърдение няма. Позовавайки се на сведения на тайните служби, американският телевизионен канал CNBC съобщи в края на март 2019 г., че от февруари 2018 г. насам новият ракетен двигател е изпробван пет пъти и всеки път изпитателната ракета е падала. Ако новото руско оръжие действително съществува, то би представлявало първата междуконтинентална крилата ракета (МККР) в света. Стратегически тя би превъзхождала една междуконтинентална балистична ракета (МКБР), чиято траектория след старта не може да се променя, поради което теоретически тя може да бъде поразена от противовъздушната отбрана. На практика обаче още от 1980-те години насам междуконтиненталните балистични ракети не могат да бъдат поразени, защото се движат с изключително висока скорост. Американските и руските ядрени ракети са снабдени освен това с множество ядрени бойни глави, така че огнестрелната им мощ - дори само числено - превъзхожда всяка противовъздушна отбрана. Атомният ракетен двигател не използва енергията, освободена при изгарянето на горивото, а огромната топлина, която се отделя при ядреното деление. Още след края на Втората световна война учени в САЩ и в Съветския съюз се опитваха да разработят ядрени двигатели за самолети и ракетоносители, но без успех. Една от целите на тези опити винаги е била да се намери надеждно решение за защита на самолетния екипаж срещу възможно радиоактивно облъчване. Освобождаването на радиоактивни елементи действително е и една от най-големите опасности при ракети с ядрен двигател. Но има и друго: с оглед на факта, че при една ядрена верижна реакция се освобождава огромна енергия, която е необходима, за да се ускори многократно скоростта на ракетата, означава, че евентуалното й падане би причинило опустошителни щети в съответния район. Възможно е военните и инженерите да смятат, че подобни \"колатерални\" щети са приемливи, но аварията в Архангелска област ясно показа колко опасни са подобни оръжия - дори и в мирно време.", "date": "2019.08.16", "title": "\"Буревестник 9М730\" - опустошителното \"руско чудо\""}
{"url": "https://www.faktor.bg/bg/articles/predpolagaemiyat-ubiets-na-7-godishnoto-momiche-e-zadarzhan", "text": "Мартин Трифонов, който е основен заподозрян за убийството на 7-годишното момиче в сливенското село Сотиря, е задържан от полицията в гората край Сливен, съобщиха за БНР полицейски източници. Полицейското присъствие в селото, в чиито покрайнини детето беше открито с множество травми по тялото, остава засилено. Момичето е прието е в Спешна помощ около 14.00 часа в четвъртък, но вследствие на раните си е починало. Към момента Мартин Трифонов е единственият заподозрян за убийството, заяви по-рано главният секретар на МВР главен комисар Ивайло Иванов. Той е криминално проявен, лежал е за блудство в затвора. “Саможив човек, асоциален тип. Семейството му е в много тежко материално положение. Не разполага с финансови средства. Няма работа. Не е завършил образованието си. Такъв тип човек е.“ Всички налични сили на полицията бяха включени в издирването на Мартин Трифонов, използван беше и хеликоптер с термокамера.  По първоначална информация заподозреният е пиел пред магазина в селото, детето е отишло да си купи сладолед. Вероятно младежът е проследил жертвата си. Според полицията Стоянов е извършител на множество кражби във вилната зона в района. По думите на Димчо Георгиев, кмет на Сотиря, Мартин е \"затворен и некомуникиращ с хората човек\". Момиченцето е живеело с баба си, родителите му работят зад граница. Детето е посещавало местната детска градина, която през август е в летен отпуск.", "date": "2019.08.16", "title": "Предполагаемият убиец на 7-годишното момиче е задържан"}
{"url": "https://www.faktor.bg/bg/articles/kancho-stoychev-shans-ima-i-za-fandakova-i-za-manolova-no-istoricheskata-logika-e-na-stranata-na-novoto", "text": "Африканска чума се случва навсякъде. Проблемът у нас е, че никой не си е свършил работата за да бъдат взети превантивните мерки и отново сме изненадани! Но бих искал да направя аналогия и да кажа, че перманентно обитаваме една своеобразна българска чума, каза в ефира на БНР социологът Кънчо Стойчев, президентът на „Галъп Интернешънъл“ и даде пример: „Тъй като е лято, всички пътуваме. Имаме страшно много магистрали и нямаме нито една магистрала, която да работи! Всичко е в поправки, всичко е развалено, всичко е затворено! Пътува се по-бавно, отколкото ако нямахме магистрали. На всичко отгоре, онзи ден си запалихме мост, с което мисля, че счупихме всички възможни рекорди и единствената магистрала, която що-годе работеше, сега и тя е блокирана, защото има запален мост. Това е чутовно безхаберие! Това е наистина чума в главите на всички тези чиновници, на всички тези министри, на цялото това правителство, на всичките политически партии. Как се търпи това нещо!“. Социологът е убеден, че ситуацията ще се отрази на изборите, но не е сигурен дали това ще стане на местния вот наесен, тъй като той не е единен избор, а на толкова избори, колкото са общините:  „Това е пряк избор, мажоритарен в частта му за кмет. Много са разнолики тези избори… До 15 септември може би ще продължи обявяването на кандидатите, така че да говорим за резултати от първенство, в който не знаем кои отбори играят, няма да е коректно“. Според него, съществува електорален потенциал за Мая Манолова и Слави Трифонов. „Има нарастваща надежда у хората, че най-сетне нещо ще се ще се появи и ще се промени, че най-сетне ще се тръгне по пътя на законността, по пътя на поставянето на управляващата класа на мястото й“. Въпросът за властта в една столица е еднакво важен навсякъде по света, защото е символен, коментира още Стайчев. „Ако управляващите загубят в София, измеренията на такава загуба могат да бъда две – загуба на кметското място или загуба на мнозинство в Общинския съвет. Струва ми се почти сигурно, че в софийския парламент ще загубят самостоятелното мнозинство. В различни комбинации е съвсем друг въпрос, но тази парламентарна местна власт - те ще я загубят според мен. Колкото до кметското място, засега виждаме шансове и за двете фигури, които се спрягат, независимо че нямаме окончателно потвърждение нито за госпожа Фандъкова, нито за г-жа Манолова. Шанс имат и двете, но като че ли историческата логика е на страната на новото“, посочи социологът.", "date": "2019.08.16", "title": "Социолог: Шанс има и за Фандъкова, и за Манолова, но историческата логика е на страната на новото"}
{"url": "https://www.faktor.bg/bg/articles/voennosluzheshti-ot-vms-shte-uchastvat-v-otbelyazvaneto-na-ilindensko-preobrazhenskoto-vastanie", "text": "Заместник-началникът на отбраната вицеадмирал Емил Ефтимов ще участва утре, 17 август, в Националния възпоменателен събор, с който ще бъде отбелязана 116-ата годишнина от Илинденско Преображенското въстание. Той ще се проведе в историческата местност ''Петрова нива'' в община Малко Търново. Организатори на събитието, което е под патронажа на президента на Република България, са Съюзът на тракийските дружества в България, Община Малко Търново и Регионалният съвет на тракийските дружества в Бургас. В ритуалите и в тържествената проверка (заря) ще участват военнослужещи от Военноморските сили и Националната гвардейска част.", "date": "2019.08.16", "title": "Военнослужещи от ВМС ще участват в отбелязването на Илинденско-Преображенското въстание"}
{"url": "https://www.faktor.bg/bg/articles/tezhka-verizhna-katastrofa-kray-kardzhali-edin-zagina", "text": "Има загинал при катастрофата на разклона за село Великденче. Това съобщиха от ОДМВР - Кърджали. Временно е затворен главният път към ГКПП „Маказа“. Тежкото пътнотранспортно произшествие е станало на разклона за село Великденче по пътя за ГКПП „Маказа“ около 15.45 часа. Движението се отклонява през Джебел за Кирково. По първоначални данни сблъсъкът е между четири автомобила, има загинал и двама пострадали. На мястото на произшествието са екипи на полицията, на Центъра за спешна помощ и на пожарната служба в Джебел.", "date": "2019.08.16", "title": "Тежка верижна катастрофа край Кърджали, има загинал"}
{"url": "https://www.faktor.bg/bg/articles/dva-chasa-presledvali-martin-v-gasta-gorista-mestnost-negovi-blizki-znaeli-za-zverstvoto-no-malchali", "text": "Предстои да повдигнат обвинение на Мартин Трифонов, в понеделник ще му бъдат повдигнати обвинения за убийство по особено жесток начин и за блудство и изнасилване на малолетна. Извършена е аутопсия и са иззети ДНК проби. Събрани са доказателства, че той е убиецът на 7-годишната Кристин. Мартин Трифонов, 21-годишният младеж, който бе задържан за убийството и изнасилването на малката Кристин, е казал на близки какво е направил. Това съобщи на извънредна пресконференция главният секретар на МВРЕ гл. комисар Ивайло Иванов. Той разкри и драматични подробности около ареста. \"Към обяд започнаха да се появяват сигнали, че е видян. Местен човек, който е в района, е успял да го хване, дори го е снимал. Завързал го е, но е успял да избяга. Човекът, който го е задържал, ни изпрати негова снимка. Два часа продължи преследването. Колегите са стреляли, не се подчини на никакви разпореждания, наложило се е колегите да използват оръжие. Има нараняване в краката, колегите са имали основание да използват оръжие, каза главният секретар на МВР Ивайло Иванов, предаде Канал 3. Получихме информация, че негови близки са знаели за извършеното престъпление, но не са казали на никого. Майката на момчето не може да носи отговорност. Има две присъди - едната е за блудство с 16-годишна своя братовчедка, другото е за кражба. Работел е известно време, ориентира се, краде и изчезва. Въобще не е употребявал алкохол, бил е фен на енергийните напитки\", разкри още гл. комисар Ивайло Иванов.  \"В момента е настанен в болницата. Има наранявания по краката, предстои да се изясни как са настъпили - дали при преследването е даден изстрел от полицията или се е наранил сам. Предстои повдигане на обвинение, в понеделник ще бъде внесено искане за постоянна мярка за неотклонение. Ще бъде обвинен в убийството на малолетно лице с особено жестокост, освен това изнасилване и блудствени действия. Събрани са всички доказателства, изготвено е постановление за ДНК експертиза, извършена е аутопсия\", съобщиха от прокуратурата.", "date": "2019.08.16", "title": "Драматични подробности около залавянето на Мартин Трифонов"}
{"url": "https://www.faktor.bg/bg/articles/obshtestvo/zakon-i-red/ekstradirahme-ruskinya-obvinena-za-izmami-za-16-miliona-rubli", "text": "Обвинена в измама за 16 милиона рубли (около 430 хиляди лева) гражданка на Руската федерация е екстрадирана от България, съобщи официалният представител на руското вътрешно министерство Ирина Волк пред ТАСС, цитирана от \"Фокус\". „Днес лице, обвинено в извършване на престъпление по алинея 4 на член 159 от Наказателния кодекс на Руската федерация („Измама в големи размери“) е екстрадирано от България в Русия, придружено от служителите на Бюрото за национална сигурност на Интерпол на Министерството на вътрешните работи на Русия“, каза Волк. Според предварителното разследване обвиняемата Елена Морева в периода от април 2013 г. до септември 2014 г. чрез измама и нарушаване на доверието е взела пари от други хора в размер на 16 милиона рубли под предлог, че съдейства за сключване на договори за продажба и регистрация на собственост върху поземлен имот.  След това тя е напуснала Руската федерация и обявена за международно издирване от Интерпол. „През май тази година обвинената беше задържана в България“, заяви представителят на Министерството на вътрешните работи.", "date": "2019.08.16", "title": "Екстрадирахме рускиня, обвинена за измами за 16 милиона рубли"}
{"url": "https://www.faktor.bg/bg/articles/novini/svyat/general-electric-s-obvineniya-za-izmamno-schetovodstvo-v-ogromen-razmer", "text": "Акциите на General Electric Co. се сринаха по време на търговията на Уолстрийт в четвъртък с над 10%, след като известният криминалист за счетоводни и финансови измами Хари Маркополос публикува последно проучване, в което твърди, че компанията е \"на ръба на несъстоятелността\" и че публикува фалшиви финансови отчети. Хари Маркополос стана известен, след като преди години разкри, че бизнесът на Бърнард Мадоф всъщност представлява най-голямата  измама в света по т.нар. \"схема на Понци\", която се сгромоляса през ноември-декември 2008-а година. В своя доклад от 170 страници, публикуван онлайн в четвъртък, следователят казва, че текущата финансова отчетност, извършвана от GE, е била сходна с тази на компанията \"Enron\" (Enron) преди нейния фалит през 2001-а година. Маркополос посочи още, че неговият екип е разкрил счетоводна измама за 38 млрд. долара, която може да се окаже \"само върхът на айсберга“. В интервю преди пускането на доклада онлайн, Маркополос каза, че застраховaтелното поделение на General Electric ще трябва да увеличи резервите си с 18,5 млрд. долара в брой и че компанията е направила грешки при оформяне на счетоводството за нейния бизнес петрол и газ. Според това изследване, счетоводните проблеми на GE възлизат на 38 млрд. долара, или цели 40% от пазарната стойност на американския конгломерат. \"General Electric стои зад финансите си. Ние работим с най-високо ниво на почтеност във финансовата си отчетност и ясно сме изложили финансовите си задължения много подробно“, заяви говорител на компанията в имейл преди самото публикуване на доклада. \"Въпреки че не можем да коментираме подробно съдържанието на доклад, който не сме виждали, твърденията, които чухме, са напълно неверни и подвеждащи\". \"Г-н Маркополос открито признава, че е възнаграден от неназовани хедж фондове. Такива средства са финансово мотивирани, като се опитват да се генерират \"къси продажби\" на акции на компанията, за да се създаде ненужна нестабилност\", се казва в съобщението на GE и се добавя, че хедж фондове от трети страни също могат да генерират печалба от драстичното намаляване на цената на акциите на GE. И главният изпълнителен директор на GE обвини Хари Маркополос в манипулация на пазара. \"GE винаги ще приема сериозно всяко твърдение за финансови нарушения. Но това е чисто и просто пазарна манипулация\", заяви главният изпълнителен директор Лоурънс Кълп. \"Докладът на г-н Маркополос съдържа неверни изявления за факти и тези твърдения биха могли да бъдат коригирани, ако ги беше проверил с GE преди да публикува доклада\", подчерта той. Кълп също така твърди, че Маркополос \"не се интересува от точен финансов анализ\", а по-скоро се ангажира с \"генериране на силна низходяща волатилност на нашите акции, така че той и неговият неразкрит партньор - хедж фонда да могат лично да спечелят“. След разразилия се скандал акциите на General Electric се сринаха в четвъртък с над 10% при много голям обем на изтъргувани акции, като това се оказа най-драматичното им поевтиняване от 2-март 2009-а година насам. В същото време бяха изтъргувани над 193 млн. акции на GE, което е далеч над обичайната среднодневна търговия на около 55,8 млн. акции и се оказа най-търгуваната американска компания на Уолстрийт. Преди старта на днешната търговия обаче акциите на GE опитва поскъпване с малко над 2% на американската извънборсова търговия.", "date": "2019.08.16", "title": "General Electric с обвинения за измамно счетоводство в огромен размер"}
{"url": "https://www.faktor.bg/bg/articles/ot-bsp-obviniha-borisov-za-pozhara-na-am-struma", "text": "Трябва да е ясно кой носи политическата отговорност за изгорялата магистрала „Струма“. Това каза заместник-председателят на ПГ на „БСП за България“ Георги Свиленски по време на пресконференция.  „Темата, по която ще си поговорим в горещината на летния сезон, разбира се, е транспортът, който касае всеки един български гражданин и случващото се в държавата. Днес, на 16 август, трябваше да стартира в България работата на прословутата тол система. Днес трябваше всеки един преминаващ през България камион да заплаща за преминато разстояние. Вследствие на тези средства държавният бюджет, държавата, АПИ трябваше да събира пари, с които да ремонтира българските пътища. Какво констатираме на 16 август, вместо да имаме пътища, по които да могат да пътуват българските граждани, имаме участъци от магистрали. Цяла магистрала, работеща в България няма, имаме една магистрала към Българското Черноморие - „Тракия“, която вече поредна година е с ограничения за 90 км в час за движение“, заяви още Свиленски. По думите му другата магистрала е „Струма“, която е изгоряла. „За пожара на магистрала „Струма“ четири дни вие медиите и ние политиците ни занимават с прехвърляне на отговорности“, отчете Свиленски.  По думите му всички институции ги обединява едно единствено име и един единствен човек - премиерът и лидер на ГЕРБ Бойко Борисов. Свиленски отчете, че и кметът на Дупница, и директорите на Областно пътно управление, на АПИ, на РИОСВ, са му подчинени.", "date": "2019.08.16", "title": "От БСП с нови обвинения, търсят отговорност за пожара на АМ \"Струма\" от Бойко Борисов"}
{"url": "https://www.faktor.bg/bg/articles/aktsiite-na-general-electric-co-se-srinaha-na-uolstriyt-stanovena-e-izmama-v-ogromen-razmer", "text": "Акциите на General Electric Co. се сринаха по време на търговията на Уолстрийт в четвъртък с над 10%, след като известният криминалист за счетоводни и финансови измами Хари Маркополос публикува последно проучване, в което твърди, че компанията е \"на ръба на несъстоятелността\" и че публикува фалшиви финансови отчети. Хари Маркополос стана известен, след като преди години разкри, че бизнесът на Бърнард Мадоф всъщност представлява най-голямата  измама в света по т.нар. \"схема на Понци\", която се сгромоляса през ноември-декември 2008-а година. В своя доклад от 170 страници, публикуван онлайн в четвъртък, следователят казва, че текущата финансова отчетност, извършвана от GE, е била сходна с тази на компанията \"Enron\" (Enron) преди нейния фалит през 2001-а година. Маркополос посочи още, че неговият екип е разкрил счетоводна измама за 38 млрд. долара, която може да се окаже \"само върхът на айсберга“. В интервю преди пускането на доклада онлайн, Маркополос каза, че застраховaтелното поделение на General Electric ще трябва да увеличи резервите си с 18,5 млрд. долара в брой и че компанията е направила грешки при оформяне на счетоводството за нейния бизнес петрол и газ. Според това изследване, счетоводните проблеми на GE възлизат на 38 млрд. долара, или цели 40% от пазарната стойност на американския конгломерат. \"General Electric стои зад финансите си. Ние работим с най-високо ниво на почтеност във финансовата си отчетност и ясно сме изложили финансовите си задължения много подробно“, заяви говорител на компанията в имейл преди самото публикуване на доклада. \"Въпреки че не можем да коментираме подробно съдържанието на доклад, който не сме виждали, твърденията, които чухме, са напълно неверни и подвеждащи\". \"Г-н Маркополос открито признава, че е възнаграден от неназовани хедж фондове. Такива средства са финансово мотивирани, като се опитват да се генерират \"къси продажби\" на акции на компанията, за да се създаде ненужна нестабилност\", се казва в съобщението на GE и се добавя, че хедж фондове от трети страни също могат да генерират печалба от драстичното намаляване на цената на акциите на GE. И главният изпълнителен директор на GE обвини Хари Маркополос в манипулация на пазара. \"GE винаги ще приема сериозно всяко твърдение за финансови нарушения. Но това е чисто и просто пазарна манипулация\", заяви главният изпълнителен директор Лоурънс Кълп. \"Докладът на г-н Маркополос съдържа неверни изявления за факти и тези твърдения биха могли да бъдат коригирани, ако ги беше проверил с GE преди да публикува доклада\", подчерта той.  Кълп също така твърди, че Маркополос \"не се интересува от точен финансов анализ\", а по-скоро се ангажира с \"генериране на силна низходяща волатилност на нашите акции, така че той и неговият неразкрит партньор - хедж фонда да могат лично да спечелят“. След разразилия се скандал акциите на General Electric се сринаха в четвъртък с над 10% при много голям обем на изтъргувани акции, като това се оказа най-драматичното им поевтиняване от 2-март 2009-а година насам. В същото време бяха изтъргувани над 193 млн. акции на GE, което е далеч над обичайната среднодневна търговия на около 55,8 млн. акции и се оказа най-търгуваната американска компания на Уолстрийт. ", "date": "2019.08.16", "title": "Акциите на General Electric Co.  се сринаха на Уолстрийт, установена е измама в огромен размер"}
{"url": "https://www.faktor.bg/bg/articles/angela-merkel-veroyatno-shte-otkazhe-predlozhenieto-na-boris-dzhonsan-za-pregovori-za-brekzit", "text": "Канцлерът на Германия, Ангела Меркел по всяка вероятност ще откаже предложението на британския министър-председател за преговори за Брекзит, пише вестник The Sun.  Лидерът на ФРГ ще продължи твърдата позиция на Европейския съюз, за това, че предпазната клауза и договорът за оттегляне от ЕС няма да бъдат преразглеждани. Според източници, правителството на Меркел вече предвижда, че излизането на Великобритания от съюза без да е постигната сделка е „много вероятно“, като се има предвид, че Джонсън настоява предпазната клауза за границата с Ирландия да бъде премахната.  Очаква се, че министърът на финансите на Обединеното кралство, Саджид Джавид ще посети съвсем скоро Берлин за първите си разговори лице в лице за Брекзит с колегата си Олаф Шолц, според германските медии. Представителите на Берлин очакват Джонсън да използва срещата от високо равнище на Г-7 в Биариц, за да си осигури пробив в преговорите. Той ще се срещне за първи път на лидерите на ЕС, включително с Ангела Меркел и Еманюел Макрон, на събранията в южната част на Франция.", "date": "2019.08.16", "title": "Ангела Меркел вероятно ще откаже предложението на Борис Джонсън за преговори за Брекзит"}
{"url": "https://www.faktor.bg/bg/articles/novini/svyat/kitayc-i-tan-ep-nadxitpi-can-tsiite-na-casht-cmeni-imeto-ci-i-izchezna-za-42-dni", "text": "Дoĸaтo ce нacoчвaл ĸъм пpoливa Maлaĸa в Индийcĸия oĸeaн, гoлeмият тaнĸep Расіfіс Вrаvо, пpeнacящ cypoв пeтpoл, изчeзнa oт ĸapтaтa, изĸлючвaйĸи тpaнcпoндepa cи, ĸoйтo излъчвa cигнaли зa нeгoвoтo мecтoпoлoжeниe и пocoĸa cпpямo дpyгитe ĸopaби. Aмepиĸaнcĸи пpaвитeлcтвeн cлyжитeл мeждyвpeмeннo пpeдyпpeждaвa пpиcтaнищaтa в Aзия дa нe пoзвoлявaт нa ĸopaбa дa aĸocтиpa, зaщoтo нocи иpaнcĸи пeтpoл, ĸoeтo щe бъдe в нapyшeниe нa иĸoнoмичecĸитe caнĸции и зaбpaни нa CAЩ, paзĸaзвa Rеutеrѕ, цитирана от money.bg. Πлaвaтeлният cъд e c ĸaпaцитeт дo 2 милиoнa бapeлa пeтpoл, възлизaщ нa oĸoлo 120 милиoнa дoлapa пo ceгaшни цeни. Ha 18 юли, 42 дни cлeд изчeзвaнeтo нa Расіfіс Вrаvо, тaнĸepът Lаtіn Vеnturе ce aĸтивиpa в ĸpaйбpeжния Πopт Диĸcън, Maлaйзия, в пpoливa Maлaĸa. Mecтoпoлoжeниeтo нa ĸopaбa e нa oĸoлo 1 500 ĸилoмeтpa oт мяcтoтo, ĸъдeтo Расіfіс Вrаvо зa пocлeдeн път e cигнaлизиpaл зa пoзициятa cи. Cпopeд дaнни нa ĸoмпaниитe VеѕѕеlѕVаluе и Rеfіnіtіv oбaчe и двaтa тaнĸepa ca пpeдaли eдин и cъщ yниĸaлeн идeнтифиĸaциoнeн нoмep - ІМО9206035. Teзи нoмepa ca yниĸaлни и нe мoжe дa ce пoвтapят, ĸoeтo oзнaчaвa, чe cтaвa въпpoc зa eдин и cъщи ĸopaб. Eдинcтвeният лoгичeн извoд e, чe coбcтвeниĸът нa ĸopaбa дa e излъгaл c цeл дa избeгнe caнĸциитe oт CAЩ. \"Бeз дa ce cпeĸyлиpa c ĸaĸвитo и дa e ĸoнĸpeтни дeйcтвия нa coбcтвeницитe нa плaвaтeлнoтo cpeдcтвo, нaй-oбщo ĸaзaнo ĸopaб, ĸoйтo pязĸo пpoмeня дaннитe cи, cлeд ĸaтo пoлyчи oбвинeния oт CAЩ, e пpимep зaтoвa, чe coбcтвeниĸът ce e нaдявaл дa пpeмeтнe пaзapa c нeщo тoлĸoвa eлeмeнтapнo и пъpвичнo ĸaтo пpoмянa нa имeтo\", ĸaзa aгeнциятa Rеutеrѕ Maт Cтeнли, пeтpoлeн бpoĸep в ЅtаrFuеlѕ в Дyбaй. Taнĸepът e coбcтвeнocт нa Кunlun Ноldіngѕ. Koмпaниятa e бaзиpaнa в Шaнxaй и имa и oфиc в Cингaпyp, пoĸaзвaт дaнни oт caйтa зa пpoзpaчнocт нa дocтaвĸитe Еquаѕіѕ.оrg, cъздaдeн oт Eвpoпeйcĸaтa ĸoмиcия и Фpeнcĸaтa мopcĸa aдминиcтpaция. Дaннитe нa VеѕѕеlѕVаluе и Rеfіnіtіv пъĸ пoĸaзвaт и дpyгo - ĸoгaтo Расіfіс Вrаvо e cигнaлизиpaл зa пocлeднo, нeгoвитe peзepвoapи ca били пълни. Koгaтo ce пoявил 42 дни пo-ĸъcнo c имeтo Lаtіn Vеnturе, тoй вeчe бил пpaзeн. Oт Rеutеrѕ oбaчe нe ycпявaт дa ce cвъpжaт нитo c пpeдcтaвитeли нa ĸoмпaниятa Кunlun Ноldіngѕ, ĸoятo пpитeжaвa плaвaтeлния cъд, нитo дa ycтaнoвят cъc cигypнocт дaли нaиcтинa пpи пoявявaнeтo cи c имeтo Lаtіn Vеnturе тaнĸepът вeчe e бил пpaзeн. Meждyвpeмeннo мopcĸитe влacти в Maлaйзия ca yвeдoмили caмo чe тaнĸepът e aĸocтиpaл в Πopт Диĸcън нa 29 юни зa cмянa нa eĸипaжa и e oтпътyвaл нa 18 юли. Cypoвинa oт тaнĸepa нe e билa изтoчвaнa. Bлacтитe в Kитaй и Иpaн нe ca ĸoмeнтиpaли cъздaлaтa ce cитyaция. Aвтopитe нa aгeнциятa пpocлeдявaт ĸopaбa oт тpъгвaнeтo мy oт Πopт Диĸcън. Taнĸepът плaвa пoĸpaй Cингaпyp дo югoизтoчния бpяг нa Maлaйзия нa 25 юли. Toгaвa ĸopaбът пpeдaвa, чe тoвapнитe мy пoмeщeния ca пoчти пълни. Kъм 14 aвгycт ĸopaбът пpoдължaвa дa e тaм, ĸaтo пpoизxoдът нa cypoвинaтa нe мoжe дa бъдe ycтaнoвeнa.", "date": "2019.08.16", "title": "Kитaйcĸи тaнĸep нaдxитpи caнĸциитe нa CAЩ, cмeни имeтo cи и \"изчeзнa\" зa 42 дни"}
{"url": "https://www.faktor.bg/bg/articles/shestima-sa-zadarzhani-za-uchastie-v-prestapna-grupa-za-razprostranenie-na-falshivi-evro", "text": "Акциите на General Electric Co. се сринаха по време на търговията на Уолстрийт в четвъртък с над 10%, след като известният криминалист за счетоводни и финансови измами Хари Маркополос публикува последно проучване, в което твърди, че компанията е \"на ръба на несъстоятелността\" и че публикува фалшиви финансови отчети. Хари Маркополос стана известен, след като преди години разкри, че бизнесът на Бърнард Мадоф всъщност представлява най-голямата  измама в света по т.нар. \"схема на Понци\", която се сгромоляса през ноември-декември 2008-а година. В своя доклад от 170 страници, публикуван онлайн в четвъртък, следователят казва, че текущата финансова отчетност, извършвана от GE, е била сходна с тази на компанията \"Enron\" (Enron) преди нейния фалит през 2001-а година. Маркополос посочи още, че неговият екип е разкрил счетоводна измама за 38 млрд. долара, която може да се окаже \"само върхът на айсберга“. В интервю преди пускането на доклада онлайн, Маркополос каза, че застраховaтелното поделение на General Electric ще трябва да увеличи резервите си с 18,5 млрд. долара в брой и че компанията е направила грешки при оформяне на счетоводството за нейния бизнес петрол и газ. Според това изследване, счетоводните проблеми на GE възлизат на 38 млрд. долара, или цели 40% от пазарната стойност на американския конгломерат. \"General Electric стои зад финансите си. Ние работим с най-високо ниво на почтеност във финансовата си отчетност и ясно сме изложили финансовите си задължения много подробно“, заяви говорител на компанията в имейл преди самото публикуване на доклада. \"Въпреки че не можем да коментираме подробно съдържанието на доклад, който не сме виждали, твърденията, които чухме, са напълно неверни и подвеждащи\". \"Г-н Маркополос открито признава, че е възнаграден от неназовани хедж фондове. Такива средства са финансово мотивирани, като се опитват да се генерират \"къси продажби\" на акции на компанията, за да се създаде ненужна нестабилност\", се казва в съобщението на GE и се добавя, че хедж фондове от трети страни също могат да генерират печалба от драстичното намаляване на цената на акциите на GE. И главният изпълнителен директор на GE обвини Хари Маркополос в манипулация на пазара. \"GE винаги ще приема сериозно всяко твърдение за финансови нарушения. Но това е чисто и просто пазарна манипулация\", заяви главният изпълнителен директор Лоурънс Кълп. \"Докладът на г-н Маркополос съдържа неверни изявления за факти и тези твърдения биха могли да бъдат коригирани, ако ги беше проверил с GE преди да публикува доклада\", подчерта той.  Кълп също така твърди, че Маркополос \"не се интересува от точен финансов анализ\", а по-скоро се ангажира с \"генериране на силна низходяща волатилност на нашите акции, така че той и неговият неразкрит партньор - хедж фонда да могат лично да спечелят“. След разразилия се скандал акциите на General Electric се сринаха в четвъртък с над 10% при много голям обем на изтъргувани акции, като това се оказа най-драматичното им поевтиняване от 2-март 2009-а година насам. В същото време бяха изтъргувани над 193 млн. акции на GE, което е далеч над обичайната среднодневна търговия на около 55,8 млн. акции и се оказа най-търгуваната американска компания на Уолстрийт. ", "date": "2019.08.16", "title": "Задържана е престъпна група за разпространение на фалшиви евро"}
{"url": "https://www.faktor.bg/bg/articles/novini/svyat/shest-darzhavi-ot-es-sa-gotovi-da-priemat-migranti-nezhelani-ot-italiya", "text": "Шест държави от Европейския съюз са се съгласили да приемат 147 мигранти, блокирани до италианския остров Лампедуза на испански спасителен кораб от началото на август. Случаят предизвика неразбирателство между италианския вътрешен министър Матео Салвини и негови колеги в правителството.  \"Франция, Германия, Румъния, Португалия, Испания и Люксембург ще протегнат ръка в знак на готовност да приемат мигрантите\", написа Конте в отворено писмо във Фейсбук, адресирано до вътрешния министър от крайната десница Матео Салвини.  В настоящата криза в управляващата коалиция, която е пред разпадане, Конте предупреждава Салвини, че противодействието му срещу слизането на мигранти на италианския бряг е - цитирам - \"нелоялно сътрудничество, което не мога да приема\".  Италианският вътрешен министър отговори също с отворено писмо до премиера Конте, в което твърди, че политиката му на затваряне на пристанищата за мигранти работи.  Припомнямe, че крайнодясната партия \"Лига\" на Салвини внесе вот на недоверие срещу правителството на Конте. Италианският вътрешен министър иска да предизвика предсрочни избори, за да се бори за премиерския пост.", "date": "2019.08.16", "title": "Шест държави от ЕС са готови да приемат мигранти, нежелани от Италия"}
{"url": "https://www.faktor.bg/bg/articles/novini/svyat/savetat-za-sigurnost-na-oon-se-sabira-zaradi-kashmir", "text": "Съветът за сигурност на ООН ще се събере днес на закрито заседание във връзка със ситуацията в Кашмир, предадоха Франс прес и Ройтерс, като се позоваха на дипломати. На заседанието, свикано по искане на Пакистан и Китай, ще бъде обсъдено решението на Индия да отмени специалния статут на щата Джаму и Кашмир. Огласеното от Делхи на 5 август решение предизвика остра реакция от страна на Исламабад, който има териториални претенции към района. Кашмир е конфликтна точка в отношенията между ядрените сили Индия и Пакистан от десетилетия. През годините Съветът за сигурност на ООН прие няколко резолюции във връзка със спора между двете съседки за хималайската област. Една от тях препоръчва да бъде свикан референдум, който да определи бъдещето на населения предимно с мюсюлмани район. От 1949 г. ООН поддържа мисия от военни наблюдатели, които следят за спазването на примирието между Индия и Пакистан в щата Джаму и Кашмир.", "date": "2019.08.16", "title": "Съветът за сигурност на ООН се събира заради Кашмир"}
{"url": "https://www.faktor.bg/bg/articles/arestuvaha-edin-ot-nay-golemite-nelegalni-targovtsi-na-orazhie-v-sveta", "text": "Един от най-големите нелегални търговци на оръжие в света, 66-годишният белгиец Жак Мосю, беше арестуван в Португалия. Той е бил задържан във ферма край португалския град Евора. Смята се, че Мосю, известен с прякора „Маршала“, е съпричастен към доставката на оръжие на участниците във всички големи военни конфликти по света през последните 30 години. Белгийските власти ще поискат той да бъде екстрадиран от Португалия, след като през октомври 2018 година беше осъден на 4 години затвор и глоба от 1.2 милиона евро от белгийския Апелативен съд за незаконен трафик на оръжие и участие в престъпна група. Мосю е осъден и на 23 месеца затвор в САЩ през 2010-та година за опит да внесе части за изтребители в Ирак. През 2002-ра година, съд в Брюксел осъжда Жак Мосю на 3 месеца зад решетките за продажба на оръжие, включително части за ракети на Иран, Китай, Еквадор, Босна и Херцеговина и Хърватска през 80-тте и 90-тте години. Последният му арест е в резултат на страстта му към конете – неплатена сметка от 2500 евро за транспортиране на коне от вилата му във Франция до Португалия – дава следа на полицията. ", "date": "2019.08.16", "title": "Арестуваха един от най-големите нелегални търговци на оръжие в света"}
{"url": "https://www.faktor.bg/bg/articles/prezidentat-na-severen-kavkaz-nareche-putin-padishah", "text": "Всички знаят какво казах на падишаха (Владимир Путин), е посочил Рамзан Кадиров, написа лента.ру. Президентът на руска автономна република в Северен Кавказ е разказал за първата си среща с държавния глава на федерацията след смъртта на баща си Ахмат Кадиров (на снимката долу). \"Моят разговор с падишаха не е никаква тайна. Той навремето бе осветен в пресата. Нито аз, нито господин Путин сме налагали информационно затъмнение върху нашата среща. Аз уверих водача на нашата държава, че ще го подкрепям, ако Кремъл не преследва мюсюлманите в Чечения, които не са извършили нищо нередно и аз поех управлението на републиката\", е посочил още Рамзан Кадиров на среща със свои сънародници, живеещи в Йордания. Ахмат Кадиров е бил сред основните привърженици на отцепването на Чечения от Русия. През 1999 г. той е преминал на страната на Москва. Кадиров старши е бил убит на 9 май 2004 г. в град Грозни. Отговорност за атентата поел бившият му съратник Шамил Басаев (убит през 2006 г от руски военни).", "date": "2019.08.16", "title": "Президентът на Северен Кавказ нарече Путин \"падишах\""}
{"url": "https://www.faktor.bg/bg/articles/7-godishno-momichentse-e-iznasileno-i-prebito-do-smart-v-slivensko-selo", "text": "7-годишно момиченце е изнасилено и пребито до смърт в сливенското село Сотиря, предаде Дарик. Детето е намерено в края на селото в изключително тежко състояние около 15 ч. в четвъртък. Откарано е в болница, където е починало. В момента издирват предполагаемия извършител по земя и по въздух. Източници в МВР заявиха, че има улики, които сочат, че убиецът е 21-годишен младеж. Неговото семейство и това на жертвата живеят в съседни къщивъв вилната зона на Сливен.  От полицията засега опровергават слуха, че той е наркозависим. По-рано през деня е бил обявен за издирване. В съобщението от органите на реда обаче не се посочва, че е заподозрян в убийство. Силите на реда издирват предполагаемия извършител по земя и по въздух. Над района кръжи хеликоптер. На мястото пристигнаха и криминалисти от София.", "date": "2019.08.16", "title": "Брутално: 7-годишно момиченце е изнасилено и пребито до смърт в сливенско село"}
{"url": "https://www.faktor.bg/bg/articles/advokatat-na-ivan-todorov-na-geshev-ne-mu-e-rabota-da-govori-za-politika-shte-sadim-stranata-za-7-tsifrena-suma-v-strasburg", "text": "„За мен е необяснимо защо Иван Тодоров от трима обвиняеми само е ареста. Това постава останалите в неравнопоставено положени. Няма как да бъде обществено опасен човек, който е честен инвеститор и рискува собствени средства в България. Клиентът ми е натопен от конкурентна фирма или от някой, който иска да бъде закрита „ТАД груп“. Това заяви пред БТВ адвокатът на задържания по случая с хакерската атаката срещу НАП Иван Тодоров. Георги Стефанов е категоричен, че подобно разбиване на системата е можело да се направи и от ученици.  „Има двама свидетели срещу клиента ми, които са били на изпитателен срок, не са се справили и са били помолени да напуснат. Иван ми разказа, че има вътрешен чат във фирмата, но не си спомня да е водил разговори за НАП. Не става ясно от къде са изнесените прокуратурата картинки от „чата“. Ние не дължим оневиняващи доказателства. Има ясни данни, че моят клиент и Кристиян Бойков са невинни. Входирали сме иск разпитът на Кристиян да се извърши пред съдия. Засега няма разнобой между Тодоров и Бойков“, каза още адвокат Стефанов. „Съдът трябва да каже, дали Кристиян Бойков е невинен. Засега аз не виждам доказателства за вина. Ние не влизаме в политически спорове. Занимаваме се само процеса на нашите доверители. Не му е работа на зам.-главният прокурор Иван Гешев да говори за политика“, каза още юристът и допълни, че вече подготвя с клиента си да съди страната ни в Страсбург заради нарушаване на правата му с твърдения за виновност. „Иван Тодоров се чувства нормално, като човек, който е в ареста несправедливо. Колеги в САЩ също подготвят документи. Става дума за 6-7 цифрена сума, която ще плати държавата“, допълни Стефанов.", "date": "2019.08.16", "title": "Адвокатът на Иван Тодоров: На Гешев не му е работа да говори за политика, ще съдим страната за 7-цифрена сума в Страсбург"}
{"url": "https://www.faktor.bg/bg/articles/obshtestvo/georgi-rachev-predstoyashtata-esen-e-s-dalgosrochna-prognoza-za-vlazhno-vreme", "text": "Нова порция горещи дни ни очакват след глътката свеж въздух през изминалото денонощие. От неделя до петък ни очакват много жеги с температури над 36 градуса. В София ще се задържи между 30 и 33 градуса, каза в„Тази сутрин\" климатологът проф. Георги Рачев.  По Черноморието няма да е много горещо. Там температурите ще са около 28-29 градуса. По морето не се очакват валежи до края на месеца. Предстоящата есен е с дългосрочна прогноза за влажно време, което не означава повече дъжд, поясни климатологът.", "date": "2019.08.16", "title": "Георги Рачев: Предстоящата есен е с дългосрочна прогноза за влажно време"}
{"url": "https://www.faktor.bg/bg/articles/tezhak-intsident-na-patya-za-gartsiya-zhena-zagina-sled-kato-kola-se-vryaza-v-prazen-avtobus", "text": "Жена и дъщеря ѝ загинаха при тежка катастрофа между лек автомобил и автобус на пътя Е-79 в посока Гърция. Инцидентът е станал малко след 07:30 ч. край Кочериново. Колата със сръбска регистрация се е врязала в празен автобус на строителна фирма челно.   Според водача на автобуса, превозвал работници за строителен обект, лекият автомобил изненадващо е навлязъл в неговата лента, и поради невъзможност да отбие вдясно, той е паднал в канавката. Лекият автомобил се е ударил в предната дясна част на автобуса. Екипи на пожарната над 25 минути са разрязвали размазаната кола, за да извадят хората. Вътре са пътували трима души - мъж, жена и дете.", "date": "2019.08.16", "title": "Тежък инцидент на пътя за Гърция, майка и дъщеря загинаха, след като кола се вряза в автобус"}
{"url": "https://www.faktor.bg/bg/articles/mvr-nadyavame-se-dnes-da-zalovim-zapodozreniya-za-ubiystvo-i-iznasilvane-na-6-godishno-momiche", "text": "Надяваме се днес да заловим заподозрения за убийство и изнасилване на 7-годишното момиче, заяви на извънреден брифинг главният секретар на МВР главен комисар Ивайло Иванов в сливенското село Сотиря. Детето беше изнасилено и пребито до смърт в четвъртък следобед. Издирва се млад мъж, основен заподозрян за тежкото престъпление.   Заподозреният е 21-годишният Мартин Трифонов. Той е безработен, асоциален тип, няма приятелства, семейството му е в много тежко финансово положение, той е без образование, допълни главният секретар на МВР.  Трябва да се претърси огромно пространство, но от органите на реда са уверени, че той се крие някъде в околностите, защото няма нито пари , нито подготовка за дълги преходи. Забелязан е в района. МВР преди час официално обяви, че издирва  Мартин Трифонов за престъплението . \"Полицията издирва Мартин Стоянов Трифонов /21 г./ от град Сливен във връзка с извършено тежко криминално престъпление в района на село Сотиря, Сливенска област\", заявиха днес от МВР. Те призоваха хората, които имат информация за издирвания, да сигнализират на тел. 112 или в най-близкото поделение на МВР. Анонимността им е гарантирана! Редом с това от МВР публикуваха снимки на Трифонов.", "date": "2019.08.16", "title": "МВР: Надяваме се днес да заловим заподозрения за убийство и изнасилване на 7-годишно момиче"}
{"url": "https://www.faktor.bg/bg/articles/evrostat-nad-200-000-dushi-ot-balkanite-sa-se-premestili-v-es-prez-2018-godina", "text": "През миналата година 228 хиляди граждани на страните от Западните Балкани са се преместили в държави от Европейския съюз. Това показват данни от Европейската статистическа служба Евростат, предава македонската информационна агенция „Макфакс“.  През 2018 г. 51 хиляди души са напуснали Сърбия, Албания – 62 хиляди, Босна и Херцеговина – 55 300, Косово – 34 500, 24 300 от Северна Македония и 3000 от Черна гора. От Северна Македония най-голяма е групата, установила се в Германия (11 500), следвана от Италия и Словения. Повечето напуснали родината си албанци са се преместили в Италия (23 000), Гърция (17 000) и Германия (10 000). Повечето хора от Босна и Херцеговина отиват в Германия (16 000), Словения и Хърватия. Същите са предпочитанията и на сърбите - Германия (16 000), следвана от Словения с 5 100 и Хърватия и Словакия с 4 900. Близо 19 хил. косовари също за израли за свой нов дом Германия. Следват Словения и Италия. По отношение на населението най-голям процент са напусналите Албания, страна с население от около 2,8 милиона. Напускането на 62 хил. души е равносилна на около 2,2% от общото население. Според статистиката броят на заминаванията от Македония е 2,1% от общото население, от Косово – 2%, от БиХ – 1,5%, а от Сърбия – 1,3%.", "date": "2019.08.16", "title": "Евростат: Над 200 000 души от Балканите са се преместили в ЕС през 2018 г."}
{"url": "https://www.faktor.bg/bg/articles/ima-zadarzhan-za-pozharite-v-arkadiya-v-gartsiya", "text": "Има задържан за избухналия пожар в област Аркадия в Гърция, пише електронното издание на Kathimerini. 24-годишен мъж е арестуван по обвинения за палежи във връзка с пожара, който избухна в района на област Аркадия в Пелопонес. Огънят избухна на три отделни места, практически едновременно, което накара властите да заподозрат, че пожарите са причинени именно от умишлен палеж .  Противопожарните служби разследват и следи от палеж на остров Евбея. Там властите откриха предмети, използвани за разпалване на огън, като плат, пластмасови части от кани и натрупани клони и дървета.", "date": "2019.08.16", "title": "Има задържан за пожарите в Аркадия в Гърция"}
{"url": "https://www.faktor.bg/bg/articles/bsp-shte-dade-preskonferentsiya-v-tsentralata-na-partiyata-izmislili-sa-nyakoy-skandal", "text": "БСП ще даде пресконференция в централата на партията. Това съобщиха от пресцентъра на партията. Събитието ще се проведе от 13.00 часа в централата на ул. \"Позитано\" 20 в София. Измислили са някой скандал, коментират журналисти.", "date": "2019.08.16", "title": "БСП ще даде пресконференция в централата на партията, измислили са някой скандал?"}
{"url": "https://www.faktor.bg/bg/articles/konsulstvoto-na-kosovo-v-daniya-e-bilo-napadnato-prishtina-obvini-srabskite-razuznavatelni-sluzhbi-za-intsidenta", "text": "Косовската радио и телевизия RTV Dukagjini съобщава за атака срещу сградата на Генералното консулство в Дания на най-младата държава на Балканите. По данни на медията тя е извършена от фенове на белградския футболен тим „Цървена звезда“, но по инструкции на директора на сръбските разузнавателни служби Боян Димич. В нощта преди нападението емблемата на консулството е била облепена със стикери със сръбски националистически символи. Феновете на отбора за били в Копенхаген, за да гледат мач на своите любимци, след което са излезли по улиците. Междувременно сръбският външен министър Ивица Дачич заяви, че няма информация за инцидента в Копенхаген. „Проучих тази новина снощи, свързах се с нашите хора, защото никой не ми съобщи за нея. Казаха, че няма арестуван наш гражданин“, заяви Дачич пред белградските медии. „Каквото и да се случи, те [косовските служители] обвиняват сърбите\", допълни първият дипломат на Белград. Не се привеждат абсолютно никакви данни за характера на нападението.", "date": "2019.08.16", "title": "Консулството на Косово в Дания е било нападнато, Прищина обвини сръбските служби за инцидента"}
{"url": "https://www.faktor.bg/bg/articles/mevlyut-chavushoglu-turtsiya-ne-e-izvadena-ot-programata-za-iztrebitelite-f-35", "text": "Турция не е официално извадена от програмата за изтребителите F-35, според външния министър Мювлют Чавушоглу, пише информационният сайт Ahval, като се позовава на Anadolu Agency. Чавушоглу заяви, че Вашингтон не е извадил Анкара от съвместната програма за производство на изтребителите F-35, въпреки Турция вече получава първите руски зенитно-ракетни комплекси С-400.  „Няма такова нещо като официално премахване на Турция от програмата“, заяви Чавушоглу на пресконференция в столицата.  Той каза, че вярва, че със САЩ могат да разрешат различията си по някои въпроси, настрана от проблема със системите С-400.  „В противен случай и двете страни предприемат стъпки, взаимоотношенията се обтягат и това не е в интерес на никой“, добави той.  Около 40 турски пилоти и инжинери по техническото обслужване, които преминаха обучение в САЩ като част от програмата за изтребителите F-35, се завърнаха в Турция на 1 август след решението за извеждане на Анкара от нея. Марлин Хюсън, изпълнителен директор на самолетостроителния гигант „Lockheed Martin“, каза миналия месец, че компанията очаква всички турски фирми да бъдат отстранени от веригата за доставки на изтребителите до март 2020 г. Компаниите в Турция изпълняват настоящите си производствени договори, но те няма да бъдат подновени. „Продукцията в Турция все още продължава“, каза Чавушоглу.", "date": "2019.08.16", "title": "Мевлют Чавушоглу: Турция не е извадена от програмата за изтребителите Ф-35"}
{"url": "https://www.faktor.bg/bg/articles/navalni-zove-za-protest-ot-kiliyata-s-neobyasnimatata-si-glupost-i-zhestokost-ruskite-vlasti-predizvikaha-9-bala-valnenie-video", "text": "След всеки супер- успешен митинг (а именно такъв се проведе на 10 август), всички добри и умни хора са малко нервни и уплашени. Това е написал от килията в своя блог опозиционният лидер Алексей Навални. Той  е развил своите виждания за продължаването на протестните действия, а привържениците му са записали и видео по текста. \"Веднага след вдъхновяващото „колко сме много!”, идва на ум смущаващото „какво да правим по-нататък?“ И след известно време ти идва в главата панически ужасното- „ами ако по-малко хора дойдат на следващия митинг?“  ... На последния митинг имаше 60 000 души. На утрешния бих искал да има поне 60535. И идеята, че може да дойдат само 58273 ще бъде непоносима\", пише той. Той беше описан от самото начало, категоричен е Навални. \"Само това мога да кажа, всичко върви по план. С една голяма корекция. ...Тя се дължи на напълно необяснимата глупост и жестокост на властите, които от ситуация, в която мечтаехме за пет бала по десетобална скала, сега имаме 8 или може би  дори 9 бала вълнение. \"Планът беше и остава ясен: Да се подкопае политическият монопол на \"Единна Русия\" в Москва и Санкт Петербург, ако е възможно и в други региони, където ще се проведат местни избори\", казва той. Алексей Навални беше осъден от московски съд на 30 дни административен арест, дни преди големия протест от 27 юли. Според съобщението на агенция ТАСС мярката е наложена заради неговия \r\nпризив да се проведе неразрешния от властите протест в подкрепа на \r\nнезависими кандидати на изборите за градски съвет на Москва.  Властите обискираха наскоро офисите на неговия \"Фонд за борба с корупцията\", доказал милиардни кражби на обкръжението на Путин, и го обвиниха, че е получил пари от неизвестни източници, като и образувано  дело. Всичко това с единствената цел  \"Присъдата е обявена дни преди шествието, което критикът на Кремъл планираше да поведе в руската столица в знак на протест срещу изключването на опозиционни кандидати от местните избори през септември\", отбеляза тогава Ройтерс.", "date": "2019.08.16", "title": "Алексей Навални зове за протест от килията: С необясниматата си глупост и жестокост руските власти предизвикаха 9-бала вълнение (ВИДЕО)"}
{"url": "https://www.faktor.bg/bg/articles/indiya-premahva-ogranicheniyata-v-kashmir-do-dni", "text": "Индия премахва ограниченията за движението и комуникационните връзки на хората в Кашмир в следващите няколко дни, предаде \"Ройтерс\", позовавайки се на правителството. Телефонните и интернет връзките бяха прекъснати и общественото събрание беше забранено в Кашмир този месец.  Затварянето на долината Кашмир, в която живеят близо 7 милиона души, предизвика широка критика и в петък Върховният съд на Индия изслуша молба от редактора на вестника, която иска да възстанови комуникационните връзки, за да могат журналистите да работят. Индия премахва ограниченията за движението и комуникационните връзки на хората в Кашмир в следващите няколко дни, предаде \"Ройтерс\", позовавайки се на правителството.  Телефонните и интернет връзките бяха прекъснати и общественото събрание беше забранено в Кашмир този месец.  Затварянето на долината Кашмир, в която живеят близо 7 милиона души, предизвика широка критика и в петък Върховният съд на Индия изслуша молба от редактора на вестника, която иска да възстанови комуникационните връзки, за да могат журналистите да работят. Индийският канал NDTV, позовавайки се на неназовани източници, заяви, че училищата вероятно ще се отворят в понеделник. Стотици политически лидери и активисти остават под задържане, някои от тях в затвори извън Джаму и Кашмир. Правителството на премиера Нарендра Моди заяви, че отмяната на специалния статут на Кашмир е необходима, за да се гарантира пълната му интеграция в Индия и да се ускори развитието. Този ход вдигна напрежението на силно милитаризираната граница между Индия и Пакистан в Кашмир, където Исламабад заяви, че трима от неговите войници са били убити при трансгранична стрелба. Индия обвини Пакистан в нарушение на примирието.", "date": "2019.08.16", "title": "Индия премахва ограниченията в Кашмир до дни"}
{"url": "https://www.faktor.bg/bg/articles/bezochliv-iran-ne-sme-davali-nikakvi-garantsii-che-sled-osvobozhdavaneto-si-tankerat-greys-1-nyama-da-se-otpravi-kam-siriya", "text": "Техеран не е давал никакви гаранции, че след освобождаването си от Гибралтар танкерът „Грейс 1“ няма да се отправи към Сирия. Това подчерта говорителят на Министерството на външните работи на близкоизточната република Абас Мусави, предава TACC,цитирана от \"Фокус\". „Иран не е давал никакви гаранции, че танкерът няма да се отправи към Сирия“, цитира агенцията думите на дипломата от Техеран.  Иранският танкер готви да отплава в Средиземно море, след като Гибралтар реши да освободи конфискувания кораб. Плавателният съд бе задържан на 4 юли по подозрение, че чрез транспортира петрол от Иран в Сирия. Две седмици по-късно Иран задържа танкер с британски флаг в Ормузкия проток.", "date": "2019.08.16", "title": "Безочлив Иран: Не сме давали гаранции, че след освобождаването си танкерът „Грейс 1“ няма да се отправи към Сирия"}
{"url": "https://www.faktor.bg/bg/articles/nevzorov-vova-gundyaev-egeroy-otvrati-horata-ot-popovete", "text": "Искам да благодаря на Вовка Гундяев за огромната помощ, която ми оказва в моята работа по борбата с поповете . Той и другите момчета около него направиха много в борбата с мракобесието, олицетворявайки това мракобесие, заяви саркастично руският журналист Александсър Невзоров.  Той коментира и \"Россгвардията\", създадена да брани Кремъл от народа си.", "date": "2019.08.16", "title": "Невзоров: Вовка Гундяев е`герой, отврати хората от поповете (ВИДЕО)"}
{"url": "https://www.faktor.bg/bg/articles/indoneziyskiyat-prezident-ofitsialno-predlozhi-da-se-premesti-stolitsata", "text": "По време на тържествена реч по повод 74-та годишнина от независимостта на Индонезия президентът Джоко Видодо днес официално предложи на парламента план за преместване на столицата от Джакарта, намираща се на пренаселения о. Ява, на о. Калимантан (Борнео), предадоха Ройтерс и ТАСС. \"Моля ви за разрешение да преместя националната столица на (остров) Калимантан\", каза Видодо, който ще положи клетва за втори мандат през октомври след спечелването на изборите през април. \"Столицата не е само символ на националната идентичност, тя дава и представа за напредъка на страната. Преместването се налага, за да постигнем икономическото равенство и справедливост\", допълни индонезийският президент, без да уточни къде точно ще се намира новата столица. На 2 август индонезийското правителство утвърди плана за преместване на столицата - проектът се оценява на 32,5 млрд. долара, а строителството трябва да започне през 2021 г. Сегашната столица Джакарта има сериозни проблеми заради остарялата си инфраструктура, предизвикваща огромни задръствания, отбелязва ТАСС.", "date": "2019.08.16", "title": "Индонезийският президент официално предложи да премести столицата от о. Ява"}
{"url": "https://www.faktor.bg/bg/articles/novini/balgariya/zahlazhdaneto-prodalzhava-na-mesta-v-stranata-shte-prevali-i-pregarmi", "text": "Захлаждането продължава и днес, съобщават от НИМХ. Ще бъде предимно облачно. На места в източната част на страна и южните райони ще превали и прегърми. Ще духа до силен северозападен вятър. Максималните температури ще са между 25 и 30 градуса. Атмосферното налягане слабо ще се понижи. През следващите дни се очаква затопляне.", "date": "2019.08.16", "title": "Захлаждането продължава, на места в страната ще превали и прегърми"}
{"url": "https://www.faktor.bg/bg/articles/erdogan-1-3", "text": "Турският президент Реджеп Тайип Ердоган пристига на посещение в Сърбия на 29 август, по време на което с президента Александър Вучич официално ще сложат начало на изграждането на магистралата Белград-Сараево, предаде Танюг. Според неофициални информации по време на визитата на Ердоган трябва да се сложи начало и на работите по реконструкцията на пътя Нови Пазар - Тутин. Търговският договор за изработване на плановете за регулация, проектиране и изграждане на автомагистралата Белград-Сараево бе подписан през декември миналата година от сръбското правителство, компанията \"Пътища на Сърбия\" и турската компания \"Ташяпъ\". Вучич и Ердоган разговаряха по телефона в края на юли и констатираха напредък на политическия диалог и на икономическото сътрудничество между двете страни.", "date": "2019.08.16", "title": "Ердоган отива в Сърбия, за да открие изграждането на магистралата Белград-Сараево"}
{"url": "https://www.faktor.bg/bg/articles/skotland-yard-vtori-politsay-e-bil-izlozhen-na-deystvieto-na-novichok-v-solsbari", "text": "Втори полицай е бил изложен на действието на „Новичок“в Солсбъри, потвърди Скотланд Ярд, след като в кръвна проба са били открити следи от смъртоносния невротоксичен агент, пише британският вестник The Guardian, цитиран от \"Фокус\". Сега антитерористичните детективи, разследващи нападението, за което се твърди, че е извършено от двама руски агенти, потвърдиха за първи път, че и втори полицейски служител също е бил отровен по време на изследванията в секретната лаборатория на Обединеното кралство в Портън Даун. Служителят от полицията в Уилтшир, който не иска да бъде назован, е участвал в мерките след атентата през март миналата година, но столичната полиция отказа да посочи точно с какво се занимавал. Служителят е „показал признаци“ на излагане на „много малко количество“ от невротоксичния агент и се е върнал на работа малко след това след медицинско лечение. Това прави броя на потвърдените жертви на първоначалната атака до четири. Служителите на отдела за борба с тероризма също са се свързали с малък брой хора, чиито кръвни проби са взети в момента на нападението, за допълнителни изследвания, съобщават от столичната полиция. The Guardian разкри миналия месец, че редица парамедици, присъствали при инцидента в Солсбъри, са съобщили, че се чувстват зле. Столичната полиция отказа да потвърди дали фелдшерите са сред онези, които са били изследвани допълнително. 44-годишната Дон Стърджис почина месеци след нападението, след като напръска върху себе си течността, открита в изхвърлена бутилка за парфюм, на която се натъкна партньорът й Чарли Роули и която е била използвана за пренасяне на токсичното вещество. Роули, който също се разболя, но оцеля, каза, че е дал бутилката на Стърджис като подарък", "date": "2019.08.16", "title": "Скотланд Ярд: Втори полицай е бил изложен на действието на „Новичок“в Солсбъри"}
{"url": "https://www.faktor.bg/bg/articles/novini/balgariya/yordanka-fandakova-ochakvam-gerb-da-napravi-promeni-v-ekipa-na-stolichna-obshtina", "text": "„Разговарях със собствениците на „Булгаргаз“ и топлофикация. Няма риск София да остане без парно и топла вода през зимата. Винаги в този период има такива взаимоотношения между двете компания, защото една си иска парите, а другата ги получава от столичани на по-късен период“. Това заяви пред БНТ кметът на София Йорданка Фандъкова.  „Всеки ден съм на терен, защото това е сезонът на най-интензивни ремонти. Работи се по пътната инфраструктура, паркове, училища и детски градини. Очаквам до няколко дни да бъде пуснато движението на бул. „България“. Някои от големите ремонти ще продължат и през есента, това е нормално, но се надявам повечето да приключат до първия учебен ден“, каза още Фандъкова.  „Ремонтът по ул. „Иван Вазов“ приключи. Той се забави, защото направихме редица срещи и обществени дебати. Живеещите в района искаха да се запази сегашното ѝ положение и мисля, че хората са доволни. За радост, през последните години успяхме да напреднем с големите булеварди, за да се насочим към по-малките улици. Очаквам до десетина дни да се възстанови работата в Западния парк. Имахме проблеми с проект и заради това се забавихме. Главният архитект вече координира работата. Работата по третата линия на метрото беше най-тежка. Очакваме строителството да приключи до края на октомври. Дали сме около 200 млн. лв. от бюджета на общината. Това е и мой личен приоритет. Ще имаме 5 нови отсечки след приключването на строителството“, заяви столичният градоначалник.  „Градският транспорт е част от програмата ни от 100 мерки. Само за последната година имаме 90% смяна на тролейбусния и автобусния парк. Очакваме да се закупят и 15 електробуса през есента“, каза още Йорданка Фанъкова.  „ГЕРБ прави своите анализи, някои досегашни кметове се отказват. Не е важно кой ще е на поста, а да работи за развитие за нашите градове. Икономиката на София е в подем, благодарение на добрата работа на администрацията. Това, че трябва да се разчиства, е практика, откакто е създадена партия ГЕРБ. Аз също очаквам в подготовката партията да направи промени в екипа на общината. За нас е важно да се явим на изборите с промяна и планове, да предложим на хората нещо ново. В личен план ще взема решение в началото на септември, дали ще вляза в битката за нов мандат“, заяви Фандъкова по повод новите кандидатури за кметове.", "date": "2019.08.16", "title": "Йорданка Фандъкова: Очаквам ГЕРБ да направи промени в екипа на Столична община"}
{"url": "https://www.faktor.bg/bg/articles/ot-dnes-stolichani-mogat-da-si-platyat-izravnitelnite-smetki-za-parno-ili-da-si-poluchat-parite", "text": "От днес столичани могат да си платят изравнителните сметки за парно и топла вода или да си получат парите, ако \"Топлофикация София\" има да им връща суми. Потребителите, които платят до края на месеца, ще получат 3% отстъпка, а до 15 септември няма да им се начислява лихва. Ако абонатите имат да получават суми, трябва да отидат до клиентски център на дружеството, за да им бъдат върнати, обясни Елизабет Павлова от \"Топлофикация София\": \"Клиентите, които не желаят да получат сумите, имат две възможности - от една страна могат да ги оставят за покриване на следващи сметки, ако разбира се нямат просрочени задължения, и от друга страна биха могли да използват възможността да си ги получат обратно по банков път, като за целта ще бъде необходимо да попълнят заявление. То се намира на сайта на дружеството. Сумите за връщане могат да бъдат получени единствено от титуляра на партидата или от упълномощено от него лице\". ", "date": "2019.08.16", "title": "От днес столичани могат да си платят изравнителните сметки за парно или да си получат парите"}
{"url": "https://www.faktor.bg/bg/articles/balgari-gotvyat-protest-v-ispaniya-sreshtu-noviya-konsul-na-valensiya-plamen-georgiev", "text": "Българи в Испания откриха петиция срещу решението Пламен Георгиев за генерален консул във Валенсия. „Тук винаги сме имали много добри консули – Константин Коджабашев, Мая Стефанова, Цветелин Цолов. И очакваме отново много високо ниво на консула. Работата на консула не е само да подписва документи и да ходи на приеми. Допреди два дни нищо не бях чувал за този човек. Проверих и видях, че не владее испански – ниво А2 е много ниско”, каза за Пеци Петров, един от организаторите на петицията пред БТВ. Той живее от 20 г. на 160 км от Валенсия. По думите му в испанските медии са излезли „много лоши неща” за Пламен Георгиев. Нямаме престъпници сред нас, за да ни изпращат прокурор и човек с подобен ценз и образование, коментира още Петров. Той е категоричен, че не е свързан с нито една партия в България. Той уточни, че над 1200 души са подписали петицията и броят им непрекъснато расте. Готвят се и за протест пред консулството, когато Георгиев пристигне.", "date": "2019.08.16", "title": "Българи готвят протест в Испания срещу новия консул на Валенсия Пламен Георгиев"}
{"url": "https://www.faktor.bg/bg/articles/denitsa-sacheva-dans-vliza-v-mon-zaradi-radikalizatsiyata-sred-mladite-hora", "text": "„Този документ има обществен, а не полицейски характер. Трябва да се изясни смисълът на сътрудничество на образователните институции със службите за сигурност. Това е свързано и с радикализацията, която нараства сред младите хора. Експертите по сигурността изнесоха данни, че възрастта за радикализация спада от 15-16 години до 12 години. Смисълът на това е да има по-голямо взаимодействие по отношение на превенцията“. Това заяви пред БНР Деница Сачева, заместник-министър на образованието, по повод проекта за инструкция за достъпа на ДАНС до информационните фондове на МОН. „И към момента ДАНС има достъп до тази информация, но той е децентрализиран, на хартия и безконтролен. Сега може да стане централизиран и много по-силно контролиран. Всичко ще бъде регламентирано“, допълни заместник-министърът. Сачева подчерта, че МОН ще сътрудничи в случаи, свързани с радикализация и с тероризъм сред младите хора: „Това нещо произтича от закона. Няма как инструкцията да бъде свалена, може да бъде прецизирана“.", "date": "2019.08.16", "title": "Деница Сачева: ДАНС влиза в МОН заради радикализацията сред младите хора"}
{"url": "https://www.faktor.bg/bg/articles/konservativen-britanski-deputat-podkrepi-ideyata-za-naznachavane-na-vremenno-pravitelstvo-na-dzherami-korbin", "text": "Консервативният депутат Гуто Беб подкрепи идеята за назначаване на временно правителство начело с Джеръми Корбин, за да се предотвратят щетите от евентуално излизане от Европейския съюз без сделка, пише британския вестник The Independent, цитиран от \"Фокус\" . Беб разкритикува депутатите, които се противопоставиха на идеята, след като либерал-демократите я нарекоха „глупост“.  „Тези, които казаха, че ще направят всичко необходимо за да предотвратят дълготрайните щети от (Брекзит) без сделка трябва да приемат насериозно подобна оферта.“, заяви Беб. „Със сигурност считам, че краткосрочно правителство на Джереми Корбин е по-малко вредно, отколкото цялостните щети, които биха били причинени от Брекзит без сделка.“, добави депутатът на консерваторите. Ръководителят на Лейбъристката партия, Джеръми Корбин призова Борис Джонсън да бъде свален при първа възможност, а именно когато депутатите се върнат в парламента следващия месец, и предложи себе си като временен министър-председател, за да бъде предотвратено излизането на Великобритания от ЕС на 31 октомври. Той обеща, че ще се погрижи да бъдат насрочени избори веднага след като бъде постигната сделка със съюза. Корбин също така обеща, че ако лейбъристите спечелят следващите избори, ще бъде проведен нов референдум, за да се даде на на хората нова възможност да решат дали искат Обединеното кралство да се оттегли от ЕС. Беб прибави допълнителен натиск към Джо Суинсън, новият лидер на либерал-демократите, за да преосмисли позицията на партията си по отношение на възможността за временно правителство.  Тя обвини Корбин в „искането на ключовете“ за кабинета като условие за провеждането на вот на недоверие срещу настоящия премиер Борис Джонсън.  „Това, от което имаме нужда в един лидер в извънредно правителство е да е дългогодишен член на парламента, който е уважаван и от двете страни на камарата“, заяви тя.", "date": "2019.08.16", "title": "Консервативен британски депутат подкрепи идеята за назначаване на временно правителство на Джеръми Корбин"}
{"url": "https://www.faktor.bg/bg/articles/tramp-otnovo-iska-da-kupi-grenlandiya-ot-daniya", "text": "Президентът на САЩ Доналд Тръмп неведнъж е проявявал интерес да купи Гренландия от Дания \"с различна степен на сериозност\", съобщи в. \"Уолстрийт джърнъл\", цитиран от световните агенции. Тръмп е проявил интерес към Гренландия заради нейните природни ресурси и геополитическо значение.  Възможни негови мотиви са да засили военното присъствие на САЩ в Арктика или да остави наследство от типа на купуването на Аляска от Русия през 19-и век. Тръмп казал на свои сътрудници, че Дания изпитва финансови трудности заради това, че в състава на кралството влиза огромната автономна територия. Предвидено е президентът на САЩ да посети Дания в началото на следващия месец. Белият дом и Дания засега не са коментирали твърденията на \"Уолстрийт джърнъл\". Телевизия Си Ен Ен обаче цитира два анонимни източника, които потвърждават медийната публикация. С население от около 56 000 души, автономната територия в Арктика получава от Дания годишна субсидия в размер на приблизително 560 милиона долара - повече от половината от нейните приходи, посочва ДПА. АП припомня, че САЩ вече са се опитвали да купят най-големия остров на Земята. През 1946 г. те предложили на Дания 100 милиона долара за Гренландия, като подхвърлили идеята да разменят земя в Аляска срещу стратегически части от арктическия остров.", "date": "2019.08.16", "title": "Тръмп отново иска да купи Гренландия от Дания?"}
{"url": "https://www.faktor.bg/bg/articles/novini/balgariya/-gadyuka-investira-trilioni-dolari-v-orazhiya-no-postigna-samo-mizeriya-kal-glad-koruptsiya-podlost-i-mrak", "text": "Да се живее със Съветският човекомутант, който днес се е трансформирал в “православно-имперски” вариант, е опасно за цялото човечество. Равнозначно е да се съжителства със зло животно (на руски отровна змия се нарича гадюка). Та подобно на гадюка, пост-съветското общество, и от 100 години е коствало неизчислими трилиони долара инвестирани в оръжия, вместо благоденствие на цялото човечество, включително руското население. А най-вече на съветският, така да се каже, човек. И какво точно е постигнало това поведение на така нареченият съветски и пост-съветски човек? Абсолютно очевидният резултат е пълна мизерия, кал, глад, корупция, подлост и мрак. Но особено отвратително е когато наденат върху кагебистката си гимнастьорка расото на вярващи религиозни християни. Ех, Са̀тана...", "date": "2019.08.16", "title": "„Гадюка” инвестира трилиони долари в оръжия, но постигна само мизерия, кал, глад, корупция, подлост и мрак"}
{"url": "https://www.faktor.bg/bg/articles/novini/svyat/severna-koreya-izstrelya-neidentifitsirani-snaryadi-koito-sa-padnali-v-yaponsko-more", "text": "Северна Корея е изстреляла днес \"неидентифицирани снаряди\", които са паднали в Японско море, предадоха световните агенции, като се позоваха на Съвета на началник-щабовете на южнокорейските въоръжени сили. Той съобщи, че Северна Корея на два пъти е изстреляла днес \"неидентифицирани снаряди\" от източното си крайбрежие. Южнокорейското военно командване не каза какви и колко на брой са били тези оръжия и на какво разстояние са прелетели.  Северна Корея извърши няколко опита с балистични ракети с малък обсег през последния месец. Така тя изглежда изрази недоволството си от попадналите в задънена улица преговори със Съединените щати по ядрения въпрос и съвместните американско-южнокорейски военни учения, които възприема като репетиция за нападение срещу нея, отбелязва Асошиейтед прес. Според експерти омаловажаването от президента на САЩ Доналд Тръмп на ракетните опити на Северна Корея й е позволило да активизира тези свои дейности, в момент, когато тя се опитва да увеличи своята тежест преди евентуалното възобновяване на преговорите, което може да стане някъде след края на съвместните военни учения на Сеул и Вашингтон по-късно този месец. Пхенян междувременно увери днес, че никога повече няма преговаря със Сеул. В изявление, разпространено от севернокорейската държавна информационна агенция КЦТА, говорител на Комитета за мирно обединение отхвърли обещанието на южнокорейския президент Мун Дже-ин да продължи диалога. Вчера Мун си постави цел повторното обединение на Корея да стане факт до 2045 г. Северна Корея протестира остро срещу съвместните военни учения, които Югът и САЩ започнаха миналата седмица.", "date": "2019.08.16", "title": "Северна Корея изстреля \"неидентифицирани снаряди\", които са паднали в Японско море"}
