{"url": "https://www.faktor.bg/bg/articles/novini/svyat/es-iska-dogovor-mezhdu-belgrad-i-prishtina-do-kraya-na-drugata-godina", "text": "ЕС като посредник между Белград и Прищина ще направи всичко възможно да се стигне до споразумение между двете страни преди края на мандата на ръководителя на европейската дипломация Федерика Могерини, съобщи МИА, цитирана от БГНЕС. От Брюксел съобщават, че в момента се провеждат разговори с цел продължаване на диалога между Сърбия и Косово, като към момента няма заложена дата за следваща среща на президентите на двете страни. Независимо от това дали ще се стигне до продължаване на диалога, през този месец се очаква да излезе докладът на ЕС за напредъка в нормализиране на отношенията на двете страни. От този доклад зависи решението на членовете на ЕС за броя глави, които Сърбия ще отвори през декември при преговорите за присъединяване на страната.", "date": "2018.11.12", "title": "ЕС иска договор между Белград и Прищина до края на другата година"}
{"url": "https://www.faktor.bg/bg/articles/ukrayna", "text": "Външно министерство на Украйна разпространи до медиите чрез Украинското посолство у нас Протест срещу проведените от Русия незаконни избори в окупираните територии на Донецка и Луганска област в Украйна. Ето и пълния текст на Протеста: Изявление на Министерството на външните работи на Украйна относно незаконните“избори”, организирани от Руската федерация на временно окупираните територии на Донецка и Луганска област в Украйна   Министерството на външните работи на Украйна изразява категоричен протест срещу незаконните и нелегитимни действия във връзка с провеждане днес на псевдоизборите на временно окупираните територии на Донецка и Луганска област в Украйна. Опитите на Русия да оправдаят, организират, а впоследствие да легитимират процеса на фалшивото гласуване в окупирания Донбас е грубо нарушение на нормите и принципите на международното право, на украинското законодателство, както и на суверенитета и териториалната цялост на Украйна. В същото време Русия, като страна във въоръжения конфликт в Донбас, която подписа Минските споразумения, за пореден път фундаментално наруши задълженията си по тях. В тази връзка, ние отново подчертаваме, че резултатите от тези псевдоизбори юридически са нищожни, не създават никакви правни последици и няма да бъдат признати нито от Украйна, нито от международната общност. Легитимните избори в Донбас могат да се провеждат само при пълното спазване на украинското законодателство и стандартите на ОССЕ за осигуряване на наблюдение отБюрото за демократичните институции и правата на човека на ОССЕ.  Благодарни сме на нашите международни партньори за потвърждаване на тяхната постоянна подкрепа за суверенитета и териториалната цялост на Украйна в рамките на международно признатите граници. Смятаме, че е възмутително, че Русия пренебрегна ясната позиция на международната общност, която осъди организирането на фалшиви “избори” и призова за отмяната им. Русия носи пълната отговорност за тези незаконни действия и опустошителни последици за мирния процес. Призоваваме международната общност да засили политически и икономически натиск върху Кремъл, както и въвеждането на нови санкции срещу държавата-окупатор и тези лица, които взимат пряко участие в организирането на тези бутафорни “избори”.     Посолство на Украйна", "date": "2018.11.12", "title": "Украйна: Русия наруши отново международното право – организира фалшиви избори в Донецк и Луганск"}
{"url": "https://www.faktor.bg/bg/articles/pregovorite-mezhdu-london-i-bryuksel-za-brekzit-se-okazaha-v-zadanena-ulitsa", "text": "От канцеларията на британското правителство съобщиха, че екипите на Лондон и Брюксел за Брекзит са преговаряли до 3 часа сутринта без обаче да има знак, че може да бъде постигнат пробив в изпадналите в задънена улица преговори.  Планираното за днес извънредно заседание на британския кабинет бе отложено именно поради липсата на напредък, съобщава БНР. Всичко това води до песимистична прогноза, че очакваната специална среща на високо равнище на ЕС в края на ноември за финализиране на споразумение няма да се състои. В същото време в редиците на Консервативната партия назрява все по-голяма съпротива срещу плановете на премиера Тереза Мей. Евентуална сделка трябва да бъде одобрена първо от правителството, после от европейските преговарящи, след това да бъде гласувана в парламента и накрая да бъде одобрена от европейските лидери. При липсата на напредък и отложеното днес извънредно заседание на кабинета не са големи надеждите да се случи нещо повече на утрешната редовна среща на министрите в Лондон. Точно обратното - мнозина дори очакват разцеплението в кабинета да се задълбочи още повече. Бившият външен министър Борис Джонсън призова министрите на бунт срещу плановете на Тереза Мей. Неговият брат Джо Джонсън, който навремето подкрепи кампанията за оставане в ЕС, подаде оставка миналата седмица, а днес бившият министър на образованието Джъстин Грийнинг заяви, че знае за още министри от калибъра на Джо Джонсън, които са готови да подадат оставки, без да споменава конкретна цифра. „Невъзможно е  да посоча цифра, защото буквално не съм в състояние да проведа разговор с всеки министър в кабинета. Но ние знаем, че много депутати от целия политически спектър имат лошо предчувствие за стратегията на правителството. Аз със сигурност не мога да подкрепят изход от Брекзит, който ни оставя с по-малко глас за нашето бъдеще“, каза  Грийнинг. Според него единственият начин за излизане от това положение е „да признаем, че хората са тези, които трябва да кажат последната си дума, хората могат да ни извадят от застоя“. Идеята за втори референдум определено става все по-популярна. Лидерът на лейбъристите Джеръми Корбин заяви по-рано, че „влакът на Брекзит не може да бъде спрян“, но днес неговият подчинен - министърът за Брекзит Киър Стармър, не отрече варианта втори референдум. „Ако сделката не бъде одобрена, ние ще призовем за общи избори. Ако това не стане, трябва да имаме всички възможности на масата, а това включва народен вот“, каза Стармър. Лорд Калахън, който е в екипа на британските преговарящи обаче не губи надежда, че сделка рано или късно ще бъде постигната. Дори в края на ноември да няма среща на върха в Брюксел, то за средата на декември такава е планирана. Това обаче скъсява срока с още един месец. Вестник „Индипендънт“ пише, че причината за отлагането на извънредната среща са отрицателните сигнали както у дома, така и в Брюксел, че предложенията за сделка на Тереза Мей не се радват на одобрение. Това поставя под съмнение вероятността до края на ноември да се проведе среща на високо равнище на ЕС за одобряване на сделката. Борис Джонсън налива допълнително масло в огъня, както пише в изданието „Дейли телеграф“, че обвинява премиера, че се опитва със сила да наложи сделка, която ще „заключи страната в митническия съюз след Брекзит, което е пълна капитулация пред Брюксел“. И Борис Джонсън открито призовава кабинета да се вдигне на бунт срещу плановете на Тереза Мей. „Плановете на премиера да ни направи отрепки в Брюксел са рецепта за продължаващи спорове за Брекзит“, изтъква Джонсън.", "date": "2018.11.12", "title": "Преговорите между Лондон и Брюксел за Брекзит се оказаха в задънена улица"}
{"url": "https://www.faktor.bg/bg/articles/parvan-simeonov-1-6", "text": "Кворумът в парламента е на път да се превърне в ахилесовата пета на властта. Защото като хроничен проблем почти обрича това Народно събрание. И ако опозицията реално е решила да върви към предсрочни избори, тя ще види в това своя шанс. Разбира се, тук има две \"ако\". Това коментира за \"Стандарт\" социологът Първан Симеонов. Първото е дали пък ДПС чак толкова държи на предсрочни избори и то бързи, както декларира. Движението по-скоро иска да държи в шах ГЕРБ и предвкусва експертен кабинет с широка подкрепа, което означава видима подкрепа на хората на Доган. Другото \"ако\" е Веселин Марешки, който очевидно ще си вдигне цената в тая ситуация. А той е много \"гъвкав\" в такива моменти и ми се струва, че може да му се повлияе. Не е изключено обаче бойкотът да се върне като бумеранг обратно при опозицията. По принцип в очите на българина да не се ходи на работа не е добре. Отделно ми се струва, че опозицията малко надценява революционността на ситуацията. Тази свръхескалация е малко чужда на масовия вкус. Да, има износване на управлението, да, вероятно предстоят поредица протести, свързани с очаквания скок на цените. Стройно, като по учебник, е поведението на трите опозиции - \"червената\", извънпарламентарните либерали, които в редица протести са рамо до рамо с БСП, и на на третия вид опозиционери, с вечно настроение за цялостна промяна, за влизане на нови играчи, за нови правила и т.н. Ситуацията обаче съвсем не е чак толкова тогава, колкото беше през 2012-2013 г. Поне чисто икономически. Да не говорим, че в момента съществува една простичка логика - колкото се мобилизира опозицията, толкова се мобилизират и управляващите. Това означава че, ако утре има избори може да се окаже, че новата конфигурация няма да е кой знае колко по-различна от сегашната. Можем да прибавим и факта, че онези, които виждат смисъла от нови избори са малцинство, показват го и данните на \"Галъп Интернешънъл\". Като теглим чертата може да се окаже, че цялото това поведение на опозицията може да бъде наказано в един момент.  Както се фокусират протестите в моменти, те искат Валери Симеонов да си ходи, а не цялото правителство. Това не е чак толкова лошо за Бойко Борисов, защото може пък да му даде шанса малко да се освободи от лидера на НФСБ. Със сигурност неговият личен политически стил, непреклонен, безпардонен, обременява Борисов. Ако допуснем, че Симеонов отново се върне в парламента, там той обаче става още по-труден за контролиране. Както се казва, най-добрият вариант би бил и \"вълкът - сит и агнето цяло\", но във всеки случай продължението е под въпрос. Да, може ако си тръгне Валери Симеонов да изглежда така, сякаш Борисов печели, т.е. един чувал с пясък е изхвърлен от \"балона\". И протестите се минимизират, и Борисов печели комфорт. Само че не ми е ясно после какво ще стане. Случващото се управление дясно-център с националисти у нас е нещо, което дава сравнително устойчив модел от днешна гледна точка, т.е. това управление е било пригодно за днешния политически вкус в страната. Големият проблем на тази коалиция е, че основната му съставка се поизносва доста. Вече 10 г. ГЕРБ са във властта и не могат да предложат нещо, което да изненада, нещо генерално различно. Политическият процес е такъв, че всяко нещо май се превръща в проблем, всяко нещо е драма. Общественото съзнание явно е възпалено.  В момента Борисов се чуди какво да прави. Едната му логика е: \"има някакъв опит за напрежение в страната вероятно заради подранилата предизборна кампания за европейските и местни избори. Дали пък да ни ги ударя с моето любимо оръжие - предсрочните избори...\". Другата му логика е обратната: \"Правил съм го това нещо на два пъти, очевидно надценявайки противниците си, защо да го правя пак сега. Защо не изчакам до европейските избори, които най-вероятно ще спечеля. След това и на местните избори ще се представя по-добре от опозицията. Това ще прелегитимира управлението и мога да си мечтая за пълен мандат. А използвайки засилката от евроизборите мога да направя и предсрочни избори заедно с местните...\" Това си мисли в момента Борисов и според мен мислите му го водят по-скоро към втория вариант. В това упражнение могат да му помогнат и заложените в бюджета по-високи заплати на държавни служители и учители. Сдържащ напрежението ефект могат да окажат и ниската безработица и икономическите показатели, които не са лоши. Безспорно за ГЕРБ най-опасно е, когато трите \"червени\" остриета - Нинова, президентът и Манолова действат в синхрон. От системните играчи по-сериозна заплаха за управляващите е ДПС. БСП е познато лице, а тази мобилизация и ескалация в техните редици стяга и редиците на самия ГЕРБ. ДПС се мъчат да държат ГЕРБ в зависимост и да увеличават тази зависимост. Освен това движението е част от една много сложна международна конфигурация. ГЕРБ трябва да се притеснява и от либералната извънпарламентарна опозиция, тъй като тя му се явява противник в гръб и може да обере част от проевропейските ГЕРБ-ерски гласове. Другата опасност за управляващите са новите проекти, които се канят да съберат обществените емоции. Видя се, че ГЕРБ реагират малко злостно на нещата, които националният омбудсман прави. Те очевидно вече усещат, че Мая Манолова, колкото е шанс за лелееното разцепление на БСП, толкова е опасна за самите тях. Интересно е дали и какво ще прави Слави Трифонов. сегашната ситуация, зациклена, застойна, като че ли не произвежда някакво вглеждане в БСП, а има оглеждане за някой съвсем нов. Има немалък кръг медии, в които заявката за нов играч може да се появи само със санкцията на сега управляващите. И не е изключено те наистина да пуснат \"на терена\" нов играч, за да обере малко тия протести, това напрежение, да омекоти проблемите. Като контролиран взрив. И така управляващите могат си произведат патерица-коз за следващото раздаване.", "date": "2018.11.12", "title": "Първан Симеонов: Най-опасно е когато трите \"червени остриета\" - Радев, Нинова и Манолова, действат в синхрон"}
{"url": "https://www.faktor.bg/bg/articles/kak-edin-ruski-shpionin-skara-putin-i-kurts", "text": "Полковник Алфред Редъл заемал различни висши постове във военното контраразузнаване на Австро-Унгария до 1913 година. Именно тогава, година преди избухването на Първата световна война, го разобличават като руски шпионин. Полковникът се самоубива, за да не го изпратят на съд. Някои историци твърдят, че информациите, предадени от полковника на руския генерален щаб, са били толкова важни, че именно Редъл навярно е бил основният виновник за поражението на Хабсбургската империя. Шпионската дейност на засега неизвестния полковник от днешната австрийска армия, който беше арестуван преди няколко дни за шпионаж в полза на Москва, явно е несравнима с предателството на Алфред Редъл. Затова пък е сравним скандалът. В известен смисъл той е дори по-лош от станалия преди 105 години. По онова време Русия и Австро-Унгария са част от двата съперничещи си блока - на Антантата и Тройния съюз, които вече се готвят за война. Докато съвременна Австрия претендира за ролята на един от основните съюзници на Кремъл в Европа. Виена се застъпваше за отмяна на санкциите срещу Русия, а австрийският \"мини- Газпром\" - OMV открито подкрепя строежа на \"Северен поток 2\". Спомняме си и това, че Владимир Путин присъства лично на сватбата на външната министърка Карин Кнайсл и танцува с нея, демонстрирайки, че неговият режим изобщо не се интересува от западните санкции. Австрия беше и една от малкото западни страни, които демонстративно останаха настрана, когато през пролетта на 2018 година държавите от ЕС, САЩ и Канада масово експулсираха руски агенти в знак на солидарност с Великобритания след покушението срещу Сергей и Юлия Скрипал. Внезапно всичко се промени. Карин Кнайсл отмени визитата си в Москва. Австрийският канцлер Себастиан Курц и неговият министър на отбраната заявиха, че шпионажът срещу неутрална държава е абсолютно неприемлив и ще се отрази отрицателно на двустранните отношения. В Кремъл явно не бяха очаквали чак толкова суров тон от Виена и реагираха така, сякаш някой шофьор от правителствения гараж изведнъж е изявил претенцията да бъде назначен за министър на транспорта. Австрийският посланик Йоханас Айгнер беше привикан на обяснения в руското външно министерство. Със станалия вече типичен за наследниците на Молотов грубоват маниер на действия Сергей Лавров скастри австрийския посланик, задето Виена е дала гласност на шпионския скандал, вместо преди това кротко да го обсъди с Москва. В думите на Лавров звучаха нескрита обида и удивление. Как се осмеляват тези нахални австрийски провинциалисти, които Русия така или иначе държи в ръцете си, да изразяват някакво собствено мнение и да защитават някакъв си свой суверенитет? Възмущението на Москва явно се подхранва от особените обстоятелства около скандала. По данни на печата, анонимният (засега) последовател на Алфред Редъл е работил за Русия повече от 20 години. Излиза, че австрийското контраразузнаване не е подозирало нищо през всичките тези години. Австрийските медии твърдят дори, че шпионинът е бил разкрит благодарение на информации, подадени от германското разузнаване. Виена по принцип много внимателно се вслушва във всичко, което идва от Берлин. А сегашният сигнал оттам е недвусмислен: \"Скъпи австрийски колеги! Нали не искахте да си имате работа с руската агентура, а си мечтаехте да запазите \"особени отношения\" с Москва? Ето ви тогава информация, която просто няма как да игнорирате! Сега ще ви се наложи да застанете в общата редица с другите страни от ЕС!\". Предупреждението, което правителството на Ангела Меркел отправи, бе предназначено не само за Себастиан Курц, а и за Владимир Путин: \"Не се опитвайте да всявате разкол на западния фронт! Ние ще принудим онези, които не маршируват в строя, да влязат в крачка!\". Това е лоша новина за Кремъл. Положението е просто безизходно, особено след нетактичните изявления от страна на руското външно министерство, които амбициозният австрийски канцлер няма как да оцени другояче, освен като лична обида. Правителството на една от най-благоразположените към руското ръководство страни в ЕС сега ще бъде принудено да се дистанцира от Кремъл, за да не си навлече вътрешно- и външнополитически проблеми. Скептицизмът на австрийските политици и бизнесмени по отношение на санкциите и желанието им да поддържат делово сътрудничество с Русия няма да изчезнат. Но за тях ще бъде много трудно да го изразяват публично, ако не искат да изглеждат като лакеи на Путин. Най-забавното в цялата история е следното: австрийската преса пише, че полковникът-шпионин е молил руските си началници да го оставят на мира. Но с обещания или със заплахи, те явно са го заставяли да продължи работата си. Излиза, че за самите тях е щяло да бъде по-добре, ако не бяха проявявали чак толкова голямо старание.", "date": "2018.11.12", "title": "Как един руски шпионин скара Путин и Курц"}
{"url": "https://www.faktor.bg/bg/articles/novini/svyat/manfred-veber-bez-harizma-i-krasnorechie-no-s-ambitsiyata-da-pobedi-populizma", "text": "Дискретният баварец Манфред Вебер, избран в четвъртък за водещ кандидат на десницата за европейските избори през май догодина, е голям познавач на институциите на ЕС, но няма никакъв управленски опит в Германия. Вече 16 години 46-годишният Манфред Вебер, член на Християнсоциалния съюз от 16-годишен, е депутат в Европейския парламент от Европейската народна партия (ЕНП). Той се изкачи в йерархията и през 2014 г. стана ръководител на първата политическа група в парламента, където той е един от най-влиятелните представители. На този пост този човек с контакти успя да си създаде връзки с голяма част от европейските държавни и правителствени ръководители, членове на тази формация, като германския канцлер Ангела Меркел. Някои обаче критикуват липсата на харизма и красноречие у този човек с деликатна външност, скромен ръст и леко олисяла глава, пише Франс прес. Противниците му го упрекват също, че никога не е бил на висока длъжност в страната си, докато всички досегашни председатели на Европейската комисия са били министър-председатели или министри. Убеден европеец, Вебер, който е по-скоро усмихнат по природа и изслушва събеседниците си, все пак вярва в шансовете си и иска да се бори за ЕС, който да не е само проект на елитите и бюрократите. Той знае, че ще му е трудно с популистите, които започнаха да заплашват единството на ЕС, както го показа случаят с унгарския министър-председател Виктор Орбан, обвинен в погазване на ценностите на ЕС, по-специално независимостта съдебната власт, свободата на изразяване и правата на мигрантите. През септември Вебер гласува в подкрепа на извънредна процедура, започната от евродепутатите за осъждане на \"системната\" заплаха, надвиснала над ценностите на ЕС в Унгария. Той обаче не даде никакви указания как да гласуват на евродепутатите от ЕНП, разделени по отношение на приемането на тази процедура, заради вътрешното напрежение, предизвикано от политиката на Виктор Орбан. Преди всичко той не иска засега да изключва от ЕНП партията на Орбан ФИДЕС. Макар да е работил 16 години в Европейския парламент в Брюксел и Страсбург, той показва силната си привързаност към родната му Бавария, много богат регион, където има както селско стопанство, така и промишленост и чийто жителите са известни в Германия като най-големи традиционалисти и консерватори. На 16-годишна възраст Вебер се присъединява към ХСС, баварската сестринска партия на ХДС на Меркел, но се смята за умерен в тази формация, която е за по-твърда линия към имиграцията в сравнение с германската лидерка. Подобно на мнозина жители на Бавария, откъдето е и предишният папа Бенедикт XVI, Манфред Вебер показва вярата си на практикуващ католик. Църковен хорист като дете, той ходи на литургия всяка неделя и остава много ангажиран с църквата. Дори да работи в Брюксел, основното му жилище остава във Вилденберг, село с 1300 жители между Мюнхен и Регенсбург, където е израснал. Женен е, но няма деца. Преди да се посвети изцяло на политиката, в самото начало на професионалния си живот този инженер по образование беше съосновател заедно със свои съдружници на две малки фирми - едната специализирана в техника за опазване на околната среда, а другата - в доболничната помощ. През свободното си време той практикува джогинг и продължава да свири на китара, след като 20 години е бил активен в рок група \"Пийнътс\", която свирела най-вече на сватби и панаири в Бавария. Но човекът, който има амбицията да наследи Жан-Клод Юнкер начело на Европейската комисия, слабо владее чужди езици. За разлика от люксембургеца Юнкер, който лекота преминава от френски на немски, после на английски - без да забравя люксембургския -, Манфред Вебер говори само на немски и английски. Това може да се окаже недостатък, макар той да изтъква, че говори също...баварски. (БТА)", "date": "2018.11.12", "title": "Манфред Вебер-без харизма и красноречие, но с амбицията да победи популизма"}
{"url": "https://www.faktor.bg/bg/articles/novini/balgariya/hristo-prodanov-ochakvayte-i-bsp-da-izleze-po-ulitsite", "text": "\"В БСП не се караме, а спорим и това е нормално. Имало го е преди, ще го има и в бъдеще - това е нормален политически диалог. С президента говорим еднакво, защото говорим това, което виждаме. Не сме правили организация на протеста, гражданите излизат спонтанно. Никой не можете да накарате насила да протестира. Трябва да подкрепим хората, които са недоволни от управлението. Очаквайте и БСП да излезе по улиците\", заяви пред БНТ Христо Проданов, заместник-председател на парламентарната група на БСП. „Не виждам повод да се бламира ръководството на БСП“, добави той. По думите му, ръководството е постъпило праволно, като е уволнило и.д. главният редактор на \"Дума\", крещу когото имаше брожение, но оправда Нинова с думите: \"И други председатели са назначавали без конгрес главни редактори на \"Дума\". Според него, не може да се говори за сериозни тези на вътрешнопартийната опозиция в БСП.", "date": "2018.11.12", "title": "Христо Проданов: Очаквайте и БСП да излезе по улиците"}
{"url": "https://www.faktor.bg/bg/articles/rekordno-iztichane-na-ruski-kapitali-v-chuzhbina-samo-za-edna-godina", "text": "Чистото изтичане на капитали от Русия в чужбина за периода януари-октомври 2018 е 42,2 милиарда долара, съобщава „Ведомости“, позовавайки се на Руската централна банка. Спрямо същия период на предходната година това е увеличение от точно три пъти. Около половината от изтекъл навън руски капитал е за погасяване на външни дългове, а с другата половина руският бизнес е купувал чужди финансови активи и инструменти. Данните за периода януари – септември показваха изтичане на руски капитали за 31,9 милиарда долара, което значи, че само през октомври са изтекли над 10 милиарда. Руската централна банка очаква до края на годината изтичането на капитали да достигне 66 милиарда долара при средна цена на петрола 72 долара за барел, а за 2019 прогнозата е за забавяне на темповете – до 25 милиарда долара.", "date": "2018.11.12", "title": "Рекордно изтичане на руски капитали в чужбина за по-малко от година"}
{"url": "https://www.faktor.bg/bg/articles/georgi-harizanov-kritikite-na-prezidenta-kam-upravlyavashtite-sa-dalboko-neverni", "text": "Протестите станаха хаотични. Без значение за какво са те, към тях се насочиха политически партии, а сега е президентът. Това каза в студиото на БНТ политическият анализатор Георги Харизанов. Според него едно от основните неща в протестите за високите цени на горивата, които се пропускат от политиците, са доходите. Цените на горивата се договарят в частния сектор, където е трудно да се намеси директно държавата. От друга страна трябва малко по-директно да се говори с хората да бъдат по-категорични в договарянето на заплатите, посочи той.  По думите му от вчерашния протест срещу високите цени на горивата е имало много повече потърпевшите, отколкото протестиращи, които бяха блокирали Орлов мост в София и на други места в страната. Помолен да коментира последното изявление на президента Румен Радев по повод 10 ноември, Харизанов бе лаконичен. Обратно на твърденията на президента, че властта е арогантна и цинична, смятам че това е невярно твърдение. Той не каза в тази своя реч нищо ново. Радев казва, че има нужда от промяна на системата. Това е празнодумство. В тези дума няма заявка за нищо. Чуха се и серия от обиди към медиите – не ви ли обижда това, попита Харизанов водещата и отсече: Цялото изявление на президента на 10 ноември беше дълбоко невярно.  Що се отнася до това какво ще се случи в обозримо бъдеще, Харизанов обясни, че това зависи от комуникацията на управляващите с хората и възможността да се взимат по-смели решения, като и да се разобличават неверните твърдения на опонентите на управляващите.", "date": "2018.11.12", "title": "Георги Харизанов: Критиките на президента към управляващите са дълбоко неверни"}
{"url": "https://www.faktor.bg/bg/articles/kremal-za-nezakonnite-izbori-v-donetsk-i-lugansk", "text": "Жителите на двата сепаратистки района в Източна Украйна гласуваха за държавен глава и за местни парламенти. По този повод говорителят на Кремъл Дмитрий Песков заяви безапелационно, че произведените вчера в непризнатите Донецка и Луганска народна република избори не нарушават Минските споразумения.  Песков посочи още, че Москва се отнася с разбиране към изборите в двете републики, доколкото те са отритнати от Украйна и се намират в състояние на пълно ембарго. „При тези условия, плюс опасността от възникването на силов сценарий на тези републики не им остава нищо друго, освен да се самоорганизират, за да обезпечат собственото си съществуване, живота, изпълнението на социалните задължения към хората, изоставени от собствената си страна“, подчерта Песков.  Очаквано, с голямо мнозинство за ръководители на Донецката и Луганската народна република бяха избрани временно изпълняващите тези длъжности, съответно Денис Пушилин и Леонид Пасечник. Парламентарният вот беше спечелен от ръководените от тях политически формации.  Украинските власти започнаха наказателно дело във връзка с гласуването. Европейският съюз и НАТО не признаха вота, а германският канцлер Ангела Меркел и френският президент Еманюел Макрон заявиха, че той подрива суверенитета на Украйна", "date": "2018.11.12", "title": "Кремъл за незаконните избори в Донецк и Луганск: Няма нарушение на Минските споразумения"}
{"url": "https://www.faktor.bg/bg/articles/shestvie-na-maykite-i-protest-sreshtu-visokite-tseni-na-gorivata-blokiraha-tsentara-na-sofiya", "text": "Протестът на майките на деца с увреждания прерасна в шествие, което тръгна от МС по булевард \"Цар Освободител\" и улица \"Г. С. Раковски\", за да стигне до централата на НФСБ  на \"\"Г. С. Раковски\" 134, съобщи БНР. Движението по улицата е блокирано, а полицейското присъствие - засилено. Майките на деца с увреждания от инициативата \"Системата ни убива\" и тази вечер получиха подкрепата на десетки граждани, които ги придружават с тъпани и развяват, станалите емблематични големи черни знамена. Повече от час протестиращите скандираха \"Оставка\". \"Валери Симеонов е позор за страната ни. Той няма място в управлението й. Оставка!\", каза протестираща майка. Протестът на майките се сля с този на политическо движение \"Възраждане\", който започна пред сградата на Министерския съвет час по-рано. Участниците в него пък се обявиха срещу високите цени на горивата и срещу демографската катастрофа: \"Събира ни това, че това правителство трябва да си подаде оставката! Подиграват се с народа!! Не може в последните 10 години 1 милион човека да напускат държавата. В Сърбия нафтата е 1.40, тук е 2.40, а разликата е сто километра\".", "date": "2018.11.12", "title": "Шествие на майките и протест срещу високите цени на горивата блокираха центъра на София"}
{"url": "https://www.faktor.bg/bg/articles/obshtestvo/ulitsata/moshten-dzhip-vlachi-bebe-v-kolichka-v-gorna-oryahovitsa", "text": "Дете на две години е с комоцио, след като количката му е била блъсната от лек автомобил. Произшествието е станало в събота около обяд в Горна Оряховица, предадоха от пресцентъра на ОДМВР - Велико Търново. По първоначална информация лек автомобил \"Тойота Ленд Крузер\", управляван от 54-годишен мъж от В. Търново е блъснал детска количка. В резултат на това е пострадало намиращото се в нея дете. То е настанено във великотърновската болница с комоцио и без опасност за живота. Причините за инцидента са в процес на изясняване.По случая е започнато досъдебно производство.", "date": "2018.11.12", "title": "Мощен джип влачи бебе в количка в Горна Оряховица"}
{"url": "https://www.faktor.bg/bg/articles/izpalnitelniyat-direktor-na-kamarata-na-stroitelite-posochenite-za-proverka-obekti-sa-kontrolirani-ot-evropeyski-institutsii", "text": "Камарата на строителите ще организира протест, ако до 18 ноември депутатите от БСП - Елена Йончева, Георги Михайлов, Крум Зарков, Георги Свиленски и Христо Проданов, не подадат оставка. Това заяви в пред БНТ изпълнителния директор на Камарата на строителите инж. Мирослав Мазнев. Според Камарата искането на депутатите от БСП за независима експертиза на качеството на строителството на магистралите уронва престижа на бранша. В отговор от БСП излязоха с контрадекларация, че всички техни депутати ще се подпишат под искането до АПИ. \"В това искане ние виждаме поредните популистки политически движения, които изпълнява един политик. Тези обекти, върху които се настоява да се извършва този контрол, са финансирани по европейски програми. При тях контролът освен български има и европейски институции, които са работили, са контролирали и одитирали. Възможно е и да има някакви пропуски, но като цяло, безспорно в дадени участъци е възможно да е допуснато, винаги знаете, че при ремонт, при строителство, не всеки един елемент може да бъде прецизиран безкрайно добре, но като цяло тези обекти са завършени в необходимото качество и те отговарят на законовите изисквания\", заяви инж. Мазнев. Той не разбира защо се иска проверките да бъдат извършени от европейските лаборатории и институции и защо тези проби не започнат да се извършват първоначално с българските строители.", "date": "2018.11.12", "title": "Инж. Мирослав Мазнев: Посочените за проверка от БСП магистрали са контролирани от европейски институции"}
{"url": "https://www.faktor.bg/bg/articles/protestite-svaliha-tsenite-na-gorivata-v-velikotarnovsko-i-pazardzhishko", "text": "С 12-13 стотинки са поевтинели цените на основните видове горива във великотърновските бензиностанции след протестите, съобщава Агенция \"Фокус\". Вчера се проведе масов протест в града. Протестиращите срещу високите цени на горивата се обединиха с тези, искащи оставката на вицепремиера Валери Симеонов. Над 2000 човека излязоха по улиците във Велико Търново и за кратко блокираха главен път София – Варна. Към момента бензин А95 във Велико Търново се продава на средна цена от 2,24 лв./л. В края на месец октомври цената на този вид гориво бе 2,37 лв./л. Спадът в цените е с 13 стотинки. Цената на дизела от края на октомври до сега се е покачила е спаднала с 5 стотинки. В момента този вид гориво се търгува са 2,36 лв./л., докато преди две седмици се продаваше за 2,41 лв./л. При бензин А98 се отчита понижение в цената с 12 стотинки – от 2,63 лв./л. на 2,51 лв./л. Газта и метанът поддържат цена. Газта се пр0дава за 1,08 лв./л, докато метанът струва 1,44 лв./л. През август този вид гориво се е продаваше за 1,34 лв./л, след което през септември отбеляза значителен ръст с 10 стотинки. Средната цена за страната му е 1,42 лв./л. Цените на повечето видове горива в областта са с по 1 стотинки по-ниски или по-високи от средните в страната. Справка със статистика за страната на сайт за горива сочи, че за днешния ден област Велико Търново е на 14-то място в класация за най-евтини горива в България . В края на месец октомври бе на 15-та позиция. Съседната област Габрово е на 9-то място. Най-евтините горива са в област Хасково, а Ловеч и Плевен са съответно на 18-то и 25-то място. Понижение на цените на масовите горива с над 0.20 лв./л се отчита и на бензиностанциите в Пазарджик и областта, съобщи агенцията.  Цената на масовия бензин А-95 към момента е 2.26 лв./л, като най-високата цена за този вид гориво е 2.34 лв./л на някои от бензиностанциите в Пазарджик и областта, Дизелът също е на минимална цена от 2.37 лв./л, а максималната е 2.41 лв./л. Средната цена за бензин А-98 е 2.50 лв./л. Газта е на цена от около 1.10 лв./л. На няколко места, предимно в малките селища, бензин А 95 струва 2.15 лв./л. Общо 16 са бензиностанциите на територията на областния град, където ежедневно зареждат гориво по около 4 500 клиенти на обект. Повечето бензиностанции в града дават и подарък на клиентите си при зареждане на 20 литра гориво.", "date": "2018.11.12", "title": "Протестите свалиха цените на горивата в Великотърновско и Пазарджишко"}
{"url": "https://www.faktor.bg/bg/articles/sport/hubchev-izdade-kak-izbira-futbolistite-v-natsionalniya-otbor", "text": "Селекционерът на националния отбор - Петър Хубчев, отговори на въпросите на привържениците, малко след старта на подготвителния лагер преди мачовете с Кипър и Словения. Това се случи на официалната страница на \"трикольорите\" във \"Фейсбук\". \"Някои футболисти като че ли се притесняват от очакванията, които се пораждат с всяка победа, но трябва да го приемат. Може би някои го виждат като бреме. Мотивацията е много важен фактор в спорта. Аз предпочитам индивидуални разговори с футболистите. И като се убедя, че това са подходящите хора, съм по-склонен да работя с тях - дори и да са с по-малки качества, но да са по-всеотдайни. С удоволствие бих организирал лагер за футболисти, които не са в селекцията. Всеки месец бих го правил, но така е съставен календарът, че е невъзможно да се случи\", каза Хубчев. \"Най-важни при избора на играчи са хъсът и спортната злоба, а също и готовността да се раздадеш за националния отбор. Трябва да тичаш малко повече. В националния отбор никога не е стоял на дневен ред въпросът за подмладяване. Последното нещо, което ме интересува, са годините и от кой клуб идват играчите. Според мен имаме светло бъдеще, особено след откриването на базата в Бояна. Във всички възрастови групи имаме много добри момченца, но това не дава гаранция. Голямата крачка е от старшата възраст към мъжкия футбол\", добави спецът. \"Имах едно предложение, когато започнах работата си - да направим списък с българчета, които живеят извън страната, и да ги следим. Аз знам поне 5 имена. Има добри такива футболисти\", каза още Хубчев. \"Много е грешно да мислим, че сме фаворити срещу който и да е отбор. На базата на постижения отпреди 25 години ли сме такива?! Вижте къде играят футболистите на Словения и тогава ми кажете, че ние сме фаворити. Не съм аз човекът, който може да коментира и да изказва публично мнение и препоръки за вътрешното първенство. Аз съм го изказвал много пъти пред когото трябва, но други хора трябва да го решават. Разликата между Лудогорец и другите не е толкова голяма вече. За мен Лудогорец продължава да е най-качественият отбор, но не с такава разлика\", завърши треньорът.", "date": "2018.11.12", "title": "Хубчев издаде как избира футболистите в националния отбор"}
{"url": "https://www.faktor.bg/bg/articles/layf-stayl/rannoto-koledno-ozvuchavane-v-magazinite-e-stresirashto", "text": "Ранното коледно озвучаване в магазините е стресиращо, защото напомня за задълженията по празниците, като купуване на подаръци и посрещане на гости, съобщава БТА. То е дразнещо и за служителите, които работят там, защото непрекъснато слушат подрънкването на звънчета. Коледните песни ни напомнят за финансовите и емоционални притеснения по празниците, които се водят радостни, но всъщност са изпълнени със стрес. Професор Питър Кристенсън от колежа \"Луис енд Кларк\" в Портланд обясни, че Коледа е свързана с притеснения най-вече заради подаръците. Очакванията са \"да прочетеш мислите на близките и да им осигуриш идеалния подарък\". Музиката се намесва в този стрес. Анкета на Американската асоциация на психолозите установи преди време, че 61% от хората изпитват стрес по Коледа, като 1/3 казват, че през този период са много по-притеснени от обичайното.  Стресът може да се прояви физически с главоболие, високо кръвно и болки в гърдите. Той увеличава риска от болести като диабет, астма, артрит, високо кръвно, или ги влошава. Освен това хормонът на стреса кортизол може да увеличи натрупванията на тлъстини в тялото и да предизвика напълняване.", "date": "2018.11.12", "title": "Ранното коледно озвучаване в магазините е стресиращо"}
{"url": "https://www.faktor.bg/bg/articles/ikonomika/biznes/rekord-v-prodazhbite-v-denya-na-samotnite-sartsa-za-2-min-1-27-miliarda-evro", "text": "Концернът Alibaba се доближава до нов рекорд. В следобедните часове на \"черния петък\" или както го наричат в Китай \"денят на самотните сърца\" той е продал стоки за около 21,4 млрд. евро според Bloomberg, докато година по-рано за целия ден продажбите бяха за 21,8 млрд. евро. През първите две минути на тазгодишното събитие, започнало в полунощ, Alibaba продаде стоки на стойност 1,27 милиарда евро, твърди информационна агенция Xinhua. За първия час продажбите са достигнали почти 10 млрд. долара предава Ройтерс.  \"Денят на самотните сърца\" се празнуваше първоначално от студентите в Китай като противоположност на Свети Валентин, защото датата се състои само от единици. Преди осем години Alibaba започна да предлага на своите клиенти високи отстъпки в рамките на 24 часа на тази дата. Многобройни конкуренти последваха примера, правейки годишния Singles Day една голяма битка с отстъпки.", "date": "2018.11.12", "title": "Рекорд в продажбите в \"деня на самотните сърца\": за 2 мин. - 1,27 милиарда евро"}
{"url": "https://www.faktor.bg/bg/articles/upravlyavashti-sindikati-i-eksperti-shte-obsazhdat-aktualiziranata-energiyna-strategiya", "text": "В Министерството на енергетиката ще се състои работна среща, на която ще бъде представено предложението за актуализиране на Енергийната стратегия на България, съобщиха от ведомството. В дискусията ще участват министърът на енергетиката Теменужка Петкова, работодателски организации, синдикати, енергийни експерти и други заинтересовани страни. Необходимостта за промяна на документа е във връзка с изпълнение на дейности от ключово значение за развитие на газопреносната инфраструктура в страната. Срещата ще се състои на 13 ноември, вторник, от 14.00 часа в зала 821 на Министерството на енергетиката.", "date": "2018.11.12", "title": "Управляващи, синдикати и експерти ще обсъждат актуализираната енергийна стратегия"}
{"url": "https://www.faktor.bg/bg/articles/ikonomika/biznes/biznesat-podkrepi-promenite-v-kodeksa-za-zastrahovane", "text": "В открито писмо, адресирано до Менда Стоянова, председател на Комисията по бюджет и финанси на Народното събрание, Асоциацията на индустриалния капитал в България (АИКБ) и Конфедерацията на работодателите и индустриалците (КРИБ) изразиха подкрепа за предложените изменения и допълнения на Кодекса за застраховане. Браншовите организации на бизнеса поискаха изработването на методика, чрез която да се определят размерите на обезщетенията за материални и нематериални щети при настъпване на пътно-транспортно произшествие. АИКб и КРИБ подкрепят и въвеждането на лимити за определяне на неимуществените вреди на близките на починало лице при катастрофа. Асоциацията на индустриалния капитал в България и Конфедерацията на работодателите и индустриалците в България с безпокойство следят настъпващите изменения на застрахователния пазар в България, произхождащи от новото тълкувателно решение на ВКС No 1/2016 от 21.06.2018 г. С това тълкувателно решение в значителна степен се разширява кръгът на лицата, имащи право да получат обезщетение за неимуществени вреди от смъртта на техни близки. В този кръг вече са включени братята и сестрите на починалия/починалата и съответните възходящи и низходящи роднини от втора степен, както и всяко друго лице, което е създало трайна и дълбока емоционална връзка с починалия и търпи от неговата смърт продължителни морални болки и страдания. Регистрираме и трайна тенденция на постоянен ръст на сумите, които се присъждат от българския съд за неимуществени вреди на близки на починало лице. В съчетание с разширяването на кръга на правоимащите лица в съответствие с цитираното тълкувателно решение, лицата причинили неимуществени вреди, несъмнено ще бъдат ангажирани със значително по-големи размери на дължимите обезщетения.За съжаление, тук сме изправени пред липсата на методика, в съответствие с която да се определят размерите на обезщетенията за неимуществени вреди. Няма и законов лимит на техния размер, макар че в останалите държави членки на ЕС има решения в тази насока.Така се създава невъзможност да бъдат обосновавани размерите на присъжданите обезщетения, а това е предпоставка за неизбежна субективност и предпоставка за създаване на социална несправедливост. Тук трябва да прибавим и промяната в подсъдността, с която значителна част от съдебните спорове ще бъдат разглеждани от съдилищата по настоящ адрес на ищеца (увредено или пострадало лице), съгласно последните промени в Гражданскопроцесуалния кодекс. При отсъствието на методика или на законово установени лимити неминуемо ще възникнат сериозни различия при определянето на размера на дължимите обезщетения. В тази обстановка е ясно, че високите застрахователни лимити предопределят нуждата от високи по размер застрахователни премии, за да могат застрахователните компании да посрещат плащанията по застраховките. Последното е логично, но среща открит публичен отпор - застрахованите реагират остро и открито враждебно на анонсите за повишаване на застрахователните премии. Повече от сигурно е, че немалка част от многомилионния автомобилен парк у нас няма да бъде изобщо застрахован при необходимия в пъти по-висок размер на застраховките. Въз основа на изложените дотук съображения Асоциацията на индустриалния капитал в България и Конфедерацията на работодателите и индустриалците в България подкрепят тезата за необходимостта от въвеждане на методика за определяне размера на имуществените и неимуществени вреди в случаите на увреждане на здравето на лицата, които са пострадали от непозволено увреждане. Подкрепяме и въвеждането на законови лимити за определяне на размера на неимуществените вреди на близките на починало лице от непозволено увреждане.Ние приемаме за достоверни предварителните актюерски разчети, огласени от Асоциацията на българските застрахователи (АБЗ), според които излиза, че \"ако кръгът на новите правоимащи лица за смъртните случаи, причинени в ПТП през последните 5 години, се увеличи средно с 2,5 души, при средния размер на присъжданите обезщетения от 95 000 лв, на увредено лице , то това ще означава допълнителни 800 млн. лв. да бъдат заделени като застрахователни резерви само за покриване на претенции по минали събития\".Ясно е, че ако тази прогноза се сбъдне, а вероятността за това е изключително висока, цялата тази верига от причини и следствия ще доведе до удвояване на премията по застраховка \"Гражданска отговорност\" на автомобилистите, само за да се посрещнат Плащанията по вече сключените полици.Ясно е, че изчислената очаквана нова цена на застраховката \"Гражданска отговорност\" на автомобилистите ще бъде посрещната \"на нож\", без значение до къде ще се простира спонтанното недоволство на застрахованите и докъде - възможните спекулации на заинтересувани среди. Средната цена на застраховката \"Гражданска отговорност\" в България е значително по-ниска от средноевропейската, а в същото време, смъртните случаи при пътнотранспорнти произшествия на милион жители в България са близо два пъти повече.На фона на тези неблагоприятни данни, оказва се, че присъжданите обезщетения за болки и страдания в България (средно около 95 хил. лв. на всяко лице за последните 5 години и средно 118 хил. лв. за едно лице за 2017 г.) далеч надхвърлят неимуществените вреди (морални болки и страдания) за близките на починал в другите европейски държави. Например: в Белгия размерите на обезщетението за неимуществени вреди (,,болки и страдания\") са в определени лимити, определени в закон с методика, като могат да бъдат от 1 500 до 24 000 евро; в Дания има определен горен лимит до 13 400 евро, като конкретната индивидуална сума се определя със съдебно решение; във Франция има лимити в табличен вид, по методика, определени в закон — от 6 000 до 30 000 евро; в Холандия за определяне на размера на обезщетението за неимуществени вреди.", "date": "2018.11.12", "title": "Бизнесът подкрепи промените в Кодекса за застраховане"}
{"url": "https://www.faktor.bg/bg/articles/novini/balgariya/yu-moskov-radev-govori-za-prezidentska-republika-koyato-e-na-raba-na-diktaturata", "text": "„В основата на тези протести е една видимо добра организация. Това не са протести на бедни хора. Вижда се, че те са добре облечени, отиват там със скъпи джипове. Какви пролеми с цените на горивата може да има човек с джип за 200 хиляди. Това е очевидна организация. Казвам обаче организация, а не политическа мотивация. Все още този въпрос не е много изяснен”, коментира пред Нова телевизия Юлий Москов. „Единственото, което разбрахме през последните дни, е ролята на президента, която е на център нападател. Той изплю камъчето – иска смяна на системата. Според мен Румен Радев говори за президентска република, която е на ръба на диктатурата”, добави Москов. „Безкрайно ме притеснява офицер да управлява икономиката – това е страшно. Това са притеснителни неща за мен. Не подозирам президентът Радев в нищо”, уточни той.", "date": "2018.11.12", "title": "Ю. Москов: Радев говори за президентска република, която е на ръба на диктатурата"}
{"url": "https://www.faktor.bg/bg/articles/tramp-otnovo-se-razsardi-na-evropa-obvini-ya-v-golyama-nespravedlivost", "text": "Американският президент Доналд Тръмп предупреди европейските съюзници на САЩ, че повече няма да плаща за сигурността на Европа и едновременно с това да губи огромни суми пари от търговията със страните от ЕС. Това стана ясно от пост, който написа в своя Туитър след завръщането си от Париж, където участва в церемонията по случай 100 години от края на Първата световна война /1914-1918 г./ Ето срещу какво негодува държавният глава на САЩ: \"Току-що се върнах от Франция, където постигнах много по време на срещите ми със световните лидери. Не е лесно да се обсъжда факта, че към САЩ трябва да се отнасят справедливо – нещо, което в момента не се случва както във военната, така и в търговската сфера. Ние плащаме значителна част от разходите, свързани с осигуряването на военната защита на другите страни – стотици милиарди долари – за привилегията да губим стотици милиарди долари от търговията със същите тези страни“. Тръмп заяви, че лично е предупредил лидерите, с които е разговарял за това, че повече не може така, уточнява БГНЕС.  „Това е абсурдна несправедливост спрямо САЩ. Огромните пари, които ние харчим за защита на други държави и нищо да не получаваме в замяна, освен загуби и търговски дефицит. Настъпило е време тези много богати държави или да плащат на САЩ за предоставяната им прекрасна военна защита, или да се защитават сами..., а търговията трябва да бъде свободна и справедлива“, подчерта американският президент.", "date": "2018.11.12", "title": "Тръмп се разсърди на Европа, обвини я в голяма несправедливост"}
{"url": "https://www.faktor.bg/bg/articles/novini/svyat/patnik-s-falshiv-balgarski-pasport-be-zadarzhan-na-mezhdunarodnoto-letishte-skopie", "text": "На граничния пункт на Международното летище Скопие на излизане от Република Македония тази нощ при извършена проверка на паспорта на 25-годишен пътник от България бе установено, че паспортът е фалшив, съобщи македонската телевизия Сител.  Лицето признало, че е на 23 години, от Турция, и казало името си, което се съобщава само с инициалите И.Т.  Лицето било задържано за по-нататъшна процедура.", "date": "2018.11.12", "title": "Пътник с фалшив български паспорт бе задържан на Международното летище Скопие"}
{"url": "https://www.faktor.bg/bg/articles/novini/svyat/eksploziya-vav-fabrika-za-orazhiya-v-rumaniya", "text": "Една работничка е загинала при експлозия във фабрика за оръжия в западна Румъния. След експлозията, която се е случила в тунел, където изпробвали оръжията в Куцир, е избухнал пожар. В тунела са се намирали 19 души и всички са успели да се спасят с изключение на 50-годишната жена. Говорителят на службата за извънредни ситуации Тристан Фогараси заяви за медиите, че пожарникари два часа са се борили с избухналия пожар. В това държавно предприятие работят около 1000 души. Там се произвеждат много модели пистолети и други оръжия.", "date": "2018.11.12", "title": "Експлозия във фабрика за оръжия в Румъния"}
{"url": "https://www.faktor.bg/bg/articles/peskov", "text": "На вчерашната кратка среща в Париж Путин и Тръмп \"буквално размениха само няколко думи\". Това отбеляза говорителят на Кремъл Дмитрий Песков. \"Те казаха, че има за какво да поговорят, че е необходимо да поговорят и за договора за ракетите . . . и се разбраха, че се ориентират (към среща) в Аржентина, на форума на Двайсетте\", посочи още Песков на брифинг за журналисти в Москва. Говорителят на Кремъл отбеляза също, че не вижда предпоставки за среща на \"нормандската четворка\" по кризата в Източна Украйна. \"Няма дори и намек за възможна резултатност\" от една такава среща, добави той.  Коментирайки състоялата се в Париж среща на германската канцлерка Ангела Меркел, френския президент Еманюел Макрон и украинския президент Петро Порошенко, Песков посочи, че участие на Путин в този разговор поначало не е било планирано. Нещо повече, според него тази среща без Путин е била организирана заради невъзможността засега да бъде продължен разговорът във формата на \"нормандската четворка\". Президентът Путин не планира среща в близките дни с лидера на Северна Корея Ким Чен-ун, няма планове за подобен контакт нито във Владивосток, нито след завършването на съмита на АСЕАН в Сингапур, съобщи още Песков, отговаряйки на журналистически въпрос. Той уточни, че няма планове за такава среща (на Путин) на връщане от Сингапур във Владивосток. ТАСС припомня думите на руския заместник-външен министър Игор Моргулов пред журналисти, че датата за посещение на севернокорейския лидер в Русия за среща с президента Путин е в процес на съгласуване. В отговор на друг въпрос Песков, цитиран от Ройтерс, отхвърли обвиненията, отправени от финландския премиер Юха Сипиле, че Русия може би умишлено е нарушила джипиес сигнала във Финландия по време на голямото военно учение на НАТО в северните страни през последните седмици. Песков посочи, че не разполага с информация Русия да е отговорна за това и добави, че неговата страна редовно бива обвинявана за всякакви престъпления, като по правило тези обвинения са безпочвени. Миналата седмица службите за въздушна навигация във Финландия отправиха предупреждение за въздухоплаването заради значителни проблеми с джипиесите в северната част на страната. Норвегия направи подобно предупреждение за загуба на джипиес сигналите за пилотите в нейното въздушно пространство в края на октомври, когато започна учението на НАТО. \"Възможно е Русия да е причинила този проблем. Известно е, че тя притежава такива възможности\", каза вчера Сипиле по Финландското радио и телевизия. Финландия не членува в НАТО, но се включи като партньор в най-голямото военно учение на алианса от десетилетия, което завърши в средата на миналата седмица.", "date": "2018.11.12", "title": "Песков: Няма дори и намек за среща на \"нормандската четворка\" по кризата в Украйна"}
{"url": "https://www.faktor.bg/bg/articles/novini/balgariya/kmetove-prodalzhavat-da-nastoyavat-izbori-v-naseleni-mesta-sas-100-dushi-naselenie", "text": "\"Проблемът е, че държавата дава бюджети на големите общини и после нехае какво става с тези пари. А кметовете на големите общини не изпълняват бюджета\", заяви след срещата с премиера Борисов кметът на Калофер Румен Стоянов. По думите му, остават средства за заплати, осигуровки, а ни взех  парите за ремонт на пътища и тротоари. \"Това са около 20 хиляди лева, но няма никакъв закон, с който \"големия кмет\" да бъде санкциониран ако не изпълни бюджета. И Борисов, и Томислав Дончев са били кметове и ни разбраха\", коментира той срещата на кметовете на кметства в МС. Стоянов съобщи, че ще бъде направена промяна в закона, която ще задължава кметовете на общини да изпълняват бюджета спрямо кметствата. Той призна, че не е удовлетворено тяхното искане изборите за кмет на кметства да бъдат в населени места със 100 души население. Стоянов, който е от БСП заяви:  \"За нашия протест се срещнах с Корнелия Нинова и и казах, че ако не ни чуят ще поискаме помощ от партията. Но ни чуха\".", "date": "2018.11.12", "title": "Кметове продължават да настояват: Избори в населени места със 100 души население"}
{"url": "https://www.faktor.bg/bg/articles/mariya-gabriel-na-sreshta-s-makron", "text": "Само заедно можем да отстояваме европейското лидерство и цифровия ни суверенитет. Това послание отправиха на работна среща в Париж днес президентът Емануел Макрон и еврокомисарят по цифровата икономика и цифровото общество Мария Габриел. Двамата се обединиха, че ако Европа остане мобилизирана и запази хората в центъра на цифровата си политика, тогава ще може да се справи с предизвикателствата и да бъде в предните редици на цифровата трансформация в глобален мащаб. Мария Габриел отбеляза важността на теми като борбата с дезинформацията онлайн, защитата на личните данни, цифровите умения на гражданите, осигуряването на по-добър баланс между върховенството на закона, справедливостта и иновациите, необходимостта от наваксване на изоставането на Европа на световната цифрова сцена. Българският еврокомисар силно наблегна на важността от общи действия и политики по теми, които също ще определят цифровото бъдеще на Европа като суперкомпютрите, изкуствения интелект и геномиката. \"Нито една от тези теми не е лесна, а оставащите предизвикателства могат да изправят пред още по-голямо изпитание нашето единство и европейско лидерство. Ако заедно демонстрираме решимост да приключим всички 60 инициативи в обхвата на цифровия единен пазар, няма съмнение, че Европа може да се придвижи в центъра на цифровата революция. Разчитам на всички европейски лидери, на президента на Франция Емануел Макрон като домакин на днешната среща, не да прегърнем, а да оформим цифровата промяна. Историята ни е показала, че няма предизвикателство, което да не можем да преодолеем, когато Европа е единна\", заяви българският еврокомисар Мария Габриел. Срещата й с президента Макрон бе в рамките на Годишния форум за управление на интернет. При изключително засилен интерес към темата за изкуствения интелект пък премина и друго събитие, в което тя бе централна фигура - срещата на високо равнище GovTech в Париж. С европейски лидери, новатори, представители на европейските институции, международно признати лектори и десетки участници Мария Габриел обсъди как нововъзникващите технологии, сред които е и изкуственият интелект, могат да подобрят обществените услуги и демократичните практики. Представих стратегията на ЕС за изкуствения интелект, в центъра на която отстоявам ориентирания към човека подход. В действията ни трябва да бъдем водени от тревогите на гражданите за скоростта на развитие на новите технологии и заедно да отговорим на предизвикателствата, като се придържаме към най-важното – човекът да остане този, който управлява технологичния процес. Много са сферите на приложение на изкуствения интелект – от транспорта, през здравеопазването, до сигурността и електронното правителство. Разумът и иновативното мислене трябва да ни водят по пътя към оползотворяването на възможностите, които ни дава развитието на изкуствения интелект, за по-добри, по-ефективни и по-целенасочени услуги при защита на нашите основни ценности и принципи.", "date": "2018.11.12", "title": "Мария Габриел и Еманюел Макрон с общо послание: Само заедно можем да защитим лидерството на Европа"}
{"url": "https://www.faktor.bg/bg/articles/novini/svyat/srabskata-tsarkva-zastana-na-stranata-na-moskva-ne-priznava-reshenieto-za-avtokefaliya-na-upts", "text": "Архиереите на сръбската православна църкви поискаха да се свика Всеправославен събор, който да реши съдбата на автокефалията на Украинската църква. По този начин те застанаха на страната на Руската православна църка, която досега беше единствената не признаваща решението на Вселенския патриарх да издаде томос за независимост на Киевската патрирашия от Москва. СПЦ не признава каноничността на решението на Светия синод на Вселенскята патриаршшия и на УПЦ, съобщиха официално от пресслужата на СПЦ, цитирана от сръски медии. На събора украинските православни църкви, които не признават върховенство на Московската патриаршия са били наречени \"разколническите групи на Украйна\", а решението на Вселенската патрирашия \"канонично необосновано\". \"В тази връзка арихиереския събор на Сръбската православна църква реши, че не признава решението на Вселенската патриаршия за незадължитено за изпълнение и да не уставовява канонично общение с киевските църкви\", се казва в събощението. \"Съборът предлага на Вселенската патриаршия и на всички останали малки автокефални православни църкви колкото е възможно по-скоро да разгледат въпроса на Всепарвославен съвет, за да потвърдят и укрепят съборността и единството\", се казва в решението на сръбските архиереи. Още през май тази година сръбският патриарх Ириней остро критикува инициативата за създаване на единна поместна църква в Украйна. Засега СПЦ е единствената църква, която открито застава на страната на Руската православна църква по този въпрос.", "date": "2018.11.12", "title": "Сръбската църква застана на страната на Москва: Не признава решението за автокефалия на УПЦ"}
{"url": "https://www.faktor.bg/bg/articles/novini/balgariya/rumanskiyat-prezident-zayavi-che-stranata-me-ne-e-gotova-da-poeme-predsedatelstvoto-na-es", "text": "Йоханис, цитиран от NBC News, зяви, че \"нещата са излезли от релсите\" и съществува политическа потребност от промяна на правителството, което нарече \"нещастие за румънската демокрация\". Виорика Данчила, която стана премиер през януари, има слабо влияние в партията си и при вземането на решения, доколкото правителството се управлява в сянка от Ливиу Драгня, председател на управляващата Социалдемократическа партия. Драгня не може да заеме поста министрър-председател защото е осъден за измами на изборите през 2016 година и кражба на гласове.", "date": "2018.11.12", "title": "Румънският президент: Страната не е готова да поеме председателството на ЕС"}
{"url": "https://www.faktor.bg/bg/articles/ikonomika/ikonomisti-zaradi-skapoto-gorivo-nyama-da-se-useti-planiranoto-uvelichenie-na-dohodite", "text": "Има опасност високите цени на горивата у нас през последните седмици да „изядат” планираните по-високи доходи през следващата година, предупреждават икономисти. Специалистите в петролния и газов бранш обаче, очакват понижение на цените в България.  За асоциацията, която представлява нефтения бизнес, цените у нас се регулират единствено от международния пазар. „Когато те се покачват, се покачват със същия тренд, като тези в Европейския съюз, когато цените на горивата в страната падат – те падат по същия начин както в останалата част на Европейския съюз”, заяви Светослав Бенчев, Българска петролна и газова асоциация. От Асоциацията уточняват, че акцизът за литър гориво у нас е най-нисък в Европа, а нефтените продукти са сред най-евтините. „Имайте предвид, че бюджета на страната се пълни основно с акцизи и ДДС. В този смисъл – всяко понижаване на някой от тези два компонента, ще доведе до понижаване на бюджета на страната”, допълни Бенчев. Икономистът Румен Гълъбинов обаче смята, че високите цени на горивата вече са оказали влияние на бюджета – инфлацията се е повишила и е възможно да има ефект върху доходите ни догодина. „Всички заложени от сега индексации на доходите – увеличение на минимални работни заплати, увеличение на пенсии, социални плащания могат да бъдат образно казано или отчасти, или изцяло „изядени” от тази инфлация”, каза Гълъбинов.  Според икономисти – облекчение на цените може да се постигне чрез по-ниско ДДС за стоките от първа необходимост и чрез либерализация на вноса на гориво от съседните страни.", "date": "2018.11.12", "title": "Икономисти: Заради скъпото гориво няма да се усети планираното увеличение на доходите"}
{"url": "https://www.faktor.bg/bg/articles/dsb-izdiga-svetoslav-malinov-za-vodesht-na-evrolistata", "text": "ПП „Демократи за Силна България” издига и утвърждава Светослав Малинов като водещ кандидат на ДСБ в единната листа на Демократична България, за изборите за Европейския парламент през май 2019. Това е решено на Националното съвещание на ДСБ, на което е приета резолюция, съобщиха от партията. Възложено е на Националното ръководство да организира щабове за подготовка на партията за явяване на Европейски, местни и предсрочни избори. ПП „Демократи за Силна България” призовава към партньорство на всички опозиционни, проевропейски сили в дясноцентристкото пространство в предстоящите избори.", "date": "2018.11.12", "title": "ДСБ издигна Светослав Малинов като водещ на единната евролиста на \"Демократична България\""}
{"url": "https://www.faktor.bg/bg/articles/vsyako-treto-balgarsko-dete-se-razhda-zad-granitsite-na-balgariya", "text": "Над един милион български граждани в активна възраст обмислят да емигрират в чужбина, а голяма част от тях са хора с доходи, по-ниски от средната работна заплата (1119 лв.). При вече емигрирали 1,5 милиона през последните 30 години става така, че всяко трето българско дете се ражда зад границите на страната. Така Ивайло Калфин, бивш социален министър и член на Управителния съвет на Института за икономика и международни отношения, обобщи данните от социологическото проучване \"Трудова миграция\", направено по поръчка на Фондация \"Фридрих Еберт\".  Проучването е проведено през септември и обхваща 1000 души на възраст от 18 до 64 години. От данните става ясно, че профилът на обмислящия да излезе в чужбина българин е мъж, който живее в областен град, има средно образование и търси работа не за цял живот, а за около пет години. Нагласите на тези хора не са за дълготрайна емиграция, но ако средно в ЕС половината от заминаващите в друга страна се връщат, то у нас половината от завърналите се искат отново да заминат. Основните мотиви за емиграция са ниските заплати в България – каза още Ивайло Калфин.  Дългосрочно държавата губи потенциал от източването на ресурс. Не са нереалистични очакванията за повишаване на заплащането в България, за да бъдат задържани потенциалните емигранти тук. Те са наясно, че правят доста компромиси, свързани с професионалната квалификация и с качеството на живот докато са в чужбина. Доходите са важна тема и когато се казва, че в България те бързо се повишават, истината е, че повишението средно статистическо. За някои групи действително доходите много бързо растат, но има една група български граждани, за които заплатите на практика са замръзнали и са много ниски. При малко над 4 млн. българи в трудоспособна възраст между 18 и 64 години, около 1 млн. обмислят да емигрират, което обаче не значи, че ще го направят. Това не са само млади хора, а са разделени доста равномерно в различните възрастови групи, включително хора на по-висока възраст. Другият важен аспект, подбуждаш емигрантските нагласи, е сигурността. Не толкова физическа, колкото социална и възможността човек да получава социални услуги, здравеопазване и да си планира живота за следващите 15 години, поне. Важна е системата от социални мерки и връзкатамежду трудов и личен живот. Например хората да имат възможност да си отглеждат спокойно децата. На много места в Европа са безплатни детските ясли и градини, има възможност за гъвкаво работно време. Подобни неща съществуват в нашето законодателство, но те не се познават и много малко се прилагат. Трябва да се даде сигурност на младите семейства, че докато те се концентрират върху работата, децата им ще получат съответните добри грижи. Изследването е придружено с конкретни предложения за политики, защото решаването на проблемите не се изчерпва само със заплащането – казва Ивайло Калфин и продължава: Много е важно да излезем от чисто емоционалната функция, че искаме българските граждани и тези, които са от български произход в чужбина, да дойдат в България. По-скоро трябва да се насочим към конкретни мерки. С настоящата си политика България не може да предложи добри условия. Търсят се за цяла Европа хора в туризма, за транспортния бранш и т.н. Как ще вземеш един шофьор или служител в туризма със заплатите, които са в България; защо той ще предпочете да дойде у нас, а няма да отиде някъде другаде в Европа? Тук трябва да се постави въпросът за ниските доходи, които, на всичкото отгоре, единствени в ЕС са облагани с данък. Вярно, имаме нисък данък, но пък се отнема с данък от минималната работна заплата. Ако искаме да създадем условия за връщане в България, трябва да направим така, че да се адаптират лесно. Трябва да знаят български и да има училища, в които да продължат образованието си в България. Голяма част от българските емигранти разглеждат възможността да се върнат и да започнат със спестените си пари някакъв бизнес. Затова можем, от една страна, да задържим тези, които имат намерение да напуснат, а от друга – да създадем условия за част от заминалите да се върнат при не по-лоши условия на труд от тези, които имат в момента.", "date": "2018.11.12", "title": "Ивайло Калфин: Основните мотиви за емиграция са ниските заплати в България"}
{"url": "https://www.faktor.bg/bg/articles/vaorazhen-grabezh-v-magazin-v-rusensko", "text": "Около 20:15 часа вчера в магазина в с. Николово са влезли двама маскирани мъже, облечени в тъмни дрехи. Единият е имал в ръката си пистолет и с него ударил по главата колегата, който паднал на земята, разказа служителка. След това се обърнал към нея и поискал да му даде всички пари. Тя обяснила, че не може да отвори касата, и тогава двамата грабнали няколко неразпечатани стека цигари и лотарийни билети, поставили ги в чанта и избягали от магазина. След получаване на сигнала от полицията са били предприети незабавни оперативно-издирвателни мероприятия за установяване на извършителите, както и всички необходими процесуално-следствени действия за документиране на случая. Удареният служител от магазина е бил отведен в УМБАЛ в Русе. След преглед и оказана медицинска помощ е освободен с контузна рана на лявата вежда. На местопроизшествието е извършен оглед. Изяснено е, че от търговския обект липсват общо 6 стека цигари и 100 бр. лотарийни билети, като щетите се уточняват. По случая е образувано досъдебно производство за престъпление по чл.198, ал.1, от НК. Работата по разследването продължава, издирват се двамата извършители.", "date": "2018.11.12", "title": "Маскирани обраха магазин в Русенско"}
{"url": "https://www.faktor.bg/bg/articles/obshtestvo/zakon-i-red/sadat-dade-hod-na-deloto-sreshtu-miroslav-borshosh", "text": "Софийски градски съд проведе днес второ разпоредително заседание по делото срещу бившия директор на НДК Мирослав Боршош и Валентин Кръстев.  СГС насрочи първото заседание по делото да се проведе на 14 януари 2019 година. И на днешното разпоредително заседание адвокат Доковска, която защитава интересите на Боршош, поиска делото да бъде върнато, защото все още има неясноти в обвинителния акт, които могат да бъдат причина клиентът ѝ да не получи адекватна защита. Тя настоя още актът да бъде върнат на Софийска градска прокуратура за доработка. След като чу страните по делото, СГС прецени, че от прокуратурата са коригирали обвинителния акт и може да бъде насрочено редовно заседание. Припомняме, Мирослав Боршош и Валентин Кръстев са обвинени за длъжностно присвояване в особено големи размери, при което е ощетен НДК. Бившият изпълнителен директор е обвинен за това, че е разпоредил част от целевите средства - в размер на 3 431 146,06 лв. да бъдат разходвани за заплащане на разходи, които не са свързани с дейностите, за които са били отпуснати.", "date": "2018.11.12", "title": "Съдът даде ход на делото срещу Мирослав Боршош"}
{"url": "https://www.faktor.bg/bg/articles/obshtestvo/zakon-i-red/konpi-za-panov-nepriemlivo-e-magistrat-da-izpolzva-institutsiyata-koyato-predstavlyava-za-da-se-postavi-izvan-zakona", "text": "Комисията за противодействие на корупцията и за отнемане на незаконно придобитото имущество (КПКОНПИ) отговори на писмото на председателя на Върховния касационен съд Лозан Панов, в което той твърди, че е поканен за обяснения в разрез с Конституцията. Лозан Панов е поканен в Комисията за противодействие на корупцията и за отнемане на незаконно придобитото имущество (КПКОНПИ) за вземане на обяснения във връзка с ревизионен акт от Националната агенция по приходите (НАП) на базата на законовите правомощия на Комисията да прави проверка за потенциални корупционни действия на лица, заемащи висши държавни длъжности, съобщават от Комисията. Панов е поканен в лично качество, на служебния му адрес, съгласно разпоредбите на процесуалните закони. В правомощията на КПКОНПИ е да взема обяснения от граждани във връзка с противодействие на корупцията и отнемане на незаконно придобито имущество. Това е предвидено както в чл.104, ал.1, т.5 (противодействие на корупцията), така и в чл.114, ал.2, т.2 (незаконно придобито имущество) от Закона за противодействие на корупцията и за отнемане на незаконно придобитото имущество (ЗПКОНПИ). При осъществяване на тези правомощия на Комисията, законът не прави разграничение в служебното качество на гражданите. Нещо повече, ЗПКОНПИ изрично посочва, че КПКОНПИ е органът, който разследва потенциално корупционно поведение на лицата, заемащи висши държавни длъжности, изредени в чл.6, ал.1 и председателят на ВКС е упоменат на първо място в т.7 на посочената алинея. Както става ясно от чл.6, ал.2, по отношение на магистратите ЗПКОНПИ прави разграничение на органа, пред когото те подават декларации за имущество и който прави проверки за конфликт на интереси, но не и по отношение на проверките за корупционно поведение. На базата на тези разпоредби до момента органите на КПКОНПИ са вземали обяснения от магистрати. КПКОНПИ смята за неприемливо самоидентифицирането на един магистрат с цялата съдебна власт и използването на институцията, която представлява като основание да се постави извън закона. Разделението на властите означава ненамеса от една власт в работата на друга, а не недосегаемост на представител на една от властите.", "date": "2018.11.12", "title": "КОНПИ за Панов: Неприемливо е магистрат да използва институцията, която представлява, за да се постави извън закона"}
{"url": "https://www.faktor.bg/bg/articles/petak-13/uchenikat-na-kim-filbi-i-udarnitsi-na-bkp-i-ds-lapali-ot-likvidatorskiya-biznes-na-banevi", "text": "Шефове от бившата ДС и номенклатурата на БКП  се оказват  години наред предпочитаните експерти, които са на щедра хранилка в бизнес империята на олигарха Николай Банев. Вече трета седмица той и съпругата му Евгения са „гости” в френски полицейски арест, чакайки да бъдат екстрадирани в България. У нас специализираната прокуратура разследва бизнесмена за съсипването на „Полимери” АД. Не случайно в деловите среди Банев иронично е наричан   защото над 90% от приватизираните от него дружества днес са източени, нарязани за скраб и фалирани, а работниците - изхвърлени на улицата, без заплати и обезщетения. Съюзници и изпълнители на тази политика на олигарха се оказват и цяла плеада активисти на комунистическите тоталитарни служби, които в годините на прехода се изявяват като строители на новия капитализъм. Като всички новоизлюпени олигарси и Николай Банев е обсебен от идеята за своя структура за сигурност, конкурираща са с тези на Емил Кюлев, Илия Павлов и др. Естествено главни играчи в нея се оказват  все стари десари, а основната цел е да се събира  информация за конкуренцията и политици, с цел влияние. По това време те са разполагали с огромен масив от секретна информация, безценни оперативни контакти у нас и в чужбина и влияние в държавния апарат. Източници на Faktor.bg от специалните служби разказват, че от пролетта на 1997 год. отговорник по сигурността в империята на Банев е бил Параскев Параскевов, бивш секретар на МВР по времето на Жан Виденов. Той е стар служител на ДС, свързан с Второ главно управление.  През лятото на 1997 год. Параскевов напуска, а в края на същата година в структурата започват работа Живко Желев, бивш н-к на столичната служба за сигурност и Владо Спасов, бивш н-к на Направление в НСС. По- късно там е привлечен на работа и Богдан Канациев, свързан със сигурността в енергетиката. Съпругата на Канациев в продължение на години е секретарка на лидерите на БСП и топла връзка с „Позитано”. През лятото на 2000 год. Спасов и Канациев са съкратени. По- късно напуска и Желев. Към структурата за сигурност на „АКБ Форест” са и няколко охранителни фирми. В една от тях работи Любомир Предов, бивш н-к \"Кадри\" на НРС и един от близките на Бриго Аспарухов, докато Бриго е шеф на  разузнаването. В началото на 2004 год. Банев започва изграждането на нова структура за сигурност, оглавена отново от Живко Желев. В нея работят Вальо Михайлов, бивш служител на НСС и НСБОП, Асен Йотов, бивш началник на сектор в НСБОП и др. Когато Банев премества офисите си в сгадата на „Киноцентъра”, се оборудват специални помещения за разузнавателна дейност и автономна радиотелефонна централа, която да покрие Софийското поле. С този проект се занимава Тинчо Тинчев, бивш служител на \"Свръзки\" – УБО, а след това и зам.-директор на Софийската телефонна централа. Тинчев е издействувал от \"Комитета по съобщения\" радио честоти за \"АКБ\". На по-ниски нива в структурата за сигурност на Николай Банев работят още десетки редови служители на ДС и МВР. През всичките години обаче специалните въпроси по сигурността в империята са поверени на   Генералът, според негови бивши колеги от службите, е бил не просто изпълнител в структурата, а част от ръководството й. От фирмените регистри става ясно, че Тодор Бояджиев е бил член на съвета на директорите на фалираното и разграбено предприятие в град Троян „Елма”, а самият Банев тогава е негов изпълнителен директор. По-късно генералът продължава да расте в империята на комсомолеца, като става част от управителния съвет на „Приватизационен фонд АКБ Форест – социален” АД, който, независимо от името, се оказва по ирония на съдбата основният екзекутор на десетки важни фирми. Именно Бояджиев отваря на Банев вратите към важни фактори в Русия и САЩ. В началото на прехода генералът създава Евроатлантически разузнавателен форум и чрез него организира среща на бивши началници на разузнавателни служби от Западна и Източна Европа. Тя е финансирана от Банев, който лично присъства на форума. Бившият разузнавач Красимир Райдовски коментира пред Faktor.bg участието на представения като експерт по сигурност и топ разузнавач в управлението на бизнес структурата на Николай Банев: „Изключително съм впечатлен и изненадан от присъствието на българския Ким Филби, както се представя самият ген. Бояджиев, в приватизационния фонд, който днес прокуратурата разследва. Не съм допускал че прозорливият ген. Бояджиев би станал член на ръководството на структура, която се е занимавала със съсипването на българската икономика и източване на милиони лева.  Винаги съм имал някакви съмнения относно професионалните качества на Бояджиев. Конкретният пример са арестът на българския разузнавач Пеньо Костадинов в САЩ, който попада в затвора в разгара на Студената война. Нямам обяснения защо и как българският Филби е утвърдил предложения от Костадинов план за среща с американския гражданин, който е бил подставено лице, агент на ФБР. Ако Бояджиев като резидент беше извършил дори и елементарен анализ, не би позволил провеждането на срещата и провала на българското разузнаване. Костадинов лежа в американски затвор, кариерата му бе съсипана, за разлика от Тодор Бояджиев, който след години стана генерал, главен секретар на МВР и депутат от БСП. Още си спомням с какъв патос г-н Бояджиев, племенник на Начо Папазов, обяви от трибуната на ВНС, че е репресиран от ДС. След арестите на Баневи изниква отново   и са получавали заплати от съсипването на икономиката и съмнителни сделки? Присъствието на името на Бояджиев в регистрациите на фирми на Банев събуди спомени у мен за публикации в българската преса за проблемите, които създаваше с връщането на апартамент на държавата, но записан на негово име в Ню Йорк. Проблемът е, че днес подобни лица продължават да се държат като ментори на обществото и да ни поучават. Добре, че Филби не е жив, за да види какви ги е вършил „ученикът” му, казва с ирния Райдовски. Афинитетът към кадри от тоталитарните репресивни структури на БКП съвсем не е случаен. Всъщност основателите на „АКБ Форест” са трима знакови другари, а АКБ е образувано от първите букви на имената им – Араклиев,  Костадинов и Банев. Росен Араклиев е бивш служител по ДС в ОУ- МВР, Хасково, а от 1986 год. е във ВГУ- ДС. Баща му е дългогодишен Първи секретар на ОК- БКП в Хасково и командир на партизанския терористичен отряд „Асен Златаров”. Костадин Костадинов е бивш служител по ДС в РУ- Кремиковци, директор по режима в комбината. От 1987 год. е зам.-началник на 02 РУ в София. Сочен е като „мозъкът” на АКБ, но през 1995 год., заедно със съпругата си загива в мистериозна автомобилна катастрофа.  Николай Банев от стругар се издига до инструктор в ЦК на ДКМС. Баща му,  станал ятак на терористите от „Асен Златаров“ още на 14 години, е сочен като най-младия активен борец срещу фашизма и капитализма у нас. По времето на комунизма заема важни постове във военното разузнаване. Неслучайно първата дейност на Араклиев,  Костадинов и Банев е охранителна, като по информация на самата структура за тях работят близо 1060 гардове и експерти по сигурност. При правителството на Жан Виденов пък  АКБ поема охраната на важни държавни предприятия. След ненадейната смърт на Костадинов, Араклиев напуска страната, а Банев остава едновластен господар на империята. На ръководни позиции в „АКБ” се оказват неслучайно и редица кадри на стопанския и културния елит на БКП и БСП. В управителния съвет на „АКБ Форест – Социален” АД знаково попада името на Георги Панков - последният министър на химическата промишленост по времето на Тодор Живков и член на ЦК на БКП. Именно той наблюдава пряко бизнеса на „Полимери”. В ръководството на бизнес империята е и Константин Стефанов Главанаков. По времето на Живков той е зам.-министър на Външната търговия, посланик на НРБ в Япония, а в кабинета на Жан Виденов отново е зам.-министър, но този път във Външно. В управителния съвет на фонда приватизатор се оказва на хранилка и културологът и активист на БКП и БСП проф. Чавдар Добрев. Всички другари, които са лапали от структурите на Банев са знаели отлично, че той е приватизирал 101 предприятия от индустрията на комунистическа България, че някои от тях са уникални и структурно определящи за района. Знаели са също, че системно и методично тези фирми се разкостват и източват, а босът им с комсомолски плам ги води към фалит. Били са наясно, че Банев не плаща заплати на редовите служители,  работниците мизерстват, а източените пари се прехвърлят в офшорки или отиват за ексцентричните прищявки на комунистическия принц и фамилията му. Никой от тези топ експерти обаче не е бил камбаната, за това което се случва във фирмите на комсомолеца. Мълчали са, за да си взимат тлъстите хонорари, заплати и бонуси.  Точно така в посткомунистическа България тези „другари” наложиха възприятието, че   и накараха хората да си спомнят с носталгия за комунизма. Историята с бизнес империята на Баневи е доказателство, че не демокрацията съсипа икономиката на България, а  комунистическите и десарски номенклатури, които препраха по най-вандалски начин държавната собственост в частна. Унищожиха индустрията, постигайки най-важното - отвратиха хората от демокрацията. Когато си продукт на сталинския и живковския модел на управление, няма как да правиш модерен капитализъм, с човешко лице, а Банев е пример за това.", "date": "2018.11.12", "title": "Ученикът на Ким Филби и ударници на БКП и ДС лапали от ликвидаторския бизнес на Баневи"}
{"url": "https://www.faktor.bg/bg/articles/ban-sazdava-alternativna-struktura-na-nimh", "text": "БАН създава ново самостоятелно научно звено на мястото на НИМХ с работно наименование „Институт за изследване на атмосферата, климата и водите“, съобщават „Фокус”. В новото звено ще се отделят част от дейността, активите и пасивите на сегашния Институт. Новото звено ще започне работа от 1 януари 2019 година. От същата дата ще функционира и НИМХ към МОН. Учените, специалистите и членовете на научно-помощния персонал на Института трябва да подадат заявление, ако искат да работят в новото научно звено.  Срокът за подаване на заявленията е 20 ноември. От Академията съобщават, че тези, които решат да останат в новото звено на БАН  ще запазят научните си степени и академични длъжности, както и проектите си и условията за работа, в т.ч. ползваната научна инфраструктура. На 31 октомври от Управителния съвет на БАН е обявен конкурс за директор на Института за изследване на атмосферата, климата и водите при БАН със срок за подаване на документи до 30 ноември.", "date": "2018.11.12", "title": "БАН създава алтернативна структура на НИМХ"}
{"url": "https://www.faktor.bg/bg/articles/petrich-nastrahna-otkriha-martva-zhena-v-kola", "text": "Мъртва жена е открита в лека кола в Петрич, съобщи говорителят на ОД на МВР-Благоевград Йорданка Шаркова. По първоначални данни по тялото няма следи от насилие. На място е екип криминалисти. Колата с гръцка регистрация била паркирана в близост до пожарната в южния град. Жената е на 55 г. От полицията отказват повече подробности, защото е възможно близките на починалата да откажат аутопсия и да не искат да се разгласява случаят.  Полицаите работят по версията за самоубийство чрез натравяне с медикаменти или пък, че жената е починала в следствие на здравословен проблем.", "date": "2018.11.12", "title": "Петрич настръхна: Откриха мъртва жена в кола"}
{"url": "https://www.faktor.bg/bg/articles/us-doklad-severna-koreya-prodalzhava-da-poddarzha-neobyaveni-raketni-bazi", "text": "Американски мозъчен тръст съобщи, че е локализирал най-малко 13 от общо 20 необявени ракетни бази в КНДР, предаде Ройтерс. Тези данни показват пред какво предизвикателство са изправени преговорите с Вашингтон, който се опитва да убеди Пхенян да се откаже от ядрените оръжия и балистичните ракети, отбелязва агенцията. Според доклад на вашингтонския Център за стратегически и международни изследвания, в някои от обектите се наблюдава дейност по поддръжка и дребни подобрения в инфраструктурата, посочва news.bg. Обектите, споменати в доклада, са разпръснати в отдалечени планински райони из цяла Северна Корея и могат да се използват за складиране на балистични ракети с различен обсег, като за най-големите от тях се смята, че имат капацитет да достигнат всяка точка в САЩ. Северна Корея не е признала съществуването на нито една от тези ракетни бази, а според анализатори прецизното разкриване на ядрените оръжия и ракетната боеспособност са важна част от споразумението за денуклеаризация. Саканмол - обектът, който е най-близо до границата с Южна Корея и столицата ѝ Сеул, изглежда \"активен и сравнително добре поддържан\", констатира докладът.  \"Извеждането от експлоатация на обекта за ракетни изпитания Сохе в Северна Корея привлича медийно внимание, но замъглява военната заплаха за силите на САЩ и Южна Корея от този и други необявени бази за балистични ракети\", посочват авторите на доклада. На повратната си среща през юни в Сингапур севернокорейският лидер Ким Чен-ун и президентът на САЩ Доналд Тръмп се ангажираха да работят за денуклеаризацията, но в споразумението им липсваше конкретика, а преговорите вървят трудно, отбелязва агенцията. Преговарящите от САЩ и Южна Корея тепърва трябва да изтръгнат от Пхенян конкретна декларация за мащаба и обхвата на оръжейните програми или обещание да спре разполагането на съществуващия арсенал.", "date": "2018.11.12", "title": "US доклад: Северна Корея продължава да поддържа необявени ракетни бази"}
{"url": "https://www.faktor.bg/bg/articles/novini/svyat/chastna-voenna-kompaniya-obuchava-ruski-detsa-na-strelba-i-vzrivno-delo", "text": "В Русия са арестувани наемници на частната военна компания Е.N.O.T. които обучавали деца на стрелба и взривно дело, съобщи ТАСС като се позовава на източници от правоохранителните органи. Във ФСС започнали да проучват дейността на E.N.O.T. заради специалните лагери за непълнолетни, които организирали от компанията.  E.N.O.T. провежда \"патриотични лагери\" за деца от 2015 година. На ученията се използва оръжие, те се провеждат от инструктори от подразделения, воюващи в Донбас. Целта на обучението, според организаторите, е \"ефективни методи за унищожаване на враговете\".  Създателят на E.N.O.T. Игор Мангушев е лидер и на националистическото свижение \"Светла Русия\", а самите \"енотовци\" са участници в руските военни операции в Донбас, Нагорни Карабах и Сирия. Членовете на E.N.O.T. изповядват радикални православни възгледи, съобщава ТАСС.", "date": "2018.11.12", "title": "Частна военна компания обучава руски деца на стрелба и взривно дело"}
{"url": "https://www.faktor.bg/bg/articles/kremal-umuva-kak-da-se-otarve-ot-dolara-sled-porednite-sanktsii-na-sasht", "text": "Pycия ce oпитвa дa ce oтъpвe oт дoлapa нa фoнa нa aмepиĸaнcĸитe caнĸции и гoтвeнитe нoви, oщe пo-тeжĸи тaĸивa, ĸoитo ce oчaĸвa пo-ĸъcнo тoзи мeceц, пишe Тhе Wаll Ѕtrееt Јоurnаl, цитиран от money.bg. Цeнтpaлнaтa бaнĸa нa Pycия ycили пoпълвaнeтo нa злaтнитe cи peзepви пpeз тaзи гoдинa, ĸaĸтo и пpoдaжбaтa нa aмepиĸaнcĸи oблигaции. Haпът ca и плaнoвeтe зa пoвeчe тъpгoвcĸи cдeлĸи в pyбли и дpyги вaлyти, ĸaĸтo и дaнъчни oблeĸчeния зa изнocитeли, ĸoитo изocтaвят дoлapa. Πpoцecът, пoдĸpeпeн oт пpeзидeнтa Bлaдимиp Πyтин, би тpябвaлo дa oмeĸчи yдapa oт нoви зaпaдни caнĸции. Зa Kpeмъл ycилиятa пpeдcтaвлявaт яceн oпит зa oтгoвop cpeщy нaмecaтa нa Baшингтoн, ĸaĸтo и зa зacилвaнe нa вpъзĸитe c Kитaй. Mинaлият мeceц Πyтин нapeчe aмepиĸaнcĸитe caнĸции \"ĸoлocaлнa cтpaтeгичecĸa гpeшĸa\", ĸoятo пoдĸoпaвa дoвepиeтo в дoлapa. Πoлитицитe нямaт нaмepeниe изцялo дa зaбpaнвят изпoлзвaнeтo нa зeлeнaтa вaлyтa и дългa в дoлapи, нo дopи и дивepcифиpaнeтo мoжe дa ce oĸaжe тpyднa зaдaчa. Дoлapът ce изпoлзвa в дeвeт oт вceĸи 10 тpaнcaĸции нa вaлyтния пaзap, ĸoйтo дocтигa $5 тpилиoнa. Πo-гoлямaтa чacт oт cвeтoвния дълг cъщo e в дoлapи. Peзĸитe пpoмeни в ĸypca нa pyблaтa в пocлeднитe гoдини пъĸ пoдĸoпaxa дoвepиeтo във вaлyтaтa, a caмaтa pycĸa иĸoнoмиĸa зaвиcи тeжĸo oт cypoвини, ĸoитo ce тъpгyвaт в дoлapи - ĸaтo пeтpoл, гaз и cтoмaнa. Ho въпpeĸи тoвa Pycия ce пpиcъeдинявa ĸъм pacтящия бpoй дъpжaви, ĸoитo ce oпитвaт дa ce oтъpвaт oт xeгeмoниятa нa aмepиĸaнcĸaтa вaлyтa. Πpeз мapт Kитaй пycнa дeнoминиpaни в юaни фючъpcи зa пeтpoлa, ĸoитo бъpзo cтaнaxa пoпyляpни cpeд тpeйдъpитe. Eвpoпeйcĸият cъюз пъĸ тъpcи нaчин дa пoдĸpeпи poлятa нa eвpoтo и oтĸpитo oбcъждa нoвa плaтeжнa cиcтeмa, нeзaвиcимa oт Baшингтoн. Иpaн, ĸoятo тpябвa дa ce cпpaви c дaлeч пo-тeжĸи caнĸции, oтĸoлĸoтo Pycия, cъщo пpeдпpиeмa cтъпĸи зa нaмaлявaнe нa изпoлзвaнeтo нa дoлapи, ĸaĸтo нaпpaвиxa и Beнeцyeлa и Πaĸиcтaн. B Pycия пpoцecът e зaдвижвaн oт cтpaxoвe, чe бъдeщитe caнĸции мoгaт дa oтpeжaт дocтъпa нa мecтнитe бaнĸи и изнocитeлитe дo aмepиĸaнcĸaтa финaнcoвa cиcтeмa. Дoпълнитeлнитe caнĸции мoгaт дa влязaт в cилa oщe пpeз тoзи мeceцa ĸaтo нaĸaзaниe зa aтaĸaтa cpeщy бивш pycĸи шпиoнин във Beлиĸoбpитaния. Koнгpecът cъщo oбcъждa дoпълнитeлни caнĸции въpxy финaнcoвaтa cиcтeмa и бaнĸитe нa Pycия. Oчaĸвa ce Mocĸвa дa пyблиĸyвa cвoя плaн зa изпoлзвaнe нa пo-мaлĸo дoлapи дo ĸpaя нa гoдинaтa. Poлятa нa зeлeнaтa вaлyтa в pycĸaтa вaлyтa вeчe нaмaлявa. Дeлът нa дeпoзититe в чyждecтpaннa вaлyтa oт физичecĸи лицa и ĸoмпaнии в pycĸитe бaнĸи нaмaлявa дo 26 пpoцeнтa пpeз ceптeмвpи oт пиĸa oт 37 пpoцeнтa пpeз 2016 г. Дeлът пpиxoдитe oт изнoca, тъpгyвaн в дoлapи, нaмaлявa дo 68 пpoцeнтa oт 80 пpoцeнтa пpeз 2013 г., пo дaнни нa цeнтpaлнaтa бaнĸa. B cъщoтo вpeмe pacтe тъpгoвиятa c Kитaй. Дeлът нa cдeлĸитe в pyбли и юaни пoчти ce e yчeтвopил зa чeтиpи гoдини дo 19 пpoцeнтa oт двycтpaннaтa тъpгoвия и щe пpoдължи дa pacтe, cпopeд ІNG Ваnk. Πoлитицитe в Mocĸвa пpeдлaгaт и изпoлзвaнeтo нa нaциoнaлни вaлyти пpи тъpгoвиятa нa пeтpoл cъc cтpaни ĸaтo Иpaн и Typция, мaĸap зaceгa пoдoбнa възмoжнocт вce oщe изглeждa дaлeчнa.", "date": "2018.11.12", "title": "Кремъл умува как да се отърве от долара след поредните санкции на САЩ"}
{"url": "https://www.faktor.bg/bg/articles/demokratite-shte-gledat-pod-lupa-vsichki-aspekta-ot-zhivota-i-rabotata-na-tramp", "text": "Демократите в Камарата на представители на САЩ планират да разследват всеки аспект от живота и работата на президента Доналд Тръмп, включително бизнес сделките на семейството, данъчната декларация на американския лидер, решението му за създаване на космически сили и евентуална връзка с руснаците, съобщава Axios. Високопоставен източник от Демократическата партия отбеляза, че новото мнозинство, което ще поеме контрола над камарата през януари, подготвя \"оръдие с призовки\". Медията е подготвила списък с най-малко 85 теми, по които демократите ще започнат разследване срещу Тръмп. Сред тях уволнението на директора на ФБР Джеймс Коми, решението на Тръмп да уволни прокурори, предложението му за забрана на трансполови в армията, бизнес отношенията на финансовия министър Стивън Мнучин, злоупотреба с държавни средства от представители на кабинета на американския лидер, действията на Джаред Къшнър и много други. Бъдещият председател на Комисията по разузнаване към Камарата на представителите Адам Шиф очаква Тръмп да се противопостави на молбите, исканията и призовките на комисията. Сблъсъкът може да достигне дори до Върховния съд на САЩ. Топ демократите също така проучват почвата за стартиране на евентуална процедура за импийчмънт, която може да бъде поощрена от изготвения от специалния прокурор Робърт Мълър доклад за евентуална руска намеса на президентските избори през 2016 г.", "date": "2018.11.12", "title": "Демократите ще гледат под лупа всички аспекти от живота и работата на Тръмп"}
{"url": "https://www.faktor.bg/bg/articles/novini/svyat/mey-ruskite-spetssluzhbi-sa-fundamentalno-otslabeni", "text": "Руските спецслужби са \"фундаментално отслабени\" след реакцията на Запада след атаката в Солсбъри, смята британският премиер Тереза Мей, съобщава The Independent, който разполага с текста на изказване на британският премиер. По думите и, след атаките в Солсбъри, светът е координирал усилията си, а \"колективното екстрадиране на руски агенти\" за дълги години е \"влошило възможностите на руските спецслужби\". При това, по думите на Мей, Великобритания е \"готова на доброжелателни действия\", ако се повявят признаци, че Русия е готова на сътрудничество и Москва се откаже от действия, подкопаващи международната сигурност\". Припомняме, че след като през март бяха отровени бившия офицер от ГРУ Сергей Скрипал и дъщеря му Юлия с нервно-паралитичното вещество \"Новичок\" над 30 страни екстрадираха руски дипломати, за които има информация, че работят за службите на Русия.", "date": "2018.11.12", "title": "Мей: Руските спецслужби са \"фундаментално отслабени\""}
{"url": "https://www.faktor.bg/bg/articles/daynov-prognozira-samnyavam-se-tozi-kabinet-da-dobuta-do-lyato-ochakvam-borisov-da-podade-ostavka-predi-evrovota", "text": "Конструкцията сама по себе си, дори и да издържи на тази критична ситуация, на тази криза, която в момента е, аз не я виждам да издържи на следваща и по-следваща. Това коментира за \"Фокус\" политологът Евгений Дайнов.  \"Най-разумното действие на Бойко Борисов би било да събере европейските избори и парламентарните в едно. Тоест, да добута до лятото този кабинет. Аз не го виждам как ще мине през зимата – все още е топло, все още е ноември, все още хората не са достатъчно разярени. Обикновено най-яростните революции стават зимата и най-успешните откъм сваляне на правителства. Страшно ще се учудя, ако Бойко Борисов успее да събере парламентарни и европейски избори, защото очаквам да подаде оставка преди това\", смята политологът. Помолен да коментира последните думи на президента Румен Радев по повод ключовата дата 10 ноември и вижда ли в тях повод за пореден сблъсък между институциите, Дайнов обясни: \"Не знам дали е извънредно, но е в изцяло променен контекст. С тези протести, които в някаква степен неочаквано многобройни бяха вчера и явно ще продължат, всякакви политически пререкания вече придобиват съвършено друг смисъл. Те директно се отнася към това кой как упражнява властта и ще я упражнява ли още дълго тази власт и какво става след като престане да упражнява властта. Така че точно този спор попадна в точно такъв контекст на сериозно разклащане на властта и е от много важно политическо значение. От тази гледна точка, това обръщение на президента вече след вчерашните протести може да се чете като политическа декларация на някаква бъдеща партия или движение, които констатират какво не им харесва в държавата и поемат ангажимент нещо да направят по въпроса.\" Що се отнася до това дали има някакви координирани действия между държавния глава и БСП, Дайнов посочи, че хвърчат от вчера всякакви конспиративни теории, които обаче той не би могъл да споделя. \"Има няколко възгледа върху това как се случват историческите събития и политическите в частност – едното е, че са плод на конспирация винаги, другото е, че се събират няколко фактори едновременно, по различни причини се събират, които рязко променят ситуацията. Според мен, малко конспиративна е някаква схема, в която президентът Радев да участва с цел да катурват прословутата стабилност. Има събиране на дейности, има действия, които произтичат от една обща причина обаче. И тази причина, знаете ли каква е? Тази причина е поведението на властта. Аз мислех да напиша статия, в която да разсъждавам по следния въпрос: като че ли има във върхушката на властта, на управлението на държавата група хора, която всеки ден се събират и обсъждат един-единствен въпрос – какво да направим днес, за да подразним българския народ? От седмици наред те всеки ден правят такива фрапантни неща, които гарантирано дразнят хората. Гарантирано. И сега това дразнене минава и през протестите, минава естествено през реакция на този президент, който от самото начало чува онова, което хората не харесват. Той има тази дарба. Не забравяйте, още не беше встъпил в длъжност, когато подкрепи едни екологични протести – той ги чува тези неща\", аргументира позицията си Евгений Дайнов.", "date": "2018.11.12", "title": "Дайнов пророкува: Съмнявам се този кабинет да добута до лято"}
{"url": "https://www.faktor.bg/bg/articles/novini/svyat/amerikanski-ministar-sasht-sa-protiv-severn-potok-2-i-turski-potok", "text": "\"САШ ще продължат да се противопоставят на строителството на газопроводите \"Северен поток-2\" и \"Турски поток\", заяви днес американският министър на енергетиката Рик Пери на среща с укринския премиер Владимир Гройсман, цитиран от \"ГОРДОН\". \"Посланието ми е пределно ясно: САЩ продължават да се противопоставят на строителството на \"Северен поток-2\" и \"Турски поток\" и причините за това също са ясни: Гражданите на Европа, на Украйна не трябва да се превръшат в заложници на доставките на енергоресурси от един източник\", коментира Перри.  Припомняме, че през юли тази година сенаторът републиканец Джон Барасо внесе проектозакон за санкции против \"Северен поток-2\", а министър Пери не изключи възможността срещу Русия да бъдат въведени нови ограничителни мерки, които ще засегнат \"Северен поток-2\".", "date": "2018.11.12", "title": "Американски министър: САЩ са против \"Северн поток-2\" и \"Турски поток\""}
{"url": "https://www.faktor.bg/bg/articles/novini/balgariya/anton-todorov-krediten-milioner-svarzan-s-dps-e-organizator-na-vcherashnite-protesti-v-teteven", "text": "Политологът Антон Тодоров публикува снимки на личната си страница във фейсбук, които осветяват, кои са реалните организатори на протестите в Тетевен(виж в галерия). „Този на снимката с бебето се казва Красимир Костадинов, по прякор Хиената. Този е дясна ръка на бившия арестуван кмет на Тетевен Милен Ганев Милев - кредитен милионер, известен и като захарен бос. Беше кандидат за депутат от ДПС на последните избори - втори в листата им. Въпросният Краси Хиената си е позволил дори да си паркира скъпия джип точно до самия протест. Нали нямате съмнение, че тези които протестират едва ли го правят безкористно? Бедни помаци от околните села, които такива елементи и тези, които стоят зад тях вероятно са мотивирали. А на последните две снимки са дъщерята и зетя на Милен Ганев Милев, които заедно с Хиената са организатори на затварянето на пътя и протеста вчера”, обяснява Тодоров.", "date": "2018.11.12", "title": "Антон Тодоров: Кредитен милионер, свързан с ДПС е организатор на вчерашните протести в Тетевен"}
{"url": "https://www.faktor.bg/bg/articles/ankara-skochi-sreshtu-skandalno-izkazvane-na-frenski-ministar-sreshtu-erdogan", "text": "Турция остро критикува като \"неприемливо\" изказване на френския външен министър Жан-Ив льо Дриан, обвиняващо президента Реджеп Тайип Ердоган, че води \"политическа игра\" във връзка с убийството на саудитския журналист Джамал Хашоги, предаде АФП, цитирана от БТА. Ние преценяваме като неприемливо, че той обвинява президента Ердоган, че \"играе политическа игра\", заяви за АФП Фахреттин Алтун, директор на отдела за комуникации на турското президентство. Алтун добави, че Анкара е споделила с Франция \"доказателства\", свързани с убийството на Хашоги. Жан-Ив льо Дриан заяви днес, че Франция не разполага със записи, свързани с убийството на саудитския журналист Джамал Хашоги. Изявлението на Жан-Ив льо Дриан противоречи на думите на турския президент Реджеп Тайип Ердоган, който през уикенда заяви, че Турция е предоставила записи, свързани с убийството на журналиста, на Саудитска Арабия, САЩ, Германия, Франция и Великобритания. В интервю за френската телевизия Франс 2 Жан-Ив льо Дриан каза, че доколкото той знае, Франция не разполага с подобни записи. В отговор на въпрос дали това означава, че Ердоган лъже, френският външен министър посочи, че \"това означава, че той трябва да играе политическа игра при тези обстоятелства\". Журналистът Джамал Хашоги, който критикуваше властите в Рияд, е бил убит при посещение в генералното консулство на Саудитска Арабия в Истанбул на 2 октомври.", "date": "2018.11.12", "title": "Анкара скочи срещу \"скандално\" изказване на френски министър срещу Ердоган"}
{"url": "https://www.faktor.bg/bg/articles/tsvetanov-i-yaponskiya-poslanik", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Япония в България Н.Пр. Масато Ватанабе. Двамата подчертаха добрите двустранни отношения между България и Япония и отбелязаха, че е необходимо да надграждаме вече постигнатото и да изнесем на преден план положителните инициативи между двете държави.  Посланик Ватанабе постави акцент върху факта, че посещението на председателя на Народното събрание Цвета Караянчева в Япония, което предстои да стартира на 17 ноември, е част от важен политически процес за засилване на двустранните контакти, който стартира с посещението на японския премиер Шинцо Абе в София през януари 2018 г. и продължи със срещата на външните министри на двете страни в Ню Йорк през ноември.  Цветан Цветанов на свой ред отбеляза, че посещението на Абе се е случило в ключовия период на Българското председателство на Съвета на ЕС, с което отношенията между България и Япония са допринесли и за отношенията между Япония и региона на Западните Балкани като един от приоритетите на нашето председателство. Цветанов подчерта, че е убеден, че след посещението на Цвета Караянчева, по време на което тя ще има редица срещи на най-високо ниво, включително аудиенция с императора, както и срещи с представители на двете камари на японския парламент, двустранните отношения ще получат още един силен тласък, особено на парламентарно ниво.  Цветанов поздрави посланик Ватанабе за планираните събития за 2019 г. по повод трите годишнини в отношенията между двете държави - 110 години от първите дипломатически контакти, 80 години от установяването на дипломатически отношения и 60 години от възстановяването на дипломатическите отношения. Ватанабе поясни, че планираният календар ще включва редица събития с цел популяризиране и задълбочаване на връзките в сферата на икономиката, бизнеса, науката, културата и изкуството.", "date": "2018.11.12", "title": "Цветанов и посланик Масато Ватанабе обсъдиха бъдещите отношения между България и Япония"}
{"url": "https://www.faktor.bg/bg/articles/zaporiraha-imushtestvo-na-biznesmena-minyu-staykov", "text": "Апелативният специализиран наказателен съд наложи запор над дружествените дялове и банкови сметки на бизнесмена Миню Стайков, както и възбрана над множество негови недвижими имоти в цялата страна – земеделски земи, жилища, сгради. Това съобщиха от пресцентъра на Апелативна специализирана прокуратура. Специализираната прокуратура поиска това от съда, за да се обезпечи предвидената в закона конфискация (по реда на чл. 72 от НПК) за престъпленията, за които той е обвинен – ръководене на организирана престъпна група за продажба на цигари без акцизен бандерол, данъчни престъпления и пране на пари. Миню Стайков, синът му Стайко Стайков и още шестима бяха привлечени под наказателна отговорност на 6 септември 2018 г. Часове по-късно Специализираната прокуратура представи на съда доказателства за това, че групата е организирала производството на цигари в нелегални фабрики и ги е разпространявала на черния пазар. С действията си участниците са избегнали и плащането на ДДС и са възстановили неследващ се данъчен кредит в размер на 1 016 139 лева при търговска дейност. По отношение на Миню Стайков съдът прие като обосновано предположението, че участвал в схема за пране на пари. Миню Стайков и още двама от участниците в групата са с наложени мерки за неотклонение „Задържане под стража“ и остават в следствения арест. Стайко Стайков се издирва.", "date": "2018.11.12", "title": "Запорираха имуществото и банковите сметки на Миню Стайков"}
{"url": "https://www.faktor.bg/bg/articles/obshtestvo/zakon-i-red/osaden-za-ubiystvo-na-dete-iska-150-000-lv-obezshtetenie-razbolyal-se-v-kiliite", "text": "Осъден за убийство на 11-годишно дете по особено жесток и мъчителен начин, претендира да му бъде изплатено обезщетение от 150 000 лева за лоши условия в затворите в Пазарджик, София и Ловеч. Искът е срещу Главна дирекция „Изпълнение на наказанията“. Рангел Каваков твърди, че килиите били пренаселени, без топла вода и естествена светлина, имало мухъл и плесен, хлебарки, дървеници и гризачи, храната била лоша. Това съсипало здравето му – станал мрачен, затворен, трудно контактен и автоагресивен. Били му изпадали зъбите. Мъжът попада зад решетките, след като на 19 февруари 2000 година в село Куртово Конаре убива момче с 11 удара с метална тръба по главата. После влачи тялото му до главното шосе, за да инсценира катастрофа. Първоначално дори успява да заблуди полицията, която много дълго време разследва пътен инцидент. Бащата на жертвата обаче се усъмнява, проверява в двора на дядо му и попада на ужасяващи локви кръв, което насочва работата по случая в правилната посока. Резултатите от аутопсията също са категорични – детето не е прегазено. Във фаталната вечер към 20,00 часа 19-годишният тогава Каваков играе с 6 доста по-малки деца, сред които и убитият по-късно Костадин. Прилъгал го, че ще му даде пишеща машина, затова момчето тръгнало с него. Какви са мотивите за жестокото престъпление, и досега не е ясно. За да прикрие деянието си, мъжът захвърлил тялото на асфалта, където било намерено от случайно преминаващи с кола хора.  След залавянето му Рангел прави пълни самопризнания и показва на полицията къде е скрил тръбата с прикрепен към нея топуз, с която е удрял с нечовешка жестокост главата на Костадин. Пред съда се опитва да се представи като невменяем, за да избегне затвора. Назначените експертизи обаче показват, че е с достатъчно здрав разум, за да отговаря за постъпките си. Прокуратурата иска доживотна присъда, но в крайна сметка му дават само 20 години. В началото на наказанието си Каваков лежи в София, откъдето няколко пъти е изпращан в Специализираната психиатрична болница в Ловешкия затвор. За 5 години дори е бил настанен в общежитие „Кремиковци“ в група за възрастни и болни лишени от свобода. На 13 юни 2011 година е преместен в Пазарджишкия затвор. Справки от трите места за лишаване от свобода сочат, че във всички килии, където е пребивавал, има достатъчно площ и нормални условия. Имали са прозорци, санитарни възли с топла вода, правени са обработки срещу насекоми и гризачи. Получавал е достатъчно храна. Съдебно-медицинска експертиза пък сочи, че опитите за самоубийство на Рангел са бутафорни, за да бъде настанен в болница, а лошите битови условия, ако изобщо има такива, не му правели впечатление. Те не можели да са причина за загубата на зъбите, които по рождение били криви и дори при идеален живот са щели да опадат рано. Вещото лице установява още, че Каваков заменя отпусканите му сапуни и шампоани за цигари. Претенциите на мъжа са отхвърлени. Решението е неокончателно.", "date": "2018.11.12", "title": "Осъден за убийство на дете иска 150 000 лв. обезщетение, разболял се в килиите"}
{"url": "https://www.faktor.bg/bg/articles/rosen-zhelyazkov-protestite-ne-sa-sreshtu-pravitelstvoto", "text": "„Няма обективни предпоставки за криза, доколкото причините за протестите са разнородни. Някои от тях са адресирани – като протеста на майките с искане на оставката на вицепремиера Валери Симеонов. Други са неадресирани, като тези за цените на горивата, защото тук е ясно, че правителството няма отношение за процеси, които се случват извън страната. Това е създаване на предпоставеност за усещане за кризисна ситуация, която може би търси ескалация на напрежението, особено зимата, когато се очаква сметките да скочат\". Това каза пред Нова телевизия транспортният министър Росен Желязков по повод протестите. Той направи аналогия с протестите през 2013 г. \"50-60% от населението не гласува, защото не вярва в нито една власт. В такъв случай недоволството е повече от доволството. Но аз, като човек от правителството, не мога да не оценя, че правителството изпълнява програмата си. Когато правителството изпълнява програмата си, тогава недоволството е по принцип, то не е адресирано към неизпълнение на ангажиментите \", обясни министърът на транспорта. \"Нито има правителствена криза, нито има парламентарна такава. Имаме най-щедрия като насоченост на политики проектобюджет за 2019 година, имаме яснота за растежа, който икономиката ще реализира, имаме рекорден брутен вътрешен продукт\", каза Желязков. Той коментира оставките и скандалите в БДЖ. \"В ДАНС е изпратен предварителният одит от служител на БДЖ. Назначил съм одит на министерството, който ще приключи до края на месеца. Проблемите на БДЖ не са малко, те са свързани основно с обществените поръчки и планирането и забавянето на ремонтите\", коментира министърът.", "date": "2018.11.12", "title": "Росен Желязков за протестите: Търси се ескалация на напрежението като през 2013 г."}
{"url": "https://www.faktor.bg/bg/articles/obshtestvo/zakon-i-red/komisiyata-za-antikoruptsiya-iska-obyasneniya-ot-panov-toy-ya-otryaza", "text": "КПКОНПИ е призовала председателя на ВКС Лозан Панов за вземане на обяснения по извършваща се проверка, съобщиха от пресцентъра на Върховния касационен съд. Лозан Панов е отговорил, че е недопустимо да бъде призоваван в качеството си на председател на съд.  \"Подобен подход грубо нарушава конституционния принцип на разделение на властите и същността на правовата държава. Намирам, че няма правно основание за явяването ми в сградата на КПКОНПИ на посочената дата\", е казал Панов в свой отговор до комисията. Причината за отговора на Панов е, че в негово отсъствие писмото за явяването му в КПКОНПИ е било предадено от трима служители на комисията на съдия Павлина Панова - зам.-председател на ВКС. То е било адресирано не до гражданина Лозан Панов, а до председателя на Върховния касационен съд. Според правилника за устройството и дейността на КПКОНПИ и Закона за противодействие на корупцията, комисията може да призовава и взема обяснения от граждани. Нормите обаче не предвиждат хипотеза за призоваване на председател на съдебна институция.", "date": "2018.11.12", "title": "Комисията за антикорупция иска обяснения от Панов, той я отряза"}
{"url": "https://www.faktor.bg/bg/articles/prizovaha-lozan-panov-za-vzemane-na-obyasneniya-pred-kpkonpi", "text": "„По тона, по който бяха поднесени исканията и претенциите на протестиращите, и по начина, по който бяха извършени техните действия, много ми заприличаха нещата на едни други организирани подобни мероприятия преди няколко години“, каза в интервю за БНР политологът Любомир Стефанов, който коментира вчерашните протести в цялата страна. „Със сигурност има някакъв политически интерес зад целия протест и цялата тази ситуация. Подобен род организация спонтанно в социалните мрежи не може да се получи. Тук има някаква структура, която е мобилизирана – категорично. Въпросът е да разберем каква. Това със сигурност са хора, които са в близост с някоя или няколко от партиите“, каза още той и добави мнението си, че на БСП много й се иска да може да организира такова нещо. Любомир Стефанов смята, че протестиращите майки на деца с увреждания няма да успеят да свалят Валери Симеонов от поста му. Освен това премиерът Бойко Борисов не иска да рискува крехкостта на коалицията. „Министър-председателят като че ли по-скоро е готов да понесе още негативи, но до някаква степен. Ако нещата продължават и се ескалира, особено по линия на новите протести, мисля, че ще вземе мерки, но не знам дали те минават през оставката на г-н Симеонов“, посочи политологът. Всяко служебно правителство може да инициира проверки на предходните министри, заемали постовете, припомни политологът. „Едно служебно правителство, доминирано от БСП, би могло да започне да разплита предполагаема и хипотетична мрежа на конфликт на интереси, злоупотреби и всичко останало, за което президентът само намеква. Много му се иска на президента да води политическия дебат и да бъде активен гражданин, само че той е президент и затова някак трябва да балансира своята рязкост на изказа\", коментира още Любомир Стефанов.", "date": "2018.11.12", "title": "Политолог: Много му се иска на президента да води политическия дебат и да бъде активен гражданин"}
{"url": "https://www.faktor.bg/bg/articles/pentagonat-s-nova-initsiativa-shte-vadi-na-svetlo-kiberorazhiyata-na-svoite-protivnitsi", "text": "Kибepĸoмaндвaнeтo нa CAЩ (U.Ѕ. Суbеr Соmmаnd) oбяви нeoбичaйнa инициaтивa. Koмaндвaнeтo oбeщa peдoвнo дa пyблиĸyвa в бaзaтa нa VіruѕТоtаl oбpaзци oт paзceĸpeтeни чyжди виpycи. Или c дpyги дyми, aмepиĸaнcĸoтo paзyзнaвaнe щe пyблиĸyвa coфтyepнитe opъжия нa cвoитe пpoтивници и щe ги нaпpaви oбщecтвeнo дocтoяниe. Лoгичнo, cлeд пoявaтa нa тeзи инcтpyмeнти в бaзитe дaнни нa VіruѕТоtаl, тe щe cтaнaт нeeфeĸтивни, предава Kaldata. Kибepĸoмaндвaнeтo нa CAЩ възнaмepявa дa дeйcтвa мaĸcимaлнo пyбличнo и шиpoĸo дa инфopмиpa oбщecтвoтo зa ĸибepopъжиятa нa пpoтивниĸa - виpycи, мaлyep, тpoянcĸи ĸoнe и т.н. Зa тaзи цeл e cъздaдeн и и нoвият Тwіttеr aĸayнт UЅСYВЕRСОМ Маlwаrе Аlеrt, в ĸoйтo щe ce cъoбщaвa инфopмaция зa вcичĸи нoви виpycни oбpaзци, ĸaчeни в бaзaтa нa VіruѕТоtаl. Kъм днeшeн дeн тaм ca дoбaвeни двa oбpaзeцa нa чyжди вpeдoнocни фaйлoвe. Paзбиpa ce, cпeциaлнитe cлyжби paзceĸpeтявaт coфтyepнитe инcтpyмeнти нa пpoтивниĸa caмo ĸoгaтo вeчe нямaт интepec дa ги пaзят в тaйнa и cлeд пpoвeждaнeтo нa cъoтвeтнитe ĸoнтpapaзyзнaвaтeлни дeйcтвия - цeли нa пpoтивниĸa, мeтoди нa paбoтa и т.н. Eдвa cлeд тoвa, oбpaзци нa фaйлoвeтe ce paзceĸpeтявaт и ĸaчвaт във VіruѕТоtаl. Πъpвитe oбpaзци нa пoдoбни пpoгpaми пyблиĸyвa oтдeлът Суbеr Nаtіоnаl Міѕѕіоn Fоrсе (СNМF), пoдчинeн нa Kибepĸoмaндвaнeтo нa CAЩ. Любoпитнo e, чe cъздaвaнeтo нa Тwіttеr aĸayнтa и пyблиĸyвaнeтo нa фaйлoвeтe cтaнa тиxo, бeз oбичaйнитe aнoнcи - cъoбщи издaниeтo ТhrеаtРоѕt, cпeциaлизиpaнo в oблacттa нa инфopмaциoннaтa бeзoпacнocт. Двaтa пъpви paзceĸpeтeни oбpaзeцa oт пoдoбeн тип ca фaйлoвeтe rрсnеtр.dll и rрсnеtр.ехе. Te ce изпoлзвaт и oт xaĸepcĸaтa гpyпиpoвĸa АРТ28/Fаnсу Веаr, зa ĸoятo ce cчитa, чe изпълнявa пopъчĸи нa Pycĸaтa фeдepaция. (източник: dir.bg)", "date": "2018.11.12", "title": "Пентагонът с нова инициатива - ще вади на светло \"кибероръжията\" на своите противници"}
{"url": "https://www.faktor.bg/bg/articles/obyavyavat-53-protseduri-s-evropeysko-finansirane-za-1-1-mlrd-lv", "text": "53 процедури за набиране на проектни предложения на стойност близо 1,150 млрд. лева ще бъдат обявени през следващата година по програмите, съфинансирани от Европейските структурни и инвестиционни фондове. Това стана ясно по време на заседание на Съвета за координация на управлението на средствата от ЕС (СКУСЕС) към Министерския съвет, на което бяха приети индикативните годишни работни програми за 2019 г. Това съобщиха от правителствената пресслужба. Към момента по програмите са обявени 408 процедури за набиране на проектни предложения на стойност 17,996 млрд. лева, договорени са над 14,5 млрд. лева или над 62,5 % от общия бюджет. До бенефициентите са достигнали над 25,3% от бюджета на всички програми или близо 6 млрд. лева. Следващата година ще е особено важна, успоредно с изпълнението на настоящия програмен период, ще стартираме подготовката за следващия. Това заяви заместник министър-председателят Томислав Дончев в рамките на председателствано от него заседание на СКУСЕС. По думите му от изключително значение за подобряване на ефективността на европейските средства е да се осигури максимална синергия както между отделните програми, така и по отношение на предвидените в тях процедури. Индикативните годишни работни програми на Управляващите органи са качени в публичния модул на Информационната система за управление и наблюдение на средствата от ЕС http://2020.eufunds.bg/ и могат да бъдат изтеглени  .", "date": "2018.11.12", "title": "Обявяват 53 процедури с европейско финансиране за 1,1 млрд. лв."}
{"url": "https://www.faktor.bg/bg/articles/rumen-radev-1-9", "text": "„Не мога да ставам обединител на политически партии, аз съм обединител на българския народ и съм длъжен да изразявам неговите болки, неговите притеснения, неговите надежди. Ако някой не го е разбрал, това съответно е негов проблем. Аз мисля, че и в обръщението си изрекох истини, които българите знаят, но политиците отказват да приемат. Явно много от тях истината ги плаши”. Така Румен Радев отговори на зам.-председателят на ГЕРБ Цветан Цветанов, който след обръщението на президента по случай 10 ноември, го нарече „разединител, а не обединител”. Президентът каза още, че не може да бъде обединител на неправдата. За процедурата за нов изтребител, президентът отбеляза, че очаква отговор от Министерството на отбраната. „Изпратил съм писмо за представяне на протокола от работата на комисията. Очаквам да няма нарушения на принципите на прозрачност, обективност и равнопоставеност, защото в хода на самата процедура такива индикации вече има”, подчерта Румен Радев. Радев заяви, че военните от 61-ва Стрямска бригада са поставили много и най-различни проблеми. „Но в никакъв случай военнослужещите не поставят само някакви социални и битови проблеми, напротив, нашите военнослужещи са високо интелигентни. Мислят за бъдещето на България. Затова поставят проблеми основно в насоката как те да станат по-добри в своята дейност, как да придобиват нови и съвременни способности. Тук проблемите вече са комплексни и искат един всеобхватен подход за тяхното решаване”, допълни президентът.", "date": "2018.11.12", "title": "Политиците не разбирали Радев, изразявал болките на народа"}
{"url": "https://www.faktor.bg/bg/articles/sadat-globi-shefa-na-bnt-za-zloupotreba-s-pravo", "text": "Софийският градски съд глоби с 1000 лева генералния директор на БНТ Константин Каменаров след поредното му неявяване в съдебна зала. Каменаров е подсъдим за шофиране в нетрезво състояние и вече има условна присъда от 1 г и 3 месеца затвор на първа инстанция. Ако присъдата бъде потвърдена, Каменаров ще бъде принуден да напусне поста си, тъй като по закон членове на управата на БНТ не могат да са лица с влезли в сила присъди за престъпления от общ характер. До момента, Каменаров не се яви на нито едно от заседанията срещу него под претекст, че има служебни ангажименти и здравословни проблеми. Днес в съда не се явиха нито той, нито адвокатът му, което накара съдията да наложи глобата. Всяко следващо неявяване на Каменаров, дори и при уважителна причина, ще се счита за злоупотреба с право и съдът ще може да вземе решение по същество и в негово отсъствие. Следващото заседание по делото е насрочено за 11 януари.", "date": "2018.11.12", "title": "Съдът глоби шефа на БНТ за \"злоупотреба с право\""}
{"url": "https://www.faktor.bg/bg/articles/ek-ne-otreche-che-se-podgotvya-vavezhdane-na-vizi-za-britantsi-patuvashti-do-es", "text": "Европейската комисия днес не отрече, че се подготвя връщането на визите за британските граждани, които пътуват до ЕС. Подготвителната ни работа е в ход вече от година, заяви говорител на ЕК, попитан дали наистина се обсъжда добавянето на Великобритания в списъка на държавите, чиито граждани могат да влизат в ЕС само ако имат виза. Подобна стъпка би била предприета, ако преговорите за оттеглянето на Великобритания от ЕС завършат с провал, предава БТА. По-рано днес Съветът на ЕС съобщи, че няма напредък по преговорите и че ЕС трябва да бъде готов за всякакво развитие. Очаква се утре тази оценка да бъде представена пред Европейската комисия от главния преговарящ на ЕС Мишел Барние.", "date": "2018.11.12", "title": "ЕК не отрече, че се подготвя въвеждане на визи за британци"}
{"url": "https://www.faktor.bg/bg/articles/novini/balgariya/fandakova-do-2-godini-za-vsyako-dete-shte-ima-gradina-blizka-do-doma-mu", "text": "\"В яслите започнахме по-усилена инвестиция през последните няколко години, ще продължим да инвестираме, защото яслената дейност е социална\". Това каза кметът на София Йорданка Фандъкова, която провери новоизградената детска градина в кв. „Драгалевци\".  „За мен осигуряването на пълен достъп до детски градини и училища на територията на Столична община e задължително, за това се включихме и активно за намаляване на отпадането на ученици. Най-важен е първият етап - предучилищно образование, за това положихме максимални усилия децата над 3 години да имат места в детските градини“, обясни тя.  Фандъкова поясни, че грижата за децата и майките се изразява в инвестиции в училища и детски градини. Тя заяви, че за 5 години са изградени 5 нови детски градини и са вложени над 6,5 млн. лв. само в район Витоша. Фандъкова посочи, че с предвидените нови инвестиции и строежа на още 5 нови детски градини, се надява, че ще бъде изпълнен планът за 2 години, с който ще се подсигури място за всяко едно дете в детска градина, в максимална близост до района, в който живее. По думите й това е голямо предизвикателство. „Независимо от увеличаващия се брой деца в София, ние успяваме да се погрижим и настина майките да бъдат спокойни за децата си“, изтъка още столичният кмет.", "date": "2018.11.12", "title": "Фандъкова: До 2 години за всяко дете ще има градина, близка до дома му"}
{"url": "https://www.faktor.bg/bg/articles/novini/svyat/yunker-edna-dve-strani-da-napusnat-pakta-na-oon-i-tseliyat-es-otslabva", "text": "Достатъчно е един или двама от членовете на Европейския съюз да напуснат пакта на ООН за миграцията, за да бъде отслабена позицията на ЕС като международен фактор. Това заяви в Берлин председателят на Европейската комисия Жан-Клод Юнкер, цитиран от \"Ройтерс\". Позицията на правителството на България и на парламентарните групи от управляващата коалиция е да не се подпише пактът за миграция на ООН, съобщи днес лидерът на ГЕРБ в парламента Цветан Цветанов след заседание на коалиционния съвет в Министерския съвет. То беше свикано заради протестите през уикенда в цялата страна, в които не миграцията е водещата тема, а цените на горивата, предстоящото увеличаване на данъците и застраховките \"Гражданска отговорност\" за автомобилите. Управляващите отстъпиха още в първия работен ден, след като в петък лидерът на БСП Корнелия Нинова пое \"нова битка\" - срещу Глобалния пакт за безопасна, организирана и законна миграция на ООН, който трябва да бъде подписан през декември в Мароко. Българската позиция не е уникална за ЕС - Унгария, Полша и Австрия вече заявиха, че най-вероятно ще се дистанцират от пакта на ООН. Тази седмица и чешкото правителство трябва да гласува - но най-вероятно и то ще се дистанцира - за присъединяването към документа, одобрен през юли от всичките 193 страни - членки на ООН, без САЩ. В понеделник швейцарският дипломат Пиетро Мона, който бе една от ключовите фигури при подготовката на пакта, заяви, че с него малки държави като Швейцария по-добре ще защитят националните си интереси. \"Пактът ни дава допълнителни инструменти да постигнем споразумения за репатриране, например с държави като Еритрея\", обясни той. В Швейцария правителството заяви през октомври след спорове, че ще подпише документа, но след това и двете камари на парламента призоваха подписването да бъде отложено и дори - ако трябва - крайното решение да бъде взето на референдум от всички избиратели. Критици на пакта, идващи предимно от националистическите среди в различни държави, казват, че с него се размивала границата между легална и нелегална миграция. Според ООН текстът се занимава с това как да бъдат защитени мигрантите, как да бъдат интегрирани в отделните страни и как да стане връщането в родината им. Световната организация смята, че това е историческо и изчерпателно споразумение, създаващо основата за бъдещи политики по проблема с миграцията по света, който няма да изчезне в близките десетилетия.", "date": "2018.11.12", "title": "Юнкер: Една-две страни да напуснат пакта на ООН и целият ЕС отслабва"}
{"url": "https://www.faktor.bg/bg/articles/putin-razporedi-gorivata-v-rusiya-da-ne-poskapvat", "text": "Поскъпването на петрола не означава, че на компаниите трябва да се гарантира аналогична свръхпечалба при продажбите на вътрешния пазар. Това заяви днес президентът Владимир Путин, цитиран от ТАСС. Държавният глава направи това изказване на съвещание с членовете на правителството. \"Ситуация трябва да бъде, без съмнение, пазарна, и тя е такава. Когато обаче на световния пазар на петрол цените са се вдигнали и то са се вдигнали доста, това съвсем не означава, че ние трябва да гарантираме същата свръхпечалба и вътре в страната. Така или иначе тази сфера трябва да се регулира\", допълни президентът. Путин помоли вицепремиера Дмитрий Козак да докладва как се работи за овладяването на цените на петролните продукти в странатаq, пише dir.bg. Междувременно ТАСС информира, че средните цени по бензиностанциите в страната на бензин Аи-92 и Аи-95 от 5 до 9 ноември тази година са се повишили с 2 копейки и с 1 копейка до съответно 41,72 руб. и 44,8 руб. за литър. Дизеловото гориво е поскъпнало с 8 коп. до 45,58 руб. за литър.", "date": "2018.11.12", "title": "Путин разпореди горивата в Русия да не поскъпват"}
{"url": "https://www.faktor.bg/bg/articles/lilyana-pavlova-mnogo-e-vazhno-da-chuvame-mnenieto-na-mladite-za-evropeyskite-institutsii", "text": "\"Много е важно младите хора не само да са информирани за работата, целите и функциите на европейските институции, но и да им бъде дадена възможност да участват активно, да изразяват мнение и да се усещат, като неразделна част от взимането на решение в процеса на европейските въпроси\". Това каза пред журналисти министър Лиляна Павлова на Международния младежки семинар \"Насърчаване на младежкото участие в изборите за Европейски парламент\" в Националния студентски дом.  Данните от всички проучвания показват, че за предстоящите европейски избори трябва да фокусираме своето внимание към активността на младите хора, защото те са най-апатични, най-демотивирани и са част от хората, които имат по-малко желание да участват активно, по много причини, заяви министър Павлова. И допълни, че затова много активно трябва да се включат младите хора в този процес. \"Образованието е топ приоритет на правителството, защото връзката между образованието и професионалната реализация, и с бизнеса, за младите хора е най-важната\", каза министър Павлова, попитана как оценява нуждата от професионалното и дуалното обучение в образователната ни система.  Реализацията е тази, която ще задържи младите хора у нас и тя може да е на ниво средно професионално образование или на ниво висше образование, отбеляза Лиляна Павлова. \"Когато говорим за т.нар. изтичане на мозъци, ако искаме младите хора да останат у нас или да се завърнат, трябва да имаме ясна връзка с бизнеса и да знаем от какви кадри се нуждае той\", коментира тя. Ниските нива на безработица са много важни и се гордеем с тях, но виждаме, че бизнесът казва, че \"страда от липса на работници\". Затова, за да се осигурят точно тези кадри, от които има нужда бизнесът, точно дуалното образование ще научи младите хора на необходимите познания и умения, още докато са в класната стая или в първи-втори курс в университета. Това е единственият и най-добрият начин младите хора да останат в България, коментира министър Лиляна Павлова.", "date": "2018.11.12", "title": "Лиляна Павлова: Трябва да накараме младите хора да гласуват на евроизборите"}
{"url": "https://www.faktor.bg/bg/articles/georgi-bozhinov-rokadite-vav-v-duma-sa-znak-che-si-vrashtame-kontrola-v-bsp", "text": "Социалистът Георги Божинов коментира пред Faktor.bg последните събития в БСП. На пленум на \"Позитано\" 20 главният редактор на в. \"Дума\" Йордан Мичев беше принуден да подаде оставка, след като 50 социалисти от вътрешнопартийната опозиция се подписа срещу назначението му.   \"В БСП беше направен много сериозен критичен анализ на начина, по който Йордан Мичев е избран за главен редактор на в. „Дума“, както и на облика на вестника, който придоби. За нас беше ясно, че политиката на медията не е само авторство на Мичев, а е поръчана от определени хора. Недопустимо е да се появи информация на страниците, че с новата политическа линия трябва да се откажем от антифашизма, когато в Европа се заражда фашизъм, да сменим социалистическата си битност и да скъсаме с историческите си отношения с Русия. Беше обявено, че пътят към властта е свързан с това, да се откажем и от твърдия си електорат. Това са хора, които са гласували, вярвали са и са обичали БСП. Т.е., някой иска от нашата партия да направи друга, но със същата опаковка. Начинът, по който се назначи Йордан Мичев показа, че с тези маниери на ръководството ние трудно можем да решаваме проблемите на страната и на партията си. В БСП има стремеж към властта, без да сме наясно какво ще правим с тези хора\", заяви Божинов.  \"Всички въпроси, по които имаме остри различия и спорове, опират до характера и съдбата на партията. Ако тя ще става авторитарна, ще загуби масовия си и демократичен характер, както и способността си да бъде алтернатива. Ще имаме избори, но няма да имаме избор. Решението, което се взе за в. „Дума“, не е точно победа на 50-те социалисти, а по-скоро знак, че има немалко хора в Националния съвет, които мислят отговорно и трезво и не се поддават на внушенията. Това е известна надежда, че ще може да има контрол над процесите в партията. В противен случай всичко отново ще продължи да се върти около един тесен кръг от хора. От тук нататък не мога да ви кажа какво ще стане, защото нещата в БСП са много сложни. Партията ни трябва да е много по-сериозна и по-подготвена към проблемите на хората, а не само да се използват за определени конюнктурни нужди\", каза още Георги Божинов.", "date": "2018.11.12", "title": "Георги Божинов: Рокадите във в. \"Дума\" са знак, че връщаме контрола в БСП"}
{"url": "https://www.faktor.bg/bg/articles/vdigat-sanktsiite-za-kmetove-koito-ne-izpalnyavat-zakona", "text": "Санкциите в Закона за местното самоуправление и местната администрация ще бъдат завишени. Това каза председателят на Комисията по бюджет и финанси Менда Стоянова след среща на кметовете на малки населени места с премиера Бойко Борисов. Ще има текстове, които ще гарантират, когато се приема бюджетът на съответната община, той да бъде придружен с финансова рамка за следващата година. Ще има и засилен контрол по изпълнението на решенията на Общинския съвет от кмета по отношение на бюджетните сметки на кметствата. Разбрахме се, че е необходимо да има текстове в закона, че кметът има възможност да участва в изпълнението на обекти на неговата територия. Това ще се гарантира с втори подпис при приемането на обектите от кметовете. Бяха ни предоставени много случаи, при които кметовете не изптълняват разпоредбите, заложени в Закона за местното самоуправление и местната администрация. Затова ще завишим санкциите в Закона, обяви Стоянова. Не би могло да се изисква от изпълнителната власт да се намесва във вземането на решения какви политки да се изпълняват в местната власт. Изпълнителната власт може да се осъществява само с контрол. Кметовете на общините имат законови задължения, разписани в закона. Там, където не го изпълняват ще има завишени санкции, за да изпълняват закона такъв, какъвто е, подчерта шефката на бюджетната комисия в парламента. Към момента няма да стачкуваме. Доволни сме – това, което искахме, го постигнахме, заяви кметът на Калофер Румен Стоянов. Трябва да има едно размахване с пръст, защото не можем да задължим кметовете да си вършат. Някои неща в закона трябва да се променят, защото в момента, ако кметът не си свърши работата, с нищо не можем да го задължим, посочи Стоянов. Нямаме политически искания. До този момент в Сдружението не сме си позволили да попитаме кметовете кой от коя партия е, уточни той.", "date": "2018.11.12", "title": "Вдигат санкциите за кметове, за да изпълняват закона"}
{"url": "https://www.faktor.bg/bg/articles/iztrebitel-na-sasht-padna-do-yaponskiya-ostrov-kitadayto", "text": "Американски военен изтребител F/А 18 падна днес във Филипинско море след като претърпя механична повреда по време на рутинни операции, съобщи военноморският флот на САЩ, цитиран от Ройтерс. И двамата пилоти са били спасени веднага и са в добро състояние, се казва в съобщението. Инцидентът е станал на 300 км от остров Китадайто, близо до южната японска префектура Окинава. Машината е излетяла от самолетоносача \"Роналд Рейгън\". Катастрофата се разследва.", "date": "2018.11.12", "title": "Изтребител на САЩ падна до японския остров Китадайто"}
{"url": "https://www.faktor.bg/bg/articles/novini/svyat/makedoniya-prie-poslednata-popravka-v-konstitutsiyata-si", "text": "С девет гласа \"за\" и пет \"против\" Комисията по конституционните въпроси в македонския парламент прие и последната предложена поправка за промяна на конституцията на Република Македония, съобщават македонските медии. Поправката се отнася за член 49 от конституцията - за \"грижата за македонския народ в съседните страни\", който се преформулира в \"грижа за културното и историческото наследство на македонския народ в чужбина, грижа за правата и интересите на македонските граждани в чужбина, но и за ненамеса в суверенното право и вътрешните въпроси на други държави\", предава БТА. Депутатите от опозиционната ВМРО-ДПМНЕ се противопоставиха на това, като казаха, че така Република Македония се отказва от малцинството си в Гърция. Според Илия Димовски с договора за името и поправките в македонската конституция страната е далече от приключване на всички въпроси с Гърция, която може и след въпроса за идентичността да започне да прави проблеми. За депутатите от албанските опозиционни партии поправката дискриминира албанците, тъй като те не са част от македонския народ и за тях е неприемлива и формулировката \"македонски граждани в чужбина\". \"Кой ще защити културно-историческото наследство на албанците в Република Македония\", пита Сурия Рашити от Алианса за албанците. Имаше и предложение в поправката да се включи, освен грижа за културното и историческото наследство, и грижа а идентичността на македонския народ в чужбина. В отговор на забележките премиерът Зоран Заев заяви, че въпросът за идентичността се потвърждава с езика, историческото и културното наследство. Пленарното заседание на Собранието, на което ще се обсъждат конституционните поправки, е насрочено за 1 декември.", "date": "2018.11.12", "title": "Македония прие последната поправка в конституцията си"}
{"url": "https://www.faktor.bg/bg/articles/tsvetanov-balgariya-nyama-da-se-prisaedinyava-kam-pakta-za-migratsiya-na-oon", "text": "\"Българското правителство няма да подкрепи и да се присъедини към Глобалния пакт за миграцията на ООН\". Това обяви председателят на ПГ на ГЕРБ Цветан Цветанов след среща на коалиционния съвет в Министерския съвет.  Финансовият министър Владислав Горанов заяви, че собствениците на по-старите автомобили, които замърсяват въздуха, ще плащат между 6-10 лева по-високи данъци годишно от досегашните. Той коментира протестите от изминалите дни и заяви, че цена от 1000 лева за гражданска отговорност е спекулация.", "date": "2018.11.12", "title": "Цветанов: България няма да се присъединява към пакта за миграция на ООН"}
{"url": "https://www.faktor.bg/bg/articles/belgiyski-deputat-shpioniral-za-kitay", "text": "Белгийският депутат Филип Девинтер, един от водачите на крайнодясната партия \"Вламс Беланг\", е заподозрян в шпионаж в полза на Китай, съобщиха местни медии. Девинтер е получавал облаги като съветник на китайско дружество с нестопанска цел, уличено в шпионаж от белгийското контраразузнаване. Дейността е наблюдавана в продължение на пет години, а ръководителят на дружеството преди година е бил прогонен от Белгия. Според следствието дружеството е действало под прикритието на организатор на културни събития. То се е опитвало да влияе на процеса на взимане на решения в Белгия с установяването на връзки с местните политически и делови среди. По искане на китайците Девинтер е имал среща с началника на федералната полиция, както и с посланика на Узбекистан. Той е пътувал многократно до Китай и е отседнал за пет дни в Казахстан. Всички тези дейности са били финансирани от китайското дружество, за което е установено, че е свързано с властите в Пекин. Депутатът отрича да е знаел за връзката на дружеството с китайските власти. Случаят е предаден на прокуратурата.", "date": "2018.11.12", "title": "Един от водачите на крайнодясна партия в Белгия шпионирал за Китай"}
{"url": "https://www.faktor.bg/bg/articles/novini/balgariya/misteriozna-kula-tsafna-na-plazha-na-dogan", "text": "Желязна кула, висока около 20-ина метра, е издигната на един от най-красивите български плажове – този в Отманли, който от тази година се стопанисва от „Хермес Солар” ЕООД, свързвана с почетния лидер на ДПС Ахмед Доган, съобщи Флагман.бг. Съоръжението е сглобено съвсем наскоро. Захванато е за скалите и към този момент почти никой не знае какво ще е предназначението му – дали ще е ресторант, ВИП тераса за почивка на богоизбрани или малко резиденция – може да се гадае. Със сигурност площта на трите нива не е никак малка, установи наш репортер. Явно проектантът е търсил някакъв специфичен ефект и е бетонирал скалите с повърхностен слой, за да имитират сив камък. Дали е законно - не е съвсем сигурно. В района на бившия плаж, известен на бургазлии като „Виста маре” има и други нови придобивки  – например паркинг с тикет система, който е обособен на бившите зелени площи вдясно от пътя. Старите бараки на самия вход на плажа са премахнати и на тяхно място са изградени едноетажни къщички. Строителните дейности започнаха веднага, след като „Хермес Солар” ЕООД взе плажа на концесия за 15 години.", "date": "2018.11.12", "title": "Мистериозна кула цъфна на плажа на Ахмед Доган"}
{"url": "https://www.faktor.bg/bg/articles/novini/svyat/liderat-na-hss-posledva-merkel-obyavi-che-napuska-politikata", "text": "На среща със съпартийци в неделя вечерта лидерът на ХСС Хорст Зеехофер обяви намерението си да се оттегли от поста в началото на 2019 година, за когато е насрочена и извънредна партийна конференция. Това съобщи Der Spiеgel. Все още не е ясно дали с напускането на партийния си пост, Зеехофер ще се оттегли и от поста министър на вътрешните работи на Германия. Но ако се съди по думите му, че \"2019 година ще е годината на обновление на ХСС\", може да се очаква и оставката му като министър. В коментари на политически наблюдатели се казва, че оставката на Зеехофер е закъсняла. Според Die Zeit той е изявен опонент на политиката на Ангела Меркел в последните месеци и това затруднява работата на цялото правителство. Сега очакванията са до края на седмицата Зеехофер да обяви официално оттеглянето си от политиката и да поясни мотивите за решението си. Остава известно съмнение дали тази оставка е лично негово решение или идва след натиск от страна на партийното ръководство след негативните изборни резултати в последно време.", "date": "2018.11.12", "title": "Лидерът на ХСС последва Меркел, обяви, че напуска политиката"}
{"url": "https://www.faktor.bg/bg/articles/borisov-i-evrokomisaryat-bienkovska-obsadiha-transportnata-svarzanost-v-evropa-i-zapadnite-balkani", "text": "Министър-председателят Бойко Борисов и еврокомисарят по въпросите на вътрешния пазар, промишленост, предприемачество и малки и средни предприятия Елжбета Бенковска обсъдиха днес темата за транспортната и дигиталната свързаност в Западните Балкани като неделима част от европейския път за страните от региона. Еврокомисарят Биенковска отбеляза, че по-добрата свързаност е предпоставка за повишаването на конкурентоспособността и за подобряването на бизнес средата както в страните от Западните Балкани, така и в цяла Европа. Елжбета Бенковска поздрави премиера Борисов и България за приноса им в утвърждаването на темата за Западните Балкани в дневния ред на ЕС и изрази мнение, че разширяването на границите на Съюза носи както рискове, така и много възможности. Като едно такова предизвикателство бе отчетено гарантирането на сигурността на гражданите на ЕС. В тази връзка комисар Бенковска и министър-председателят Борисов приветстваха създаването на Европейския фонд за отбрана и свързаната с него обща Програма за промишлено развитие. „Иновациите са ключови за развитието на европейската отбранителна промишленост и това дава допълнителна тежест на вашия ресор“, обърна се към европейския комисар премиерът Бойко Борисов. В рамките на срещата двамата дискутираха и Бъдещата стратегия за индустриална политика на ЕС.", "date": "2018.11.12", "title": "Борисов и еврокомисарят Биенковска обсъдиха транспортната свързаност в Европа и Западните Балкани"}
{"url": "https://www.faktor.bg/bg/articles/goranov-spekulatsiya-e-1000-leva-za-grazhdanska-otgovornost", "text": "„Цена на „Гражданска отговорност” от 1000 лева не стои на дневен ред. Подобна тема е спекулация, която цели създаването на обществено напрежение”. Това заяви финансовият министър Владислав Горанов на брифинг в Министерския съвет, даден след Коалиционен съвет.  „Размерът на цената на „Гражданска отговорност” зависи от много фактори”, коментира още министърът. „Има смесване на темите с цената на „Гражданска отговорност” и системата „Бонус-Малус”. Всички обаче се обединиха около това, че по-рисковите шофьори трябва да плащат повече. Но дебат за 1000 лева „Гражданска отговорност” няма”, заяви министър Горанов. Що се отнася до данъците за старите автомобили, Горанов коментира, че увеличението ще е с 6 до 10 лева. „По наши оценки е малко на фона на целите, които сме си поставили за чистотата на въздуха”, заяви министърът. Той коментира, че България се е превърнала в гробницата на старите автомобили на Европа. „Тежестта върху по-старите автомобили не е такава, че да се превръща в непосилно бреме за българските граждани”, коментира още министърът. Горанов засегна и темата с цените на горивата. „Ние не произвеждаме суров петрол, цените на горивата у нас следват тенденциите в света”, заяви Владислав Горанов. „Очакванията ни са цените на суровия петрол да се успокоят на нивата, на които са в момента, затова се прогнозира инфлацията да забави темпото си следващата година”.", "date": "2018.11.12", "title": "Горанов: Спекулация е 1000 лева за „Гражданска отговорност”"}
{"url": "https://www.faktor.bg/bg/articles/novini/balgariya/atanas-merdzhanov-bsp-e-samodostatachna-i-agresivno-posredstvena", "text": "\"Вчерашният пленум потвърди необходимостта от адекватни политически действия – както вътрешнопартийни, така и в парламента. Надделя усещането, че политическите действия на БПС трябва да бъдат възприемани като алтернатива на сегашното управление. Ако Столетницата не е припозната като стабилна и единна във вътрешнопартиен план – никой няма да я възприеме като алтернатива\". Това каза пред BGonAIR  отбеляза Атанас Мерджанов от БСП. Той поясни, че главният редактор на вестник \"Дума\" е много важна част от БСП, тъй като чрез него се прокарват идеите на \"столетницата\" сред обществото. \"БСП трябва да се готви за властта. Нищо чудно в тази скандална ситуация да дойдат предсрочни избори. Като че ли се отдалечаваме от образа на алтернатива на властта. Румен Овчаров правилно определи БСП като страдаща от самодостатъчност и агресивна посредственост\", подчерта Мерджанов. \"На следващия конгрес БСП трябва да излезе като далеч по-обединена. Партията е показала, че в ключови моменти може да се консолидира и да постига значителни резултати. БСП трябваше да излезе със своя декларация за тези 29 години преход. Корнелия Нинова не защити Румен Радев за декларацията му по повод 10-и ноември, а се прикачи към думите му. БСП трябваше още в петък да излезе с нарочна декларация в парламента, а не вчера, защото закъсняхме с реакцията си\", каза още той.", "date": "2018.11.12", "title": "Атанас Мерджанов: БСП е самодостатъчна и агресивно посредствена"}
{"url": "https://www.faktor.bg/bg/articles/anton-kutev-za-elena-yoncheva-mnogo-e-plitko-edna-silna-no-i-bezzashtitna-zhena-sas-sini-ochi-tochi-ktb", "text": "Заместник-председателят на парламентарната група на БСП Антон Кутев се опита да убеди зрителите на БНТ, че вчерашният пленум на социалистите бил показал, че няма дълбоки разломи в партията. Той съобщи, че НС на БСП е гласувал декларация в защита на депутатите без имунитет Депутатът коментира и изследването на червената социологическа агенция \"Афис\", според което БСП излиза пред БСП и печели изборите, ако има такива. \"В една евентуална предизборна ситуация, ако се говори за парламентарни избори, а не европейски, много голямо значение има технологията. Така, че дали ние водим с 2% по социология или ГЕРБ води с 2% - това няма никакво значение. Важното е какво ще излезе на изборите\", посочи Кутев. Според него, вече сме влезли в предизборна реторика. \"Най-лошото е, че ние влязохме в една ситуация, в която изборите хич не са изключени съвсем скоро. Мисля, че никак не е невъзможно парламентарните избори да бъдат преди европейските. Въпросът е дали БСП има силите не просто да предлага алтернативи, а тези алтернативи да бъдат повярвани\", каза още Кутев и допълни, че трябва не просто да ги предложи, а след това и да ги изпълни. Той е убеден, че имат тези сили, но за това трябва много работа.  \"Аз не искам да участвам в сценарий, в който взимаме властта, които и да сме, защото БСП не може сама безспорно, и от там нататък започват преговорите и компромисите\", призна Кутев и дообясни: \"Ако взимаме властта, ние трябва да го направим с единствената и ясна цел, че трябва да променим тази държава натам, на където гражданите вече 30 години се надяват да бъде променена. Няма право никой да преобладава във властта, ако не е наясно как ще направи нужните реформи, включително и ние.\" Кутев се разпени, когато стана дума за поискания имунитет на Елена Йончева. \"Знам, че в делото КТБ са замесени милиарди, как така обаче след толкова години разследвания решиха, че сините очи на Елена Йончева са крали. Една силна, но и беззащитна жена, висока 1.60, руса и със сини очи, точи КТБ, много е плитко. Ключовите хора на прехода, които оцеляха са на свобода, прокуратурата не се занимава с тях\", смята Кутев. \"Защо прокуратурата не се занимава с убийствата на жените в България или кражбата на автомобили. Всичко, което правят управляващите, е писано в световната литература. Джордж Оруел го е измислил\", се направи на оригинален зам.-председателят на ПГ на БСП. За ултиматума на Камарата на строителите, които дадоха срок до 18 ноември за оставка на четирима депутати от БСП, иначе започват протести, Кутев заяви: \"Камарата на строителите прави груба грешка. Строителите като всички бизнесмени на България, имат много различни закони - и бели и тъмни начини на въздействие на политиката. За съжаление те използват всичките. Тъмните са под най-различни форми на лобирането, при положение, че в България няма закон за лобирането. Но тях ги има. Всеки ги знае кои са тъмните, по които работи бизнесът. Това, което правят в момента, да се опитват да заплашват БСП, има чл. 12 от Конституиция, те директно я нарушават - граждански сдружения нямат право да се занимават с политически искания. Ако успее тази тяхна нелепост, да искаш оставката на депутат, че иска проверка. Да си вземат пиари, да има каже, че това е недопустимо. Директно нарушават диалога. Не си дават сметка, че това, което правят в момента за събуждане на един социален бунт, накрая ще се обърне срещу тях. Да спрат да се намесват по такъв тъпашки начин, и аз мога да организирам протест пред офиса на Мазнев*. Ако тръгна да задавам пред собствените им работници как са изкарали 20 милиарда за 20 години - или 1 милиард на година, как се правят по 1 милиард на година, много интересен ще бъде отговорът. Правят груби грешки и това ще се отрази не само на тях, а и на цяла България само ако направят още една такава. Затова да спрат да ни дават ултиматуми, за да не започна да им давам аз\", заплаши Кутев. ********* *Камарата на строителите ще организира протест, ако до 18 ноември депутатите от БСП - Елена Йончева, Георги Михайлов, Крум Зарков, Георги Свиленски и Христо Проданов, не подадат оставка. Това заяви пред БНТ изпълнителния директор на Камарата на строителите инж. Мирослав Мазнев.", "date": "2018.11.12", "title": "Антон Кутев заплаши Камарата на строителите: Да спрат с ултиматумите към БСП, за да не почнем с въпроси за милиардите им"}
{"url": "https://www.faktor.bg/bg/articles/ep-shte-prieme-rezolyutsiya-za-printsipite-na-pravovata-darzhava-v-rumaniya", "text": "Европейският парламент ще гласува утре резолюция, свързана с предприетите от властите в Букурещ законови промени в борбата с корупцията. Това показва дневният ред за започващата тази вечер сесия на ЕП в Страсбург. Очаква се резолюцията за Румъния да не съдържа призив за задействане на чл. 7 от договора за ЕС - лишаване от право на глас, както вече бе направено спрямо Полша и Унгария. Също утре в Страсбург и Брюксел Европейската комисия ще представи докладите по механизма за сътрудничество и проверка за Румъния и България. Очаква се това да не бъдат последните доклади по механизма. В сряда ЕП ще обсъди необходимостта от въвеждане на общоевропейски механизъм за наблюдение на състоянието на демокрацията, принципите на правовата държава и основните права. Очаква се евродепутатите да призоват ЕК да възобнови годишните доклади за корупцията в ЕС. В проект на резолюция се уточнява, че правната рамка за подобни постоянни оценки бе приета през 2014 г. и бе приложена досега само веднъж, през миналата година. Отбелязва се, че по-рано тази година комисията предложи занапред отпускането на средства от ЕС да бъде обвързано с върховенството на закона. Предлага се този нов общ механизъм да замести докладите, подготвяни досега за България и Румъния. Тази вечер ЕП ще обсъди предложение за мерки срещу държавите, които дискриминират малцинствата. Предвижда се да бъде отправен призив ЕК да подготви правила за минималните стандарти в това отношение. Очаква се евродепутатите да призоват страните от ЕС да осигуряват гражданство и спазване на основните човешки права на всички роми. Утре евродепутатите ще се запознаят с доклад, в който се предлага по-щедро предоставяне на хуманитарни визи за мигранти. В документа се посочва, че около 90 на сто от мигрантите, получили международна закрила в ЕС, са достигнали Европа по незаконни начини. Добавя се, че от 2000 г. насам поне 30 000 мигранти са загинали напът към ЕС. Предлага се държавите от ЕС да издават хуманитарни визи, за да могат мигрантите да навлизат в Общността и тогава да подават молби за международна закрила. В сряда ЕП ще приеме нов призив за налагане на оръжейно ембарго срещу Саудитска Арабия. В проекта на резолюцията се отбелязва, че износът на оръжие допринася за миграцията. От 2013 до 2017 г. делът на ЕС в световния оръжеен износ е бил над 27 на сто и така Общността заема второ място след САЩ (34 на сто), а трета е Русия (22 процента). През 2015 и 2016 г. са отчетени най-високите бройки на предоставените разрешения за износ на оръжия от началото на събирането на данни в ЕС, на обща стойност 195,95 милиарда евро през 2015 г. и 191,45 милиарда евро през 2016 година. Уточнява се, че 40,5 на сто от разрешенията за износ на оръжия са предоставени на държави от Близкия изток и Северна Африка, на стойност 77,5 милиарда евро. На Саудитска Арабия, Египет и Обединените арабски емирства (ОАЕ) се пада по-голямата част от този износ на стойност 57,9 милиарда евро. В някои случаи оръжията, изнасяни например за Саудитска Арабия, ОАЕ и членовете на водената от Саудитска Арабия коалиция, са били използвани в Йемен, пише в доклада. Допълва се, че този износ е в нарушение на международните правила, като някои държави от ЕС са го прекратили (Испания, Германия и Холандия), докато други продължават да доставят военни технологии. Заявява се, че тази разлика в предприеманите действия може да подкопае целия европейски режим на надзор над оръжията. ЕП е потресен от количеството произведени в ЕС оръжия и боеприпаси, които бяха открити в ръцете на \"Ислямска държава\" в Сирия и Ирак, се посочва в проекта на резолюцията. Отбелязва се, че България и Румъния не са приложили ефективно общата позиция на ЕС за повторните оръжейни трансфери, които са в разрез със сертификатите за краен потребител. Очаква се ЕП да призове всички държави от ЕС да отказват подобни трансфери занапред, особено за САЩ и Саудитска Арабия. Предлага се въвеждането на задължение държавите от ЕС да отказват разрешения за оръжеен износ, ако съществува ясна заплаха предназначените за износ военни технологии или оборудване да бъдат отклонени. Според ЕП има неотложна необходимост от повишаване на ролята на представителствата на ЕС за подпомагане на държавите в Общността при техните оценки за опасностите, свързани с разрешенията за оръжеен износ и упражняването на надзор върху крайните потребители, след извършване на доставката и проверки на място. Предлага се преценката дали дадена държава от ЕС да изнася в определена посока оръжие и военни технологии да остане на националните власти.", "date": "2018.11.12", "title": "ЕП ще гласува резолюция за Румъния"}
{"url": "https://www.faktor.bg/bg/articles/boris-dzhonsan-prizovava-kam-bunt-sreshtu-tereza-mey", "text": "Британският премиер Тереза Мей е била принудена да се откаже от планираната за днес извънредна среща на кабинета за одобряване на сделката по Брекзит, твърди вестник „Индипендънт“, а в неговата колона за „Дейли телеграф“ бившият външен министър Борис Джонсън призовава министрите на бунт и пише, че не може да повярва, че правителството е на ръба на пълна капитулация пред Брюксел. Планираната извънредна среща на министрите няма да се състои. Вместо това във вторник, както е по протокол, кабинетът ще проведе редовното си заседание. Вестник „Индипендънт“ пише, че причината за отлагането на извънредната среща са отрицателните сигнали както у дома, така и в Брюксел, че предложенията за сделка на Тереза Мей не се радват на одобрение. Това поставя под съмнение вероятността до края на ноември да се проведе среща на високо равнище на ЕС за одобряване на сделката. Бившият външен министър Борис Джонсън налива допълнително масло в огъня като пише в изданието „Дейли телеграф“, че обвинява премиера, че се опитва със сила да наложи сделка, която ще „заключи страната в митническия съюз след Брекзит, което е пълна капитулация пред Брюксел“. И Борис Джонсън открито призовава кабинета да се вдигне на бунт срещу плановете на Тереза Мей. „Плановете на премиера да ни направи отрепки в Брюксел са рецепта за продължаващи спорове за Брекзит“ , изтъква Джонсън.", "date": "2018.11.12", "title": "Борис Джонсън призова към бунт срещу Тереза Мей"}
{"url": "https://www.faktor.bg/bg/articles/novini/balgariya/shefat-na-api-opasni-patni-uchastatsi-sa-stroeni-po-vremeto-na-stanishev", "text": "Председателят на УС на Агенция \"Пътна инфраструктура\" Светослав Глосов коментира пред БТВ констатациите на Елена Йончева, че АПИ не си е свършила работата в опасния участък край Своге, на който загинаха 20 души.  Червената депутатка го обвини, че е имал предписание от общината фирмата незабавно да ремонтира пътя. \"Има законов ред. АПИ е направила също констатации за пътя край Своге. Общината не може да пише \"незабавно\" в своите документи. Има законов ред. Фирмата, която е правила ремонта, по договор трябва да спази гаранция от 2 години. Нека да приключи разследването, за да се установи, дали инцидентът е станал заради лоша пътна настилка, или има друга причина\", каза още Глосов.  Той допълни, че въпросната отсечка е правена по времето на тройната коалиция, а Сергей Станишев е отрязал лентичката. Глосов коментира, че АПИ ще се съобрази с депутатите, които искат проверки на определени участъци.", "date": "2018.11.12", "title": "Шефът на АПИ: Опасни пътни участъци са строени по времето на Станишев"}
{"url": "https://www.faktor.bg/bg/articles/angel-dzhambazki-ako-na-vlast-se-varne-proturskoto-dps-shte-namali-li-tsenata-na-benzina", "text": "Всеки има право да изразява своето мнение, както намери за добре. Но имам усещането за нещо вече изживявано  - през 2013 година, коментира в сутрешнния блок на Нова тв евродепутатът Ангел Джамбазки разразилите се протести срешу покачване на цената на горивата. По думите му има група професионални протестиращи, която се мести от протест на протест. \"Като видите как се появяват на протестите хора с военни димки, ви става ясно, че зад това стои някаква организация\", посочи евродепутатът. Ако гражданите си мислят, че ако на власт се върне протурската партия ДПС ще намалят цената на безниза, мисля, че грешат, каза още той. Евродепутатът и другият гост в студиото - Даниел Стефанов, политолог от Европейския съвет за външна политика, коментираха и документа на ООН за миграцията, който държавите членки трябва да обсъдят и който създава напрежение сред политическите партии по чувствителната тема за мигрантите. Според БСП подписването на глобалния пакт за мигрантите ще превърне нелегалната миграция в легална. От ВМРО смятат, че този документ е опасен и ще доведе до катастрофални последици за страната ни. „Този документ се фокусира по-скоро върху икономическата миграцията”, заяви Даниел Стефанов. „Този документ е доста балансиран. Моят проблем с този документ е, че той не ни обвързва с нищо. Няма да се промени нито политиката в Берлин, нито във Виена, нито в София, ако се подпише, или не се подпише. Това е документ, който цели да се потвърдят някакви принципи. Ние имаме по-различен и по-голям проблем. В бъдеще ще виждаме какъв проблем имаме с икономическата имиграция”, коментира Стефанов. Според него, тъй като населението в България и Европа е намаляващо, скоро ще има голяма нужда от легална икономическа миграция. Според евродепутата Ангел Джамбазки от ВМРО обаче документът е проблемен. По думите му „пактът дефинира миграцията като положителен глобален феномен, който е източник на благоденствие и иновации”. „Това е толкова абсурдно изречение. Тези хора не идват тук, за да заместват трудовата сила. Те идват тук, за да получат германските социални помощи”, коментира Ангел Джамбазки. Според него в документа предложението за България е да направим коридори за мигрантите. „Когато сме на турската граница, не може да си позволим да правим отворени маршрути”, заяви Джамбазки.", "date": "2018.11.12", "title": "Ангел Джамбазки: Ако на власт се върне протурското ДПС, ще намали ли цената на бензина?"}
{"url": "https://www.faktor.bg/bg/articles/novini/balgariya/dragomir-stoynev-bogatashite-v-bsp-sami-da-kazhat-dali-sa-oligarsi", "text": "\"Вътрешната опозиция има ярки представители като Румен Овчаров, Георги Пирински, Атанас Мерджанов и Георги Пирински. Те имат право на своя позиция и да не са съгласни с ръководството на партията. БСП е единственият стабилен политически фактор, който някой отвътре се опитва да дестабилизира\". Това заяви пред БТВ депутатът от БСП Драгомир Стойнев.  \"Тиражът на в. \"Дума\" се подобрява\". Йордан Мичев остава заместник главен редактор на Ивелин Николов. В БСП има богати хора, сами да кажат, дали са олигарси. Ние сме заявили ясно и категорично, че трябва да има предсрочни избори. Няма да се регистрираме в парламента, докато Валери Симеонов не си подаде оставката\", каза още Стойнев. По думите му, президентът Румен Радев не говори от името на \"столетницата\", а имал свой стил. Червеният депутат също е съгласен с държавния глава, че преходът е бил неуспешен.", "date": "2018.11.12", "title": "Драгомир Стойнев: Богаташите в БСП сами да кажат, дали са олигарси"}
{"url": "https://www.faktor.bg/bg/articles/ivan-neykov-esenta-shte-e-goreshta", "text": "Бившият социален министър Иван Нейков коментира в студиото на Нова телевизия протестите, заради които вчера бяха блокирани пътища в страната. \"Това правителство научи хората, че действа под натиск, и сега бере плодовете. Различното този път е, че за пръв път виждам протест с толкова млади хора. Това е протест на несбъдналата се средна класа. Това са хора, които имат оценка за себе си, знаят си цената, недоволни са, че не могат да получат цената на своя труд . Една част от проблема е заради загубения диалог, много от решенията, които имат конфликтен потенциал, не получават разумни обяснения отначало”, допълни той и даде за пример решението за увеличаване на максималния осигурителен праг, което не е било подложено на широка обществена дискусия – при много хора, това без да ги засяга, това предизвика негативна реакция.\", смята Нейков и добави: \"Появява се новата генерация на площада. По-информирани хора, повече пътували, с повече претенции, така че вероятно ще бъдем свидетели на една гореща есен\", убеден е икономистът. \"Появи се усещането за две държави - едната, която управляващите отчитат, и другата която гражданите усещат\", анализира още Нейков. \"Според мен това правителство пада тогава, когато е сигурно, че ще го изберат на следващи избори\", смята той. По думите му обаче хората не протестират, за да съборят правителството, а за да защитят интереса си. Нейков обаче смята, че дори партиите от опозицията, които традиционно яхат всеки протест, не биха изпълнили някои от исканията – като това за намаляване на ставката на ДДС за горивата . „Аз смятам, че управляващите ще започнат да разговарят с отделните групи от протестиращи и да възстановят диалога, каза още Нейков.", "date": "2018.11.12", "title": "Иван Нейков: Есента ще е \"гореща\""}
{"url": "https://www.faktor.bg/bg/articles/novini/balgariya/antoaneta-hristova-radev-slozhi-krast-na-prehoda-iska-vns-i-prezidentska-republika", "text": "\"В някои от градовете има специфична организация и със специфични лица, които протестират. Случват се гафове в държавата, които слагат кръст на постиженията на правителството. Такъв гаф е например изказването на Валери Симеонов към майките на болни деца, както и повишаването на цените през последните седмици\". Това каза пред БТВ политическият психолог Антоанета Христова.  \"Сред организираните елементи на протестите се присъединиха и хора, които наистина имат нужди. Държавата ни е изключително разделена заради голямата разлика в начина на живот. По един начин се живее във Велико Търново и в Русе, а по друг начин - в София. Хората, които протестират, са с политически убеждения и те не живеят бедно. Искат от правителството да оцени социалните проблеми\", каза още Христова.  \"Опитвам се да сравня протеста с предишните. Това не са бедни хора, не са роми, не са нещастни майки. Страната е в скандали от около една година. За малко те затихнаха около европредседателството ни. Тези хора не казват на площада \"не издържам\", а \"не искам повече така\", в унижение от корупцията\", заяви Андрей Райчев, който допълни, че оставката на Валери Симеонов не означава падане на цялото правителство.    \"Това, което ни казва президента, зачеркна 10-и ноември и прехода. Той приписва вината най-вече на ГЕРБ. Неговият план е да се предизвика повече енергия на улицата, свикване на ВНС и гласуване за президентска република\", коментира Христова.", "date": "2018.11.12", "title": "Антоанета Христова: Радев сложи кръст на прехода, иска ВНС и президентска република"}
{"url": "https://www.faktor.bg/bg/articles/novini/balgariya/shte-preobladava-toplo-za-sezona-vreme", "text": "Над по-голямата част от страната ще е предимно слънчево. В източните райони около обяд облачността ще се разкъса и видимостта ще се подобри. Минималните температури ще са между минус 2 и 3 градуса, в източните райони - до 6 градуса, максималните - между 13 и 18 градуса. По Черноморието ще има разкъсана, често значителна облачност. Сутринта на места видимостта ще е намалена. Максималните температури ще са 16-18 градуса. Температурата на морската вода е 15-16 градуса. Вълнението на морето ще е 1-2 бала. В планините ще е предимно слънчево. Максималната температура на височина 1200 метра ще е около 13 градуса, на 2000 метра - около 7 градуса, съобщават от НИМХ - БАН.", "date": "2018.11.12", "title": "Ще преобладава топло за сезона време"}
{"url": "https://www.faktor.bg/bg/articles/novini/balgariya/borisov-se-sreshta-s-nedovolnite-kmetove-na-malkite-naseleni-mesta", "text": "Премиерът Бойко Борисов ще се срещне с кметовете на малките населени места, за да обсъдят исканията им за по-голяма независимост от големите общини. Те настояват за самостоятелни бюджети и право на избори в населените места с над 100 жители. Преди месец кметовете излязоха на улицата, за да поискат законодателни промени, с които да им се гарантира получаването на дължимите пари от големите общини. Кметовете твърдят, че въпреки че общинските съвети гласуват бюджетите им, пари постъпват рядко и по малко. Затова са принудени да плащат с лични средства. За днес беше обявен протест, но беше отложен заради срещата с премиера Борисов.", "date": "2018.11.12", "title": "Борисов се среща с недоволните кметове на малките населени места"}
