{"url": "https://www.faktor.bg/bg/articles/rumen-radev-i-ruskoto-zadkulisie-e-nasocheno-sreshtu-men", "text": "Лекция, пълна с манипулативни опорки, изнесе в интервю за \"Панорама\" тази вечер президентът Румен Радев. \"Дебатът за изтребителите F-16 бе опорочен. Сега се движим към скъпи самолети с жестоко орязано оборудване. F-16 е самолет с високи бойни способности, но е само върхът на пирамидата. Реалностите разкриват непрекъснато наивността на българското правителство по отношение на програмата. За нашите минимални изисквания, офертата беше над 3 млрд. лв., и то при 100% авансово плащане. Ако един компонент не е пълноценен, бойните умения драстично се свиват. При тази програма ФМС преговори за сваляне на цената няма. Единственият начин за сваляне на цената е да се откажеш от нещо. Правителството предприе ход за сваляне на цената чрез орязване на пакета\", повтори своите опорки Радев. „Беше ни обещано, че ще вземем много добър военен самолет, а не играчка. По думите му, изграждането на базата за Ф-16 в базата в Граф Игнатиево ще е изцяло за българска сметка. Освен това се била изпарила и бройката на ракетите \"въздух-въздух\" и имало заложен скрит разход от още 1 млрд. лв. за постигане на пълното въоръжение. „Този пакет има по-малко брой двигатели, тренажорният комплект също е орязан, няма нито един високоточен боеприпас. Тези самолети нямат целеви способности“. Според него Су-25, които и в момента са на въоръжение в родните ВВС, са по-добри самолети. \"Тази сделка е на гърба на ВВС, на летците и техниците, които ще трябва да изпълняват задачи с оборудването на този самолет. Българският народ ще плаща много, но няма да има защита. Управляващите, които се самоопределят за европейското развитие, избягаха от дебатите. Ние губим мощен инструмент да интегрираме нашата отбранителна индустрия наука\", нападна правителството Радев. „Силно се надявам, че българското правителство няма да допусне това, иначе би било безотговорно. Не бива да взимаме самолет за авиошоу. Летците и техниците ще трябва да изпълняват невъзможни задачи с това осакатено оборудване“, предупреди президентът. \"Мисля, че нашите отношения не трябва да почиват на благодарността, а на истината. През последните години беше направено немалко тази истина да бъде изопачена, затова сега лекуваме раните и от двете страни. Ние трябва да отстояваме нашето място на цивилизационната карта на Европа. България е била важен фактор в европейската култура и България е дала духовното начало на Русия - и календара, и християнската вяра\", каза той за отношенията ни с Русия и на няколко пъти се самоизтъкна колко много е направил за страната ни по време на икономическия форум в Санкт Петербург.  На въпрос \"Вие репликирахте руския президент за Южен поток, но това не беше ли реванш за лекцията, която ви държа руският патриарх Кирил миналата година?\", Радев отговори: Не съм реваншист и нямам повод да бъда такъв. Нямам навика да прекъсвам своите гости. Но руският патриарх имаше коренна промяна веднага след моите думи\", похвали се той.  \"Вие сам виждате, че интригите на това задкулисие са насочени срещу мен. А руското задкулисие си има и своите поддръжници в България. Да, има хора, които се прокрадват в политиката с външни зависимости и на гърба на България. Но аз съм възпитавам в други идеали.\"", "date": "2019.06.28", "title": "Румен Радев се изкара жертва на руското задкулисие"}
{"url": "https://www.faktor.bg/bg/articles/novini/balgariya/d-taneva-sobstvenitsite-na-kashti-za-gosti-otkazali-dostap-shte-tryabva-da-varnat-vsichki-subsidii", "text": "Собствениците на къщи за гости, които са отказали достъп до тях, ще трябва да върнат всички субсидии, обяви министърът на земеделието Десислава Танева. По думите ѝ, проверките не са установили драстични проблеми при къщите за гости. \"Ще направим възможно максимално публичен процеса, за да не създаваме и съмнения, недоверие повече от това, което би следвало да бъде. Нашите проверки са на финала на абсолютно всички къщи за гости в мониторинг. Ще дадем отчет затова, но данните, които излязоха, не са коренно различни от грешките, които са установявани и при проверките на база риск-анализа\", каза министър Танева. Десислава Танева потвърди, че европейските пари по програмата за развитие на селските райони през следващия програмен период може да бъдат намалени с 15%. Тя обясни, че в абсолютни стойности това означава между 130 и 140 милиона евро по-малко за страната ни: \"Ние искаме запазване на бюджета като позиция на страната ни. Други страни членки също го искат. В предложението за многогодишна финансова рамка бюджетът за ОСП беше намален. Намалението за България се изразява в 15-процентно намаление на програмата за развитие на селските райони. По програмата за развитие на селските райони се подкрепят от една страна земеделските производители, от друга страна селските общини. От земеделският бранш искат това намаление да е за сметка само на общините. Това означава 15-процентно намаление на средствата за селските общини по нашата програма\".", "date": "2019.06.28", "title": "Д. Танева: Собствениците на къщи за гости, отказали достъп, ще трябва да върнат всички субсидии"}
{"url": "https://www.faktor.bg/bg/articles/valentin-nikolov-ima-neizneseno-otraboteno-yadreno-gorivo-ot-5-ti-i-6-ti-blok-na-aets-kozloduy", "text": "Председателят на Комисията по енергетика Валентин Николов ккоментирав предаването „Лице в лице“ по БТВ сделката за закупуването на ЧЕЗ.  „Когато имаше възможност за подписване на договора на „Инерком“ за сделката за ЧЕЗ, предупредих, че не е ясно дали тя е финансово обезпечена. Сега КФН е направила съответните проверки, предстоят и от други институции. Важно е да са ясни нещата, да няма неясно финансиране. Евентуални проблеми биха оскъпили сделката“, предупреди Николов. „С удоволствие бих поканил на среща ръководството на новата компания, искаща да придобие ЧЕЗ, но към момента няма нужда. Интересно е дали биха запазили ръководството на дружеството“, добави Валентин Николов. По думите му прекалено много преекспонираме сделката. „Пречупваме я твърде често през политическата лупа. „Еврохолд“ е листната на две борси, има голямо портфолио от дейности и финанси. Може да приключи сделката, въпросът е какво ще се случи оттук нататък“. Според Николов до края на годината ще се тръгне към приключване на сделката за ЕРП-то. По повод искането от бизнеса оставката на шефа на НЕК, Николов заяви: „Електроенергията с всички й съвкупности е много важна, за да направи конкурентноспособна нашата икономика. Голяма част от енергията се изнася, а ние субсидираме част от електроенергията, защото въглеродните емисии от ТЕЦ Марица-Изток 2 носят загуби. Във връзка с г-н Петър Илиев проблемът идва от това, че той търгува тока през посредник и това го оскъпява. Той трябва да е по-диалогичен с бизнеса“, смята Валентин Николов. Председателят на енергийната комисия успокои, че няма опасност за обществото заради отработеното ядрено гориво. \"То не е боклук, а суровина. Рано или късно тя ще бъде използвана. В България има неизнесено отработено ядрено гориво от 5-ти и 6-ти блок на АЕЦ Козлодуй. По евродиректива можехме да изнасяме горивото до 2007 г., след това няма как. Затова го трупаме в хранилища. Във водна среда то може да стои до 100 г., така че няма проблем. Освен това вече е получено разрешение за износ на отработеното ядрено гориво и има осигурен ресурс за това. Започваме да го извозваме на части към Русия. Повече не мога да кажа, защото е държавна тайна, свързана с националната сигурност“, подчерта Николов. Шефът на НЕК трябва да е по-диалогичен с бизнеса, заяви още Николов. „Голяма част от енергията се изнася, а ние субсидираме част от електроенергията, защото въглеродните емисии от ТЕЦ Марица-Изток 2 носят загуби. Във връзка с г-н Петър Илиев проблемът идва от това, че той търгува тока през посредник и това го оскъпява. Той трябва да е по-диалогичен с бизнеса“.", "date": "2019.06.28", "title": "Валентин Николов: Започваме да извозваме отработено ядрено гориво на части към Русия"}
{"url": "https://www.faktor.bg/bg/articles/novini/balgariya/ot-10-do-41-gradusa-prez-yuli", "text": "Най-ниските температури у нас през юли ще бъдат между 10 и 15 градуса, а най-високите - между 36 и 41 градуса. Това съобщи за БТА синоптикът Красимир Стоев от Националния институт по метеорология и хидрология. По думите му тази година през юли се очаква средната месечна температура у нас да бъде около и над нормата, която за равнините е между 22 и 26 градуса, за високите полета - между 18 и 21 градуса, а за планините - между 6 и 13 градуса.  Месечната сума на валежите ще бъде около и под нормата, която за по-голямата част от страната е между 40 и 70 л/кв.м, по Черноморието и долината на река Струма - между 30 и 50 л/кв.м, а за планинските райони - от 70 до 120 л/кв.м. В началото на юли ще бъде предимно слънчево и горещо. Към 3-6 юли ще премине атмосферно смущение. Въздушната маса ще се лабилизира и на много места ще има краткотрайни валежи и гръмотевични бури. Температурите относително ще се понижат. През втората половина от десетдневието температурите ще бъдат близки до обичайните. В края на периода се очаква да премине атмосферен фронт и на места ще превали и прегърми. През повечето дни от второто и от третото десетдневие ще бъде предимно слънчево, около и след обяд - горещо. По-значителни увеличения на облачността и на места краткотрайни превалявания се очакват около 12, 17, 20, 24 юли и в края на месеца. Юлските температури са високи - регистрирани са абсолютните максимуми за нашата страна, които в повечето райони са от 40 до 44 градуса. Дните 28, 29 и 30 юли са наречени \"горещници\".  През юли намаляват северозападните нахлувания на хладни и влажни океански въздушни маси, а заедно с това валежите и вероятността за градушки. Средно дните с валеж са от 4 до 8. Характерни са засушаванията.", "date": "2019.06.28", "title": "От 10 до 41 градуса през юли"}
{"url": "https://www.faktor.bg/bg/articles/ninova-byasna-na-valeri-zhablyanov-iska-mu-obyasnenie-za-pase-i-rusiya", "text": "Председателят на форум България - Русия и член на Националния съвет на БСП Светлана Шаренкова разкритикува отсъствието на Валери Жаблянов на провелото се преди няколко дни заседание на ПАСЕ, на което се решаваше въпросът, дали Русия да бъде върната обратно в организацията.   \"Русия е върната в тази международна организация благодарение на Франция, на Италия, Германия - на големите европейски държави. Защо България се ската? Защото България може би винаги закъснява и чака големите да решат\", заяви Шаренкова пред БНР.   По думите й министър-председателят може би не е бил наясно с това, че България трябва да гласува на това заседание и не е дал своите указания.   \"Моята претенция обаче е по отношение на партията, в която аз членувам - БСП и нейният представител в ПАСЕ Валери Жаблянов, който, доколкото разбрах, просто не е отишъл на това гласуване, което е важно и партията е можела да бъде представена от другите двама представители - Анелия Клисарова и Явор Божанков, които са му заместници и представляват депутатския корпус на БСП\", обясни Шаренкова.   Според нея е несправедливо да се хвърля вина върху партията, тъй като БСП е първата европейска партия, която още 2014 година, на свой конгрес, е взела решение, че ще се бори против санкциите срещу Русия.   Отсъствието на Жаблянов от заседанието на ПАСЕ, на което се решаваше въпросът, дали Русия да бъде върната обратно в организацията, предизвика бурна реакция срещу него в средите на левицата. Лидерът на БСП Корнелия Нинова е потърсила обяснение от Жаблянов, но аргументите му за липсата му на това важно заседание били \"неадкватни\", разкри Епицентър.бг .", "date": "2019.06.28", "title": "Нинова бясна на Жаблянов: дал \"неадекватни\" обяснения защо отсъствал от гласуването в ПАСЕ"}
{"url": "https://www.faktor.bg/bg/articles/novini/svyat/cherna-gora-otlaganeto-na-pregovorite-za-prisaedinyavane-na-severna-makedoniya-i-albaniya-kam-es-e-losh-znak", "text": "\"Отлагането на преговорите за присъединяване на Северна Македония и Албания към ЕС е лош знак към страните от Западните Балкани и това ще доведе до загуба на доверието към Евросъюза\". Около тази теза се обединиха премиерът на Черна гора Душко Маркович и външният министър Сърджан Дърманович по време на разговорите с вицепрезидента на България Илияна Йотова в Подгорица.  Двамата са изтъкнали, че благодарение на България страните от Западните Балкани са станали видими за Европейския съюз. След среща с президента на Черна гора Мило Джуканович вицепрезидентът Илияна Йотова заяви, че една година след българското европредседателство темата за присъединяването на Западните Балкани към ЕС продължава да е на дневен ред, но не така както ни се иска: \"България е най-добрият лобист на Западните Балкани за тяхното членство в Европейския съюз. Във всяка една стъпка, във всички разговори ние поставяме този приоритет и увериха на всички срещи, че могат да очакват и занапред една последователна политика в това отношение от нашата страна\".", "date": "2019.06.28", "title": "Черна гора:  Отлагането на преговорите за присъединяване на Северна Македония и Албания към ЕС е лош знак"}
{"url": "https://www.faktor.bg/bg/articles/novini/balgariya/fandakova-iska-ostavkata-i-na-glavniya-arhitekt-na-rayon-mladost", "text": "Столичният кмет Йорданка Фандъкова поиска оставката на главния архитект на район „Младост“ арх. Стефан Стефанов, защото е издал разрешение за строеж в градинка в „Младост“ 4.  „По моя заповед работна група с общински съветници от всички политически сили, главният архитект на София арх. Здравко Здравков и кметът на район „Младост“ арх. Русев, от няколко месеца разглеждат проблемните имоти в „Младост“ с предвидено застрояване, които искаме да запазим като градини и зелени площи. Днес разбрах, че докато текат преговори за преместване на тези имоти на общински терени, главният архитект на район „Младост“ е издал разрешение за строеж на един от тях - при бл. 401 в „Младост“ 4. Това освен явен саботаж на преговорите е и провокация към нашите общи усилия с Общинския съвет да запазим за зелени площи терени, които са междублокови пространства и градини\", пише Фандъкова в профила си във Фейсбук. Тя настоява кметът на „Младост“ да поиска оставката на главния архитект на района - арх. Стефанов. За Дарик радио временно изпълняващият длъжността кмет на район \"Младост\" арх. Румен Русев заяви, че прави проверка на сигнала и не може да освободи арх. Стефанов от поста.", "date": "2019.06.28", "title": "Фандъкова иска оставката и на главния архитект на район \"Младост\""}
{"url": "https://www.faktor.bg/bg/articles/novini/svyat/tramp-i-putin-razgovaryaha-80-minuti-nasame", "text": "Завърши първият ден от срещата на върха на 20-те най-развити държави в света.  Едно от ключовите събития беше срещата между президентите на Съединените щати и Русия.  След 80-минутен разговор, Доналд Тръмп и Владимир Путин се съгласиха, че подобряването на отношенията между двете държави е в интерес на целия свят. С най-голямо внимание беше следена срещата му с Владимир Путин - втората, откакто е президент и първата след разследването за връзки с Русия. Провокиран от репортерски въпроси Доналд Тръмп с широка усмивка и с насочен пръст към Путин шеговито заяви: „Моля те, не се намесвай в изборите.“ Двамата лидери са обсъдили контрола върху въоръжаването и включването на Китай в процеса, ситуацията в Иран, Сирия Венецуела и Украйна. Путин е поканил Тръмп в Русия през май, за честванията на 75-годишнината от победата над нацистка Германия. Приятелското отношение на Тръмп не се ограничи само с Путин. Въпреки конфузните моменти в предишни двустранни срещи този път той не спести топли думи за Ангела Меркел. „Искам само да кажа, че тя е фантастичен човек, фантастична жена. Радвам се, че ми е приятел, благодаря много, Ангела“, каза американският президент. Британският премиер Тереза Мей не беше толкова приятелски настроена към Путин. Русия трябва да спре безотговорните и дестабилизиращи действия, да предаде двамата руснаци, отговорни за атаката срещу руския шпионин Сергей Скрипал в Солсбъри и да поеме по друг път, ако иска добри отношения с кралството, заявила Тереза Мей пред руския лидер. В първия ден от форума индийският премиер Нарендра Моди призова за реформа на Световната търговска организация, а Владимир Путин осъди така наречените от него опити за унищожаване на базираната в Женева организация. Президентът Си Цзинпин отправи ясно послание против протекционизма. „Трябва да насърчим движението на информация, технологии и човешки ресурси, за да опазим световната индустриална верига. Не трябва да се развиваме зад затворени врата и не трябва да се месим на пазара“, каза той.", "date": "2019.06.28", "title": "Тръмп и Путин разговаряха 80 минути насаме"}
{"url": "https://www.faktor.bg/bg/articles/novini/svyat/zatvor-za-narushitelite-na-patya-v-gartsiya", "text": "Нови наказания за нарушения на правилата за движение по пътищата влизат в сила от 1 юли в Гърция, предупреждават от Министерството на външните работи. От там обръщат специално внимание на българските граждани, планиращи пътуване в съседната страна, че новата уредба предвижда редица изменения относно наказанията за нарушения на правилата за движение по пътищата. В съобщение на министерството се посочва, че разпоредбите, засягащи водачите на МПС, са визирани в чл. 290 А \"Опасно шофиране\", в който са определени следните наказания: Трафик: Километрични опашки има на пунктовете към Гърция Който шофира в нетрезво състояние или под влияние на наркотични вещества, или шофира по национален или второстепенен път в насрещното платно, в пешеходни зони, на тротоар, или шофира технически неизправен или претоварен автомобил , или участва в гонки и причини риск за човек, се наказва с лишаване от свобода поне една година. Ако в същите случаи бъде предизвикана опасност за чуждо имущество, наказанието е лишаване от свобода за срок до 3 години или глоба, а при причиняване на тежка телесна повреда или щета върху обществени съоръжения, наказанието е лишаване от свобода при строг режим до 10 г. Ако при посочените случаи бъде причинена смъртта на друго лице, е предвидено лишаване от свобода при строг режим за срок от поне 10 г. В случай на предизвикване на смърт на по-голям брой хора, съдът може да определи доживотен затвор при строг режим.", "date": "2019.06.28", "title": "Затвор за нарушителите на пътя в Гърция"}
{"url": "https://www.faktor.bg/bg/articles/novini/svyat/navodnenie-vze-dve-zhertvi-v-rusiya-ima-opaseniya-za-izcheznali-hora", "text": "Двама души загинаха при наводнение в руската Иркутска област, след като отказаха да напуснат дома си, заявиха властите, цитирани от БТА. Поройни дъждове в района причиниха преливане на няколко притока на река Ангара, което доведе до тежки наводнения. Около 2500 къщи бяха залети в 20 града в областта, а хиляди жители трябваше да бъдат спасявани от наводнените им домове. Руската държавна телевизия съобщи, че има опасения за изчезнали хора. В село Евдокимовка \"местните власти са ходили от врата на врата, призовавайки жителите да напуснат своите домове\", каза областната администрация. \"Едно семейство отказа да се евакуира. В резултат се стигна до този нещастен случай\", заяви администрацията. Двамата жители са загинали после, докато са се опитвали да избягат от наводнението със своя лодка. В град Тулун се скъса язовирна стена, при което бяха наводнени над 800 жилища и местните жители трябваше да бъдат спасявани от покривите на къщите си. Обявена е извънредна ситуация, а властите осигуряват храна, прясна вода и подслон на хората. Наводнението засегна също така местно летище и части от електропреносната мрежа.", "date": "2019.06.28", "title": "Наводнение взе две жертви в Русия, има опасения за изчезнали хора"}
{"url": "https://www.faktor.bg/bg/articles/uchenitsi-hvarliha-dimka-v-metroto", "text": "Деца, поне от това, което се вижда от камерите, са хвърлили димка в последния вагон на влака. Машинистът е спрял. Преместил е пътниците в другия вагон на влака и след като се уверил, че няма никакви щети - продължил към следващата спирка. Този случай се е разминал само с паника от страна на пътуващите. За съжаление обаче се оказва, че това не е първият такъв случай. Последния път, когато това се е случило, е било извършено отново от малолетнти лица\", разкри инж. Валентин Тодоров, зам.-началник на управление \"Експлоатация\". Случвало се е и да ги заловим, на за жалост като малолетни - нищо не можем да им направим. Вероятно и този случай ще приключи така. Само с предупредителен знак. Предстои да се установи кои конкретно са хората, решили да си направят този експеримент. И какво ги е подтикнало да бъдат опасни и за себе си, и за околните, допълни инж. Тодоров.", "date": "2019.06.28", "title": "Паника в метрото: Ученици хвърлиха димка в последния вагон"}
{"url": "https://www.faktor.bg/bg/articles/tomislav-donchev-se-zareche-da-nyama-balgarski-obshtini-bez-evropeysko-finansirane", "text": "През следващия програмен период 2021-2027 г. не трябва да се допуска да има общини, които да останат без европейско финансиране, подчерта вицепремиерът Томислав Дончев, съобщава БНР. На заключителната конференция на Сдружението на общините стана ясно, че 19 общини не са били финансирани по програмата за селските райони. Според Дончев, в новия програмен период не се очаква да има програми с по-малко финансиране: \"Ние не можем да допуснем да има бели петна. Има територии в България, в конкретния случай говорим за селата около големите агломерационни реалии, около големите градове, които не са допустими за  финансиране - нито по селската програма, нито по региони в растеж. Към момента на база анализите, които правим, съобразно приоритетите, които имаме, които са иновации, икономическо развитие със сигурност по голям обем ще бъдат оперативната програма \"Наука и образование\" и иновации \"Конкурентоспособност\".", "date": "2019.06.28", "title": "Томислав Дончев се зарече да няма повече български общини без европейско финансиране"}
{"url": "https://www.faktor.bg/bg/articles/lyubimi-hudozhnitsi-na-prints-hari-i-megan-markal-gostuvaha-na-denitsa-atnasova-gergova", "text": "Любими художници на британския принц Хари и съпругата му Мегън Маркъл гостуваха снощи в столичната галерия  „Оборище 5“на Деница Атнасова- Гергова, която представи на България техни творби, атакувани от колекционери от цял свят. Двамата ексцентрични творци са известни като Конър брадърс, но не са никакви братя, както вече разказахме, това е само част от легендата, която са си създали.  Доскоро са се криели от медиите, но огромния успех на творбите им ги принуждава да излязат на светло. Световноизвестният тандем, който е сред водещите имена в съвременното британско изобразително изкуство, се състои от дилър на картини и писател.  Те се оказаха двама изключително симпатични и естествени млади мъже. Бързо се сприятелиха с повечето от ценителите, дошли да видят тях и творбите им, смяха се с тях, пиха бяло вино, коментираха с британски хумор творбите си. Джеймс Голдинг и Майк Снийл, известни в света на изкуството като The Connor Brothers, са очаровани, че произведенията им заинтересуват столичната публика, признаха те. Канят се да правят изложба и във Варна. Художниците представиха в галерията 20 оригинални творби на хартия, за а които са използвани ситопечат, маслен пастел, смесени акрилни техники, ръкописни намеси, колажи.  \"Харесва им в България, започват да се чувстват като у дома си.  Те са много френдли, много приятелски настроени, много скромни, много земни хора, въпреки че ги колекционират най-големите музеи в света. Колекционират ги принц Хари и съпругата му Мегън Маркъл. Вчера ги питах дали се познават лично. Те казаха:\" Не, ние даже не знаехме, че имат наши творби, но научихме от пресата. Представяте ли си?\", каза със смях пред  faktor.bg Деница Гергова.   Братята Конър се вдъхновяват от стила на кориците на  старите любовни романи с романтичен хепиенд, като го преработват с ирония, коментирайки в творбите си розовите очаквания към любовните връзки. Показват голямоформатни творби от последната година: Conformity Is The Last Refuge, I Don’t Care What Anybody Says About Me, и съвсем новите I Know I’m Paranoid, The First Thing I Do In The Morning, Call Me Anything But Ordinary и далата заглавието на изложбата: Maybe It’s Not About A Happy Ending.  Изложбата продължава до 31 юли.", "date": "2019.06.28", "title": "Любими художници на принц Хари и Мегън Маркъл гостуват с 20 картини на Деница  Гергова"}
{"url": "https://www.faktor.bg/bg/articles/balgariya-s-16-ti-medal-na-evropeyskite-igri-v-minsk", "text": "София Героргиева спечели бронзов медал в турнира по борба на Европейските игри в Минск. Родната представителка се пребори за отличието в категория до 69 килгорама, а медала е №16 за родината ни от началото на игрите. Георгиева загуби от латвийката Анастасия Григориева четвъртфинал, но тя впоследствие стигна финал и спечели титлата, което даде втори шанс на нашето момиче в репешажите. В тях Георгиева стигна до мач за бронза срещу Дануте Домикайтите от Литва и победи с 4:1 точки. Мими Христова също ще грабне медал, като надеждите са за златен. Тя се класира на финала в категория до 57 килограма, където днес ще се бори Ирина Курачкина от Беларус. За съжаление спортист №1 на България за изминалата година - Тайбе Юсеин, загуби на полуфиналите и днес ще се бори за бронзов медал.", "date": "2019.06.28", "title": "България с 16-ти медал на Европейските игри в Минск"}
{"url": "https://www.faktor.bg/bg/articles/angelkova-s-iznenadvashti-proverki", "text": "Министерството на туризма продължава с внезапните проверки по Южното и Северното Черноморие, като този път на прицел са екскурзоводи от Несебър, съобщава Флагман. В продължение на два дни експерти от министерството и от Комисията за защита на потребителите са изпратени в курортния град. Проверени са 15 туристически автобуса, като инспекторите са установили, че в 12 от тях екскурзоводите са редовни, останалите 3-ма обаче подлежат на санкции. Единият от нарушителите е бил с фалшива карта за екскурзовод, направена от работодателя, а не от Министерството на туризма. За този случай министър Ангелкова каза, че е съставен акт за административно нарушение – глоба от 1000 лв. При другите два случая екскурзоводите изобщо не са били вписани в туристическия регистър. Тези случаи на наети от туроператорите лица да обслужват туристи, глобата е минимум 2000 лв.  „По Черноморието във всеки един аспект, свързан с туристическа дейност и предлагането на добър и качествен продукт, налагат тези масирани проверки. Днес инспектираме тук по сигнал на Асоциацията на екскурзоводите, защото е важно хората, които предлагат тази услуга, да спазват Закона за туризма и Наредбата за квалификация на екскурзоводите – това са хората, които общуват пряко с туристите и от тях зависи как ние ще представим България”, каза министър Ангелкова по време на днешната проверка в Несебър. По закон всеки екскурзовод трябва да бъде лицензиран и да има една специална карта с определени реквизити, която да носи винаги със себе си, поясни Ангелкова и допълни, че всеки туроператор е длъжен да наема единствено лицензирани екскурзоводи. На място днес бе проверен екскурзоводът Ивелина Иванова, която работи от 20 години в сферата на туризма, а лицензираната й карта висеше на врата й. „За жалост все повече мними екскурзоводи се появяват по Черноморието и туроператорите ги наемат, защото подбиват цените и така им е по-изгодно”, каза Ивелина Иванова. Министър Ангелкова добави, че продължават проверките поради множеството сигнали за нерегламентирани туристически дейности.", "date": "2019.06.28", "title": "Ангелкова с изненадващи проверки, взе на прицел екскурзоводите"}
{"url": "https://www.faktor.bg/bg/articles/ikonomika/turizam/gartsiya-otlozhi-uvelichenieto-na-patnite-taksi", "text": "Няма да се повишават цените на пътните такси в Гърция от 1-ви юли. Министреството на транспорта в Атина спря покачването на цените заради съдебен спор с фирмата по поддръжка на магистралата \"Егнатия одос\". След няколко дни \"истинска война\" между Министерството на транспорта и компанията по поддръжка на магистралата, се отменя увеличението на пътните такси от 1-ви юли. За неопределено време. Министър Спиридзис издаде заповед без преговори с компанията. Започват съдебни дела, които ще продължат с месеци, а до тогава се спира всякакво увеличение. Правителството заподозря,че опозицията е оказала натиск да се покачат таксите и то седмица преди парламентарните избори. Медиите съобщават, че срещу компанията се води прокурорско разследване за необосновани цени на таксите досега. От туристическия бранш дори настояват да се намалят цените, за да се повлияе положително на туризма. Според статистиката гърците все по-рядко почиват на далечни разстояния, поради скъпия бензин и високите пътни такси.", "date": "2019.06.28", "title": "Гърция отложи увеличението на пътните такси"}
{"url": "https://www.faktor.bg/bg/articles/kevr-utvardi-po-niska-tsena-na-gaza-za-tretoto-trimesechie", "text": "Комисията за енергийно и водно регулиране (КЕВР) утвърди цената на природния газ за третото тримесечие. Тя е в размер на 44,90 лв./MWh (без цени за достъп, пренос, акциз и ДДС), което е с 0,27 лв/MWh или с 0,6% в сравнение с действащата цена за настоящото тримесечие. В утвърдената от Комисията цена на природния газ не са включени цени за достъп и пренос през газопреносната мрежа, определени по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД, които клиентите следва да заплащат на крайните снабдители. Заявеното от „Булгаргаз“ ЕАД количество природен газ за доставка от внос за III тримесечие на 2019 г. е 5 503 905 MWh, които са формирани по договор с ООО „Газпром экспорт” и по договор- с „Kolmar NL B.V.“. Съгласно сключения договор за покупко-продажба на природен газ между „Kolmar NL B.V.“ и „Булгаргаз” ЕАД договорената доставна цена е по-ниска от очакваната цена по договора с ООО „Газпром экспорт”, което е отчетено при определяне на продажната цена на природния газ за III тримесечие на 2019 г.", "date": "2019.06.28", "title": "КЕВР утвърди по-ниска цена на газа за третото тримесечие"}
{"url": "https://www.faktor.bg/bg/articles/ikonomika/fitch-sdelkata-mezhdu-evrohold-i-chez-krie-finansovi-riskove", "text": "Рейтинговата агенция „Фич“, цитирана от БНР, постави негативна перспектива за три от дъщерните дружества на „Еврохолд“ и предупреди, че сделката между холдинга и „ЧЕЗ Груп“ крие финансови рискове. Това се посочва на сайта на агенцията. Оценката се дава само дни, след като „Еврохолд“ сключи споразумение с „ЧЕЗ Груп“ за закупуване на българските активи на чешката компания срещу 335 млн. евро.", "date": "2019.06.28", "title": "Fitch: Сделката между \"Еврохолд\" и ЧЕЗ крие финансови рискове"}
{"url": "https://www.faktor.bg/bg/articles/osveteni-sa-oshte-35-agenti-na-ds-na-rakovodni-postove-v-druzhestva-kam-ministerstvoto-na-ikonomikata", "text": "Комисията по досиетата разкри още 35 сътрудници на тоталитарните комунистически служби, които са заемали или заемат различни ръководни длъжности в дружества с 50 на сто или повече държавна участие, чийто принципал е Министерството на икономиката. Това е седмото решение по линия на дружествата към Министерството на икономиката, което Комисията по досиетата обявява. През миналата година тя огласи общо три проверки на държавни фирми към Министерството на икономиката. При първата бяха разкрити 136 агенти, при втората – 45 сътрудници, а при третата – 69 сътрудници. Тази година Комисията излезе с три решения, с които бяха разкрити съответно 59, 56 и 43 сътрудници. Така общият брой на разкритите сътрудници на ръководни постове в дружества на Министерството на икономиката вече надхвърли 450 агенти, включително с последното решение. Броят им е много повече, ако към тях се прибавят и починалите лица, които Комисията е установила като сътрудници, но не ги обявява, тъй като това не е разрешено от закона за досиетата. По този показател фирмите към Министерството на икономиката заемат второ място по брой на сътрудници на тоталитарните служби, заемали или заемащи ръководни постове в българските институции, като първото място се държи от МВР. С новото решение Комисията по досиетата е установила общо 53 души с принадлежност към Държавна сигурност или разузнавателните служби на БНА. От тях е обявила данните за 35 лица, а останалите 18 са починали ( . Сайтът    публикува данните за разкритите сътрудници, които са заемали длъжности председател, управител или изпълнителен директор: Мирослав Ангелов Панталеев, член на Съвета на директорите на \"СЕВКО\" ЕАД, гр. Севлиево от 12.01.1996 г. до 21.04.1997 г., председател на Съвета на директорите на \"ПУЛПУДЕВА\" ЕАД, гр. Пловдив от 22.10.1993 г. до 13.04.1995 г.; Мойно Вълков Мойнов, председател на Управителния съвет на Държавна фирма \"ПИОНЕР\", гр. Бяла Слатина от 30.05.1994 г. до 16.11.1995 г., председател на Съвета на директорите на \"ПИОНЕР\" ЕАД, гр. Бяла Слатина от 16.11.1995 г. до 07.11.1996 г.; Недялка Давидова Касабова, председател на Съвета на директорите на \"СЛЪНЦЕ\" ЕАД, гр. Смолян от 06.08.1999 г.; Нефтян Савов Нефтянов, управител на \"СВЕТЛИНА\" EООД, гр. Стара Загора от 06.11.1992 г. до 06.09.1995 г.; Никола Димитров Марчев, генерален директор на Държавна фирма \"ПИРИНПЛАСТ\", гр. Гоце Делчев от 28.10.1991 г. до 25.02.1994 г., изпълнителен директор на \"ПИРИНПЛАСТ\" ЕАД, гр. Гоце Делчев от 25.02.1994 г. до 06.09.1996 г.; Никола Димитров Начков, временно управляващ Държавна фирма \"РОДОПСКИ КИЛИМ\", гр. Панагюрище от 28.06.1991 г. до 17.10.1991 г., управител на Държавна фирма \"РОДОПСКИ КИЛИМ\", гр. Панагюрище от 17.10.1991 г. до 20.08.1996 г., изпълнителен директор на \"РОДОПСКИ КИЛИМ\" ЕАД, гр. Панагюрище от 20.08.1996 г. до 12.04.1998 г.; Николай Любомиров Конакчиев, председател на Съвета на директорите на \"СТОЛЕКОМ\" ЕАД, гр. Златарица от 16.05.1996 г., изпълнителен директор на \"СТОЛЕКОМ\" ЕАД, гр. Златарица до 12.12.1997 г.; Огнян Асенов Пачев, председател на Съвета на директорите на \"ПИШЕЩИ МАШИНИ\" ЕАД, гр. Пловдив от 16.02.1996 г. до 18.11.1997 г.; Павел Николов Иванов, управител на \"РАЗВИТИЕ\" ЕООД, с. Калейца от 29.06.1995 г. до 09.11.1995 г., изпълнителен директор на \"РАЗВИТИЕ\" ЕАД, с. Калейца от 09.11.1995 г. до 07.04.1997 г.; Петко Василев Грозев, председател на Съвета на директорите на \"РУСЕНСКА КОРАБОСТРОИТЕЛНИЦА\" ЕАД, гр. Русе от 09.07.1997 г. до 04.03.1998 г.; Петър Велинов Тарагански, председател на Съвета на директорите на \"ПИРИНПЛАСТ\" ЕАД, гр. Гоце Делчев от 25.02.1994 г. до 25.08.1994 г.; Петър Недялков Карабаджаков, управител на \"ТЕСМА\" ЕООД, гр. Габрово от 10.12.1991 г. до 09.01.1995 г., член на Съвета на директорите на \"ПОДЕМ\" ЕАД, гр. Габрово от 28.07.1995 г. до 06.09.1995 г.; Петър Стоянов Попов, управител на \"ПЪРВИ МАЙ - К\" ЕООД, гр. Казанлък от 13.2.1995 г. до 14.12.1995 г., изпълнителен директор на \"ПЪРВИ МАЙ - К\" ЕАД, гр. Казанлък от 14.12.1995 г. до 18.07.1997 г.; Радослав Минчев Габровски, член на Управителен съвет на Държавна фирма \"СВИЛОЗА\", гр. Свищов от 31.07.1992 г. до 06.07.1993 г., председател на Съвета на директорите на \"СВИЛОЗА\" ЕАД, гр. Свищов от 06.07.1993 г. до 24.01.1996 г.; Рашко Димитров Ангелинов, временно управляващ Държавна фирма \"ПРОГРАМНИ ПРОДУКТИ И СИСТЕМИ\", гр. София от 28.11.1989 г. до 26.02.1990 г., ръководител-президент на Държавна фирма \"ПРОГРАМНИ ПРОДУКТИ И СИСТЕМИ\", гр. София от 26.02.1990 г. до 03.05.1994 г. Росен Денков Баръмов, временно управляващ Държавна фирма \"ТЕХНОСТРОЙ-ИНЖЕНЕРИНГ\", гр. Добрич от 28.06.1991 г. до 06.08.1992 г., управител на \"ТЕХНОСТРОЙ-ИНЖЕНЕРИНГ\" ЕООД, гр. Добрич от 06.08.1992 г. до 15.05.1995 г.; Росен Добрев Вълчев, член на Съвета на директорите на \"ПЪРВИ МАЙ\" АД, гр. Главиница от 22.09.1997 г., изпълнителен директор на \"ПЪРВИ МАЙ\" АД, гр. Главиница от 15.12.1998 г. до 17.03.1999 г.; Светлана Атанасова Вълчева, председател на Съвета на директорите на \"ПИНОТ\" ЕАД, гр. Пловдив от 26.06.1996 г. до 05.05.1997 г.; Светослав Щерев Щерев, управител на \"ТЕХНОКЛИМА\" ЕООД, гр. София от 28.02.1992 г. до 25.06.1993 г.; Симеон Драганов Стоянов, временно управляващ Държавна фирма \"СЕЛЕНА - НП\", гр. Нови пазар от 06.03.1991 г. до 10.01.2003 г., управител на \"СЕЛЕНА - НП\" ЕООД, гр. Нови пазар от 10.01.2003 г. до 06.06.2003 г.; Спас Костадинов Костадинов, управител на \"ТРАКИЯ-52\" ООД, гр. Димитровград от 22.02.1994 г. до 21.02.1995 г. Стою Стефанов Цеков, временно управляващ Държавна фирма \"ТРИКО\", гр. Омуртаг от 14.01.1990 г. до 21.08.1992 г.; Тодор Димитров Печилков, временно управляващ Дъщерна фирма \"КОМЕЛ-СТС\", гр. Девин от 22.01.1991 г. до 30.08.1991 г., управител на \"СТС\" ЕООД, гр. Девин от 30.08.1991 г. до 17.05.1996 г.; Тодор Иванов Вълчев, управител на \"ЗММ-МИХАЙЛОВГРАД\" ЕООД, гр. Михайловград от 22.07.1992 г. до 21.07.1994 г.; Христо Костадинов Димов, временно управляващ Държавна фирма \"РОДИНА-91\", гр. Добрич от 28.06.1991 г. до 05.11.1991 г., управител на \"РОДИНА-91\" ЕООД, гр. Добрич от 05.11.1991 г. до 26.11.1995 г., изпълнителен директор на \"РОДИНА-91\" ЕАД, гр. Добрич от 26.11.1995 г. до 24.07.1998 г.; Юсеин Хасан Али, управител на \"РОДОПСКА СЛАВА\" ЕАД, с. Бенковски от  28.12.1993 г. до 18.03.1996 г., изпълнителен директор на \"РОДОПСКА СЛАВА\" ЕАД, с. Бенковски от 18.03.1996 г. до 10.12.97 г.; Яни Георгиев Недялков, временно управляващ Държавна фирма \"ТИЧА\", гр. Долни чифлик от 28.06.1991 г. до 2.10.1991 г., управител на \"ТИЧА\" ЕООД, гр. Долни чифлик от 02.10.1991 г. до 16.03.1993 г. публикува данните за разкритите сътрудници, които са заемали длъжности председател, управител или изпълнителен директор:", "date": "2019.06.28", "title": "Осветени са още 35 агенти на ДС на ръководни постове в дружества към Министерството на икономиката"}
{"url": "https://www.faktor.bg/bg/articles/obshtestvo/zakon-i-red/sled-13-g-opravdaha-valyo-toploto-za-prisvoyavaneto-na-4-5-mln-lv-ot-toplofikatsiya", "text": "Софийският градски съд оправда Валентин Димитров - Топлото за това, че в периода 2003-2006 г. е присвоил 4 424 800 лв от \"Топлофикация\", докато е бил изпълнителен директор на дружеството. Присъдата може да се протестира от държавното обвинение в 15-дневен срок. Прокурорът по делото Ивайло Занев коментира пред медиите, че ще протестира решението на съда. Той отбеляза, че 13 години след образуването си това дело е приключило на първа съдебна инстанция. На въпрос защо е продължило толкова дълго Занев отговори, че проблемът е комплексен. \"Има слабости и в държавното обвинение, има слабости и в самата процедура на съдебното разглеждане на делата, не може да се даде еднозначен отговор къде са проблемите\", заяви той и допълни, че делото не се е провело в разумен срок.", "date": "2019.06.28", "title": "След 13 г. оправдаха Валентин Димитров за присвояването на 4,5 млн. лв. от \"Топлофикация\""}
{"url": "https://www.faktor.bg/bg/articles/malniya-ubi-48-godishna-zhena-dokato-govori-po-mobilniya", "text": "48-годишна жена загина на място, след като е била ударена от мълния в маданското село Бориново. Инцидентът е станал малко след 14:00 ч., съобщава \"Дарик\". Информацията бе потвърдена от шефа на полицията в Смолян старши комисар Николай Димов.  Жената е от Ямбол, но била на гости в родопското село и в същия момент е била на разходка с още трима души.  Останалите се отървали невредими.\"Направен е оглед, нещастен случай\", коментира старши комисар Димов. Според хора от селото, в момента на инцидента жената е говорила по мобилния телефон. Останалите трима мъже, които били с жената са прегледани в болницата в Мадан. \"Над селото валя сериозно, имаше и гръмотевици. Хората били на разходка и жената е била ударена от мълния. Останалите също са разтресени, но без последици\", коментира кметът на село Бориново Рефат Феляти.", "date": "2019.06.28", "title": "Мълния уби 48-годишна жена, докато говори по мобилния"}
{"url": "https://www.faktor.bg/bg/articles/obshtestvo/zakon-i-red/zadarzhan-e-it-spetsialist-stignal-do-lichnite-danni-na-235-000-starozagortsi", "text": "Задържан е компютърният специалист Петко Петков. Той направи импровизирана демонстрация и публикува видео в социалните мрежи как със създадена от него програма стига до личните данни на 235 000 старозагорци. Той е задържан за срок до 24 часа. Петков е задържан вчера следобед във връзка с образувано досъдебно производство, съобщава \"24 часа\". На този етап се работи приоритетно, за да се съберат достатъчно доказателства и да се тръгне към обвинение, коментира окръжният прокурор Дичо Атанасов. Ще се разпитват още свидетели, ще се назначат компютърни експертизи. Законодателят е предвидил по основния текст до две години лишаване от свобода, а при квалифицирания текст - от една до три години.</p><p>Към момента на деянието Петков не е осъждан и тогава законът предвижда глоба от 1000 до 5000 лева. На 26 юни бе спрян временно достъпът до електронната система за подаване на документи за прием в детските и учебните заведения в Стара Загора. Причината бе превантивна мярка поради появилата се информация в интернет пространството за пробив в платформата. Фирмата-разработчик \"Информационно обслужване\" АД извършва в момента проверка по сигурността. Системата е инсталирана на сървър на Община Стара Загора и е защитена от неоторизиран достъп. По случая е образувано досъдебно производство за противоправно извличане на информация. \"Системата е разработена от Информационно обслужване АД. Община Стара Загора е само ползвател на системата. Уведомени са за проблема още в сряда\", коментира кметът на общината Живко Тодоров. Той допълни, че до днес още няма становище, нито отговор. Затова системата за прием е все още затворена. \"Възмутен съм от безотговорното отношение на Информационно обслужване! Извинявам се на гражданите за неудобстово, но разбирате, че ние ползваме техен софтуеър. Дано намерят сили и ни информират скоро какво се случва\", коментира Тодоров в социалните мрежи.", "date": "2019.06.28", "title": "Задържан е IT-специалист, стигнал до личните данни на 235 000 старозагорци"}
{"url": "https://www.faktor.bg/bg/articles/novini/svyat/-islyamska-darzhava-poe-otgovornost-za-napadeniyata-v-tunis", "text": "\"Ислямска държава\" пое отговорност за двете самоубийствени бомбени нападения срещу полицията в Тунис. Това съобщи информационната агенция на джихадистите \"Амак\", предаде Ройтерс.  Атаките, при които загина един полицай и бяха ранени няколко души, бяха извършени няколко месеца преди избори и в пика на туристическия сезон, в който Тунис се надява на рекорден брой посетители.", "date": "2019.06.28", "title": "\"Ислямска държава\" пое отговорност за нападенията в Тунис"}
{"url": "https://www.faktor.bg/bg/articles/novini/balgariya/nov-portal-za-dostap-do-obshtestvena-informatsiya-zapochva-da-raboti-ot-ponedelnik", "text": "Нов портал за отворени данни, на който ще се публикува информация, поискана и получена по Закона за достъп до обществена информация, започва да работи от понеделник. Регистрация в него ще имат всички администрации, задължени по закон да я предоставят. Красимир Божиков, директор на Дирекция \"Модернизация на администрацията\" в Министерският съвет, обясни: \"Това, че един гражданин има право да я получи тази информация, не означава, че трябва да се затваря тя в рамките на двустранна комуникация между него и администрацията, нито въпросът му, нито отговорът има основание да бъдат скрити от обществото.  Запазват се досегашните два канала за обществена информация - писмен и по електронна поща. Тази платформа представлява трети канал. Законът за обществена информация предвижда да бъдат публични въпросите и отговорите само, когато заявлението за достъп е подадено чрез платформата\". За потребителите на обществена информация от портала не се изисква никаква регистрация, такава с имена и контакти ще правят само хората, които изискват информация. Платформата гарантира защита на личните данни.", "date": "2019.06.28", "title": "Нов портал за достъп до обществена информация започва да работи от понеделник"}
{"url": "https://www.faktor.bg/bg/articles/tereza-mey-polya-putin-sas-studen-dush-ne-mozhe-da-ima-normalizirane-na-dvustrannite-otnosheniya", "text": "Руският президент Владимир Путин и британският министър-председател Тереза Мей се срещнаха днес в кулоарите на форума на Г-20 в Япония, предадоха световните агенции. Това беше първа среща между оттеглящата се от поста Мей и Путин от 2016 г. Дългата пауза отразяваше обтягането на отношенията между Русия и Великобритания, което се изостри особено силно заради нападението с нервнопаралитично вещество срещу двойния агент Сергей Скрипал и дъщеря му Юлия през март 2018 г. в Солсбъри. Великобритания обвинява Русия, че е отровила двамата, а Москва отрича. Мей каза преди срещата, че Великобритания ще настоява двамата служители на руското военно разузнаване, обвинени за участие в нападението, да бъдат изправени пред правосъдието. Според премиерската канцелария Мей е казала на Путин, че \"не може да има нормализиране на двустранните отношения, докато Русия не спре безотговорната и дестабилизираща дейност, която заплашва Великобритания и нейните съюзници\". \"Министър-председателката заяви, че използването на смъртоносно нервнопаралитично вещество по улиците на Солсбъри е част от по-широк модел на неприемливо поведение и е наистина жалка постъпка\", каза нейна говорителка. Мей е призовала Путин да бъдат освободени задържаните от Русия украински моряци, за да се успокои ситуацията с Украйна. На срещата двамата лидери са обсъдили също ядрената сделка с Иран и ситуацията в Сирия.", "date": "2019.06.28", "title": "Студен душ за Путин в Осака"}
{"url": "https://www.faktor.bg/bg/articles/novini/svyat/-te-ne-sa-tam-sled-shest-mesetsa-lazhi-posolstvoto-vav-venetsuela-prizna-che-ruskite-voenni-sa-iztegleni", "text": "Руските военни специалисти са напуснали Венецуела, съобщи посолството на Русия в Каракас в Twitter. \"На 26 юни от Каракас за Москва излетя Ил-62 с руски специалисти, които се намираха във Венецеула в последните три месеца в рамките на договореното оказване на военно-технимеско сътрудничество. Руусия осъществи доставка на различна високотехнологична продукция, изискваща съответното обслужване. Освен това стпециалистите провеждаха подготовка на венецуелския персонал\", се казва в съобщението. В съобщението се подчертава, че \"не става дума за руско военно присъствие, а за изпълнение на договори, което не носи елементи на дестабилизация на обстановката\". Посолството на Русия в Каракас съобщи, че руските военни специалисти са се намирали във Венецуела в рамките на \"оказване на техническо съдейстгвие от страна на Русия, съгласно договорите в сферата на военно-техническото сътрудничество\".", "date": "2019.06.28", "title": "\"Те-не-са-там\": След шест месеца лъжи посолството във Венецуела призна, че руските военни са изтеглени"}
{"url": "https://www.faktor.bg/bg/articles/novini/balgariya/ministerstvoto-na-kulturata-s-podvezhdashta-informatsiya-za-deklaratsiite-po-zakona-peevski", "text": "Истински хаос предизвика подаването на декларации от медии по новия Закон за задължително депозиране на печатни и други произведения и обявяване на разпространителите и доставчиците на медийни услуги (ЗЗДПДПОРДМУ), известен като „Пеевски”. Той действа за първи път от тази година, а крайният срок за подаването им е 30 юни, но последният работен ден от месеца е 28 юни, петък. Липсва уточняваща информация могат ли и през останалите два почивни дни да се подават въпросните документи.  По-големият проблем обаче се оказа начинът, по който декларациите могат да бъдат приети. Софийски и провинциални медии алармираха, че в самото министерство отказват да им приемат документите и да им издадат входящ номер. Обяснявали им, че трябва да изпратят декларациите по електронен път. Посоченият електронен адрес обаче не е активен, твърдят заинтересовани. От пресцентъра на министерството уточниха, че и други медии са се оплакали, че имат проблем с електронното подаване на декларацията. Компютърният експерт Михайлов, отговарящ за услугата, твърди по телефона, че въпросните декларации могат да се приемат само по електронен път, а системата им работи. Той дори се ангажира да покаже конкретните стъпки за изпращането на декларацията, но след разговора спря да си вдига телефона. В същото време на  , където е дадена подробна информация за изпълнението на закона, дословно е записано: „Попълнените декларации по чл. 7а и по чл. 7б от Закона за задължително депозиране на печатни и други произведения и обявяване на разпространителите и доставчиците на медийни услуги (ЗЗДПДПОРДМУ) се изпращат на адреса на Министерство на културата: София 1040, бул. \"Ал. Стамболийски\" № 17.” В допълнителна информация на същата страница, обявена като:  Съобщение във връзка с декларациите по Закона за задължително депозиране на печатни и други произведения и обявяване на разпространителите и доставчиците на медийни услуги (ЗЗДПДПОРДМУ) пише: „Декларациите по чл. 7а, ал. 3, 4 и 7 и по чл. 7б, а. 1 и 2 от Закона за задължително депозиране на печатни и други произведения и обявяване на разпространителите и доставчиците на медийни услуги МОГАТ да се подават по електронен път чрез сайта на Министерството на културата на адрес https://eventis.mc.government.bg:8443/ED/View1.jsp  За подаване на декларация по реда на Закона за задължително депозиране на печатни и други произведения и обявяване на разпространителите и доставчиците на медийни услуги е необходим електронен подпис.”  Никъде на сайта на министерството няма изрична информациs, че се подават декларациите САМО и ЕДИНСТВЕНО по електронен път, а се конкретизира, че „могат да се подават” и по такъв начин или на посочения адрес. Заради подвеждащата информация и неадекватното поведение на чиновниците в министерството, вероятно много медии ще имат проблем с коректното спазване на закона.", "date": "2019.06.28", "title": "Министерството на културата с подвеждаща информация за декларациите по закона „Пеевски”"}
{"url": "https://www.faktor.bg/bg/articles/novini/svyat/sasht-shte-sanktsionirat-vsyaka-darzhava-koyato-vnasya-iranski-petrol", "text": "САЩ ще санкционират всяка държава, която внася ирански петрол, като в момента не действат никакви изключения, каза днес американският специален пратеник за Иран Брайън Хук, цитиран от Ройтерс. \"Ще санкционираме всеки внос на ирански суров петрол...В момента не действат никакви изключения за петрола\", заяви Хук пред репортери в Лондон. Той отбеляза, че САЩ ще проучат информациите за доставяне на ирански петрол за Китай. \"Ще санкционираме всякакви незаконни покупки на ирански суров петрол\", предупреди Хук, пише БТА.", "date": "2019.06.28", "title": "САЩ ще санкционират всяка държава, която внася ирански петрол"}
{"url": "https://www.faktor.bg/bg/articles/novini/svyat/evrodeputatite-shte-izberat-predsedatel-na-ep-v-sryada", "text": "Новият председател на Европейския парламент ще бъде избран в сряда, съобщи пресслужбата на институцията. Първото заседание на новоизбрания ЕП ще бъде ръководено от досегашния председател Антонио Таяни във вторник. До избирането на нов председател евродепутатите не могат да приемат решения, затова във вторник ще бъдат назначени само отговорници за насроченото в сряда гласуване. До вторник сутрин се очаква парламентарните групи да внасят предложенията си за нов председател. В сряда гласуването ще бъде тайно и с бюлетини. Всеки от кандидатите ще има по пет минути за изказване пред своите колеги. Изборът може да приключи с първия кръг на гласуване, ако някой от издигнатите получи над половината гласове. В противен случай гласуването продължава до три кръга, като между първото и второто, и между второто и третото гласуване могат да бъдат издигани още кандидати. Ако и след третия кръг няма ясен победител, в четвърти кръг ще бъде гласувано само за онези двама кандидати, получили най-голяма подкрепа. С четвъртото гласуване председателят бива определен с мнозинство. Изборът на председател ще бъде последван от определянето на 14 негови заместници и петима квестори на ЕП. Също за сряда е насрочено гласуване на състава на парламентарните комисии. Сесията на ЕП за следващата седмица предвижда обсъждане на резултата от заседанията на Европейския съвет, посветени на излъчването на нов председател на Европейската комисия. Днес представители на групата на социалистите и демократите в ЕП потвърдиха подкрепата си за процеса на водещите кандидати за председател на ЕК, както и за своя кандидат Франс Тимерманс. Групата \"Европейска обединена левица\" отбеляза, че неин представител не е участвал в този процес, но биха подкрепили кандидат, който отговоря на 10 изисквания. Останалите групи се въздържаха от коментари по въпроса. Зелените отбелязаха, че към тяхната група все още е неизвестно дали ще се присъедини испанец, избран за евродепутат. Въпросният политик не е посочен в списъка, изпратен от Испания до ЕП за новоизбраните евродепутати. Процедурата предвижда избраният да положи клетва в Испания, преди да може да поеме задълженията си на евродепутат. От пресслужбата на ЕП уточниха, че е възможно властите в Мадрид да съобщят име на друг от партийната листа за европейските избори, за да не остане креслото в пленарната зала на ЕП празно. Очаква се по този повод в Страсбург следващата седмица да протестират 6000 каталунци, отбелязаха Зелените. В понеделник се предвижда евродепутатите, които не са били преизбрани, да получат в Страсбург медал и сертификат.", "date": "2019.06.28", "title": "Евродепутатите ще изберат председател на ЕП в сряда"}
{"url": "https://www.faktor.bg/bg/articles/ekspert-po-sigurnostta-v-dalgosrochen-plan-balgariya-nyama-nuzhda-ot-su-25", "text": "Трябва да имаме предвид, че средствата на България за бойните способности са ограничени, т.е. ако се вложат пари в едно, то ще бъде за сметка на друго. Ако трябва да развиваме способности относно поддръжката и ремонта на Су-25, ние трябва да гарантираме, че тези самолети ще са ни нужни в бъдеще, коментира експертът по сигурността Йордан Божилов в предаването ''Плюс-минус'' по Нова телевизия по повод разногласните мнения за ремонта на Су-25. ,,По договор тези самолети трябва да бъдат ремонтирани в Беларус, а не в България или Русия. Просто такъв е договорът и ако ние не го изпълним, ще се наложи да плащаме неустойки'', посочи Божилов. ,,Ако ''Авионамс'' иска да прави определена поддръжка, на нея ще са й необходими съответните специалисти, но лично аз не считам, че в дългосрочен план България има нужда от Су-25. По-важно е каква ще е визията за Българската армия изобщо. В момента тече преглед на сигурността и отбраната и ние много добре трябва да анализираме какви са рисковете пред нас'', допълни в заключение експертът.", "date": "2019.06.28", "title": "Експерт по сигурността: В дългосрочен план България няма нужда от Су-25"}
{"url": "https://www.faktor.bg/bg/articles/novini/svyat/tusk-otgovori-na-putin-otzhivelitsa-sa-avtoritarizmat-kultat-kam-lichnostta-i-zakonat-na-oligarsite", "text": "Председателят на Европейския съвет Доналд Туск изрази категоричното си несъгласие с твърдението на руския президент Владимир Путин, че прогресивните идеи на западните демокрации са отживелица, предаде Франс прес. В интервю, публикувано днес във в. \"Файненшъл таймс\", Путин заяви, че либералните ценности са отживелица. Прогресистите \"вече не могат да налагат на хората какво да правят, както опитваха да правят през последните десетилетия\", заяви руският президент пред британския икономически всекидневник в момент, когато популистите в Европа и САЩ са във възход. \"Тази прогресивна идея предполага, че нищо не може да се направи. Че мигрантите могат да убиват, грабят и изнасилват напълно безнаказано, защото правата им се защитават\", отбеляза Путин. Той подчерта, че \"тази идея е отживелица и влиза в конфликт с интересите на голямото мнозинство от населението\". Путин отправи критики към решението на германския канцлер Ангела Меркел да отвори границите на страната си за един милион бежанци, определяйки го като кардинална грешка. В същото време той похвали политиката на затваряне на границите пред нелегалните мигранти, водена от президента на САЩ Доналд Тръмп. Председателят на Европейския съвет заяви иронично, че само безсънието, дължащо се на смяната на часовите пояси, му е позволило да прочете цялото интервю.  \"Трябва да кажа, че съм напълно несъгласен с аргумента, според който либерализмът е отживелица. Като европейци ние защитаваме твърдо и недвусмислено либералната демокрация\", заяви бившият полски премиер на пресконференция в японския град Осака, където се провежда срещата на високо равнище на Г-20. \"Който казва, че либералната демокрация е отживелица, казва с това, че свободите са отживелица, че правовата държава е отживелица и че човешките права са отживелица\", подчерта Туск, цитиран от БТА. Според европейците обаче \"става дума за основни и непреходни ценности\", отбеляза председателят на Европейския съвет. Той определи като отживелица авторитаризма, култа към личността и закона на олигарсите, макар да призна, \"че понякога те може да изглеждат ефективни\".", "date": "2019.06.28", "title": "Туск отговори на Путин: Отживелица са авторитаризмът, култът към личността и законът на олигарсите"}
{"url": "https://www.faktor.bg/bg/articles/ruski-deputat-s-unishtozhitelna-kritika-kam-germanskite-lekari-na-merkel", "text": "Германските ми колеги са направили жесток гаф, е казал депутатът от Държавната дума (долната камара на руския парламент) Геннадий Онишченко пред радиото \"Говорит Москва\". Бившият шеф на федералната служба за санитарен контрол и медик по образование е отправил унищожителни критики към медиците, задължени да се грижат за канцлера в Берлин Ангела Меркел. \"Бездействието на германските лекари предизвиква моето недоумение. Здравният статус на първите хора в държавата трябва бъде наблюдаван денонощно. Ето защо аз смятам, че медиците в Германия са направили голям гаф\", е заявил той. Парламентаристът също е посочил, че Меркел много тежък пациент. \"Грижата за здравето на такъв тип хора е огромно предизвикателство\", е коментирал докторът. Припомняме, германският канцлер на два пъти получи тремор - на 27 юни по време на официално събитие при президента на западноевропейската държава Франк-Валтер Щайнмайер и при посрещането на украинския държавен глава Володимир Зеленски в Берлин на 18 юни.", "date": "2019.06.28", "title": "Руски депутат с унищожителна критика към германските лекари на Меркел"}
{"url": "https://www.faktor.bg/bg/articles/ogromno-zadrastvane-blokira-sofiya", "text": "Огромно задръстване по всички изходи на града парализира София. Трудното придвижване навсякъде започна още в ранния следобед от Орлов мост в посока Пловдив. Поройният дъжд затрудни още повече ситуацията. По Цариградско шосе около Горубляне, както и по Ботевградско шосе, по Симеоновско шосе и по Околовръстното на столицата полицаи от Пътна полиция регулират все още трафика. Очаква се до края на вечерта над 300 хил. автомобила да напуснат града, съобщава Дарик.  Километрични опашки се оформиха и по границата ни с Гърция и Сърбия.   Чакането от българска страна за влизане в Гърция на граничния пункт \"Кулата\" достигна 4 часа, а опашката от автомобили е 5 километра. Проверките на пътуващите с деца е по-продължителна и изисква по-дълго време, особено на тези, придружаващи непълнолетни и малолетни, които трябва да представят заверена декларация за това, че детето може да напуска страната.   Километрична опашка има и на ГКПП \"Калотина\", но за влизане в България от сръбска страна и се чака около два часа. Мнозина от чакащите са турски граждани, прибиращи се в родината си за лятната ваканция.   От Агенция \"Пътна инфраструктура\" напомнят, че ремонтът на виадукта на 20-и километър на магистрала \"Тракия\" е приключил и движението вече е пуснато, което ще облекчи пътуването до южното Черноморие.", "date": "2019.06.28", "title": "Огромно задръстване блокира София"}
{"url": "https://www.faktor.bg/bg/articles/vnezapno-pochina-bivshiyat-zam-ministar-na-pravosadieto-valeri-tarandov", "text": "Бившият зам.-министър на правосъдието в служебния кабинет на Огнян Герджиков - Валери Тарандов е починал внезапно, съобщиха негови близки във Фейсбук. 47-годишният юрист е получил инфаркт в Испания, където днес е пристигнал на почивка. Валери Тарандов е роден през 1972 г. в Габрово в семейството на художника Янко Тарандов. Завършил е право в СУ \"Св. Климент Охридски\" през 1997 г. Има специализация в областта на търговското, гражданското и административното право. Работил е като адвокат в София, а от 2015 г. е заместник-председател на Софийския арбитражен съд и арбитър. Става зам.-министър на правосъдието в служебния кабинет \"Герджиков\" по покана на правосъдния министър Мария Павлова. Валери Тарандов е съпруг на известната съдийка от Софийски градски съд Вера Чочкова.", "date": "2019.06.28", "title": "Внезапно почина бившият зам.-министър на правосъдието Валери Тарандов"}
{"url": "https://www.faktor.bg/bg/articles/da-pogovorim-za-imperiyata-na-ahmed-dogan", "text": "ТЕЦ „Варна”, чийто мажоритарен собственик е почетният председател на ДПС Ахмед Доган, е започнала да поддържа т.нар. студен резерв, след като държавната ТЕЦ „Марица Изток 2” не успяла да покрие нуждите на енергийната система и така „силно я застрашила”. Това обясни в сряда енергийната министърка Теменужка Петкова. Важно е да проследим хронологията на събитията около сделката за ТЕЦ „Варна”, за да осмислим ролята на г-н Доган като енергетик. Той вече се доказа като хидроинженер, получавайки 1,5 милиона лева консултантски хонорар за изграждането на хидровъзела „Цанков Камък”. А още през есента на 2017, като съдружник на Румен-Гайтански Вълка, заяви интереса си и към енергийния сектор. След като „става ясно”, че ТЕЦ „Марица Изток 2” не може едновременно да осигурява ток за потреблението и да поддържа студен резерв, централата се отказва от договора за студения резерв. На 20 април 2018 е обявен извънреден търг, който да покрие неспазения от „Марица Изток 2\" ангажимент. Срокът за подаване на оферти е изключително кратък - до 24 април. Следва състезание с един кон, което печели единственият кандидат за студения резерв - ТЕЦ „Варна”, която в края на 2017 става собственост на фирма „Сигда” срещу сумата от 48,5 милиона евро. Фирмата е на Данаил Папазов, министър на транспорта в кабинета на Пламен Орешарски. Няколко месеца по-късно Ахмед Доган придобива срещу 3 500 лева 70% от акциите на ТЕЦ „Варна”, купувайки дяловете на сина и дъщерята на Папазов в „Сигда”. В същото време само за три месеца договорът за студения резерв носи приход в размер на 2,8 милиона лева. Така човек остава с впечатлението, че г-н Доган е получил подарък, грижливо подготвен специално за него. Енергетиката е ключов сектор за националната сигурност, а в България втората по-големина топлоелектрическа централа, която по думите на г-жа Петкова „заема много сериозно място в електроенергийната система”, е оставена на политик, известен с крилатата фраза за обръчите от фирми. Така г-н Доган се превръща едва ли не в страж на националната сигурност. Въпреки твърденията, че Ахмед Доган се е оттеглил от политиката, за никого не е тайна, че той продължава да дирижира процесите в ДПС. А може би и не само там. Именно Доган „неутрализира” станалия неудобен формален лидер на ДПС Лютви Местан. И именно Доган практически постави начело на партията сегашния лидер Мустафа Карадайъ. Освен това има съмнения, че редица фигури в кабинета „Борисов 3” са близки до ДПС. Нека повторим. Г-н Доган придобива срещу 3 500 лева (така поне се твърди в началото) контрола върху ТЕЦ „Варна”, за който няколко месеца по-рано „Сигда” е платила 48,5 милиона евро. С други думи: класическа транзакция от типа „кон за кокошка”. Според г-н Папазов обаче сделката е образцова. И макар да имало и други кандидати, само г-н Доган „застанал с името си\". Папазов твърди още, че почетният председател на ДПС е платил много по-висока цена от митичните 3 500 лева, а именно - 1,4 милиона лева. Но дори това число да е вярно, придобивката пак си остава изключително изгодна. Папазов контрира, че ниската цена, платена от Доган, била заради задълженията на предприятието. Но съмненията си остават. Междувременно г-н Доган продължава да развива своята бизнес империя. На мястото на въглищния терминал на ТЕЦ-а ще бъде изградено търговско пристанище. За целта Доган е регистрирал компанията „Пристанище ТЕЦ Езерово”. И тук съюзът Доган-Папазов работи като добре смазана машина: за директор на пристанището бе назначен Папазов, който до 2013 година ръководи „Пристанище Варна\". За българската държава сделките на Доган очевидно са изрядни. На друго мнение е Радан Кънев, според когото „Пристанище ТЕЦ Езерово” би трябвало да е публична държавна собственост, но „държавни и общински институции усилено съгласуват и подпомагат действията, с които Доган заграбва тази ценна пристанищна зона”. Ахмед Доган вече три десетилетия има ключова роля в политическите процеси. А вече е и преуспяващ бизнесмен. Каква точно е формулата на този успех? И как се става милионер с депутатска заплата? От години има съмнения, че Ахмед Доган е натрупал богатството си, осребрявайки своята роля в стратегически сделки за търговия с влияние. А ДПС, което иначе усилено пропагандира своята лоялност към евроатлантическите ценности, е смятано от мнозина за верен партньор на Русия, която използва именно енергетиката като инструмент за геополитическо влияние. Коментирайки ситуацията с ТЕЦ „Варна”, енергийният експерт Христо Казанджиев заяви: „Олигархичните кръгове зад българското правителство съвсем систематично дискриминират всички компании в България, които са различни от руските капитали”. В същото време г-н Папазов обясни, че до края на юли ще бъде обявено името на голям чуждестранен инвеститор, който да придобие до 50% от „Пристанище ТЕЦ Езерово\" срещу парична вноска от минимум 60 милиона лева. В държавата България, където КПКОНПИ издава извинителни бележки на силните на деня (тук визираме не само „Апартаментгейт”, а и „проверката\" на г-н Пеевски през 2018, която показа, че доходите му са с чист произход), едва ли някоя институция ще запретне ръкави, за да търси отговор на поставените по-горе въпроси. Затова империята на Доган процъфтява. И ще продължи да процъфтява.", "date": "2019.06.28", "title": "Да поговорим за империята на Ахмед Доган"}
{"url": "https://www.faktor.bg/bg/articles/dots-daniel-vachkov-tryabva-da-imame-tarpenie-za-istoricheskata-istina", "text": "Не се съгласявам с оценката, че междуведомствената комисия не си върши работата. Това не е вярно от гледна точка на резултатите, както и от гледна точка на това, че работим само от една година. Това каза в предаването \"Панорама\" по БНТ историкът и член на междуведомствената комисия за общата ни история с Македония доц. д-р Даниел Вачков. Всеки, който познава ситуацията в Македония, би трябвало да си даде сметка какъв сериозен пробив беше признаването на цар Самуил, че е владетел на българското царство, добави той. Разбирам, че обществото иска бързи резултати, но трябва да бъдем реалисти. 70 години е граден един модел на история в Македония, а сега искаме за една година да го променим, посочи историкът. Ако искаш да наложиш историческата истина на някой, това е илюзорен резултат. Това означава, че ще имаш един крайно крехък резултат, който винаги може да рухне, подчерта доц. д-р Вачков. За мен този диалог е изключително важен, защото той поставя началото на едно говорене за историята между двете държави, каза още историкът.", "date": "2019.06.28", "title": "Доц. Даниел Вачков: Трябва да имаме търпение за историческата истина"}
{"url": "https://www.faktor.bg/bg/articles/antoniy-galabov-pritesnih-se-ot-intervyuto-na-prezidenta", "text": "Политологът проф. Антоний Гълъбов реагира остро на изявленията на президента Румен Радев в даденото от него интервю за \"Панорама\", в което държавният глава лобира за пореден път за самолетите \"Грипен\". \"Това не е работа на президента. Процесът не е приключил. Подобно изказване в хода на преговорите показват, че не искат те да се случат\", заяви политологът. По думите на професора, принципният въпрос е, че президентът все още се изявява като началник на ВВС. Офертите, дадени от \"Юрофайтър\" и \"Рафал\", са в пъти по-високи от зададените параметри, с които българската делегация отиде да преговаря с американския производител на избрания за модернизацията на родните ВВС многоцелеви самолет Ф-16. \"Не от вчера Радев води това противопоставяне на американско срещу европейско. То не води до  мдернизация на българската армия. По-скоро работи срещу модернизацията на българската авиация\", категоричен е проф. Гълъбов.", "date": "2019.06.28", "title": "Антоний Гълъбов: Интервюто на президента Радев пред БНТ е притеснително"}
{"url": "https://www.faktor.bg/bg/articles/politika/hlyab-i-pasti/zashto-chervenata-profesorka-baeva-zabravi-za-doklada-na-petar-mladenov-priznal-pogroma-na-balgariya-po-vremeto-na-bkp", "text": "Нася Кралевска*, САЩ Видно е, че повечето автори, участвали в подготовката на новия раздел в учебниците за 10 клас по предмета ”История и цивилизация” чувстват носталгия по времето на комунистимеския режим. И въпреки, че през януари 2018 г. Министерството на образованието и науката взе решение на учениците да се преподава периода 1944-1989 г. с знания и с термини, отговарящи на истината, те не се посвениха да представят на подрастващите българи диктатора Тодор Живков като мъдър мъж, загрижен за добруването на народа. А тридесет и петте години, през които той управлява Народна република България в качеството си на партиен и държавен ръководител – като мирен и нормален период. Не се учудвам, че другарите историци пренебрегнаха доказаните данни за вредите от комунистическия режим, за икономическата му несъстоятелност, за постоянните недоимаци, за многобройните ограничения на правата на човека, за безбройните престъпления на червената партия, които децата трябва да научат и да запомнят.    Не се и учудвам, че те са забравили, че през 2000 г. Тридесет и осмото народно събрание на Република България гласува закон, който обяви комунистическия ни режим за престъпен. И че след шест години благодарение на инициативата и усилията на парламентариста Лъчезар Тошев Международната асамблея на Съвета на Европа осъди с резолюция 1481/2006 престъпленията на тоталитарните комунистически режими. Повтарям - тези премълчавания ни най-малко не ме учудват. Друго не мога да разбера. По всичко личи, че от авторите, поддръжници на стария режим. Ако беше забравено, то Искра Баева нямаше да се опитва да оправдава генералния секретар на БКП след отстраняването на Живков и да видоизменя и подлага на съмнение доказано изречената от него фраза: “По-добре е танковете да дойдат.” А след като не е забравила Петър Младенов и държи на неговия авторитет, то няма ли червената професорка да бъде така любезна да си спомни доклада на същия този Младенов, изнесен на 11 декември 1989 г. на тридневния пленум на Централния комитет на Българската комунистическа партия под наслов \"За състоянието на страната, партията и непосредствените задачи\"? Сега, когато министърът на образовението и науката Красимир Вълчев върна за корекции проблемните учебници, бих искала да подпомогна подложените на критика автори, като ги подканя да ползват като източник на знания при нанасяне на поправките в новите учебници констатациите на собствения си вожд:   “Обективната оценка на социално-икономическото състояние на страната трябва да започнем с извода, че предишното ръководство ни остави в наследство един прогресиращ икономически спад.  ...  \t Изключителна тревога буди стремителното нарастване на задълженията ни в свободно конвертитуема валута. Брутният дълг на държавата в конвертируема валута надхвърли 10 млрд. долара.    ...  \t Сега брутните ни задължения неколкократно надвишават годишните постъпления в свободно конвертируема валута. Само лихвите, които трябва да плащаме за тях, ще възлизат през следващите шест години на 4-4,5 млрд. долара. Ако не променим нещата, над половината от годишните ни валутни постъпления ще бъдат изразходвани за погасяване на дълга. Погасяванията ще погълнат и значителна част от прираста на националния доход.  ...  Като цяло можем да говорим за относително, а в някои случаи и за абсолютно намаляване на ефективността и конкурентоспособността на българската икономика. В основата на тази заплашителна тенденция лежат сериозни инвестиционни грешки през последните две десетилетия. Същевременно трябва да отбележим, че ние сериозно изостанахме в технологичната област, в качеството на стоките и тяхната надежност.  \t Казаното потвърждава извода, че народното стопанство се намира в период на прогресиращ икономически спад.  ...  Именно през тези години бяха изградени мощности, които днес не дават нито печалба, нито валута, но затова пък тежат като воденичен камък на шията на националната икономика. Става дума за обекти, които издържа цялото общество. Само Заводът за тежко машиностроене в Радомир, който е силно нерентабилен, струва на бюджета над 1,2 млрд. лева. Сериозни са последиците от строителството на някои мощности в Русе, на леялните заводи в град Раковски и дори от толкова рекламираното обновление на химическите заводи в Девня.   ...  Замразиха се и се унищожиха милиони декари земя. Обезлюдяването на цели райони на страната и административното закрепостяване на аграрно-промишлените и промишлено-аграрните комплекси към съответен вид продукция стесни номенклатурата на селскостопанското производство. От традиционен износител България стана ежегоден вносител на картофи, фасул, зеле, лук, фураж и други селскостопански стоки за стотици милиони долари. Интензивната миграция от селото към града създаде големи социални проблеми и най-важното – откъсна структурата на българската икономика от естествените й природно-климатични условия, унищожи традиции и култура, създавани с векове.  ...  Създадоха се привилегии в социално, професионално, йерархично и класово отношение. Произволът с механизма на разпределението доведе до противопоставяне и съзнателно разпалване на антагонизъм между различни групи, като работници и селяни, работници и интелектуалци. Тези извръщения убиваха вярата у много хора, пораждаха у тях безверие и цинизъм. Живият интерес към труда, чувството за дълг отстъпваха място на потребителско отношение към живота. Създадоха се условия за корупция, за разгръщане на \"икономика в сянка\", за най-различни мафии.  \t ...  Нашите плодородни полета са напоени с химикали, нашите бистри води са отровени и черни от замърсяване, въздухът в редица градове направо е опасен за здравето.  ...  \t Ето такава е в най-общи линии социално-икономическата ситуация в България в края на 80-те години, която образно можем да характеризираме като прединфарктно състояние.”", "date": "2019.06.28", "title": "Защо червената професорка Баева забрави за доклада на Петър Младенов, признал погрома на България по времето на БКП?"}
{"url": "https://www.faktor.bg/bg/articles/novini/balgariya/karakachanov-othvarli-vazmozhnostta-ruski-spetsialisti-da-uchastvat-v-remonta-na-iztrebitelite-su-25", "text": "Вицепремиерът и министър на отбраната Красимир Каракачанов отхвърли възможността руски специалисти да участват в ремонта на изтребителите Су-25. Парите за ремонта на самолетите по договора с Беларус вече са преведени, заяви Каракчанов, който днес е на посещение в авиобаза „Граф Игнатиево“. Според него недоразуменията с министерството на икономиката по изпълнението на договора  трябва да бъдат преодолени, защото летателният ресурс на единия самолет вече е изтекъл. Каракачанов уточни, че договорът е подписан в края на миналата година. Според него министърът на икономиката Емил Караниколов, който вече изрази несъгласие самолетите да се ремонтират от Беларус заради наложените санкции, е бил подведен. Красимир Каракачанов смята същото и за председателя на парламента - Цвета Караянчева, която при посещението си в Москва разговаря за това руски инженери да ремонтират самолетите в българския завод „Авионамс“. „Може би някой е подал, как да кажа, погрешна информация. Можем да отидем към такъв вариант, не дай си Боже, ако не се осъществи договорът с Беларус“, посочи министър Каракачанов. Той не смята, че ще има допълнително политическо напрежение в коалицията: „Вчера парите бяха преведени и ако няма проблем с превода, следва Министерство на икономиката да удостоверение за временен износ и самолетите да почната да бъдат ремонтирани, за да не се окаже, че ще ги приземим“. Със среща на няколко поколения пилоти, авиационни специалисти и инженери в авиобаза „Граф Игнатиево“ отбелязаха 30 годишнината от приемането на самолета МиГ-29 на въоръжение в Българската армия. Красимир Каракачанов беше гост на празника. По-късно днес във военния клуб в Пловдив ще бъдат отбелязани тържествено още две значими за военната авиация годишнини - 40 години от приемането на вертолет Ми-24 и 20 години от приемането на вертолет Бел 206 на въоръжение във Военновъздушните сили на България.", "date": "2019.06.28", "title": "Каракачанов отхвърли възможността руски специалисти да участват в ремонта на изтребителите Су-25"}
{"url": "https://www.faktor.bg/bg/articles/deputatite-varnali-rusiya-v-pase-tsenyat-poveche-ruskite-pari-ot-printsipite", "text": "Депутатите, които гласуваха за връщането на Русия в ПАСЕ ценят руските пари повече от принципите. Това заяви британският представител Роджър Гейл, цитиран от The Telegraph. Гейл е от представителите, които гласуваха срещу връщането на Русия. Негативни реакции имаше в цяла Европа. Делегациите на седем страни се оттеглиха от заседанията на организацията. Те взеха решение да предприемат общи действия по случая. Правомощията на Русия бяха отнети след анексирането на Крим през 2014 г. Сега тя беше върната, въпреки че не е изпълнила нито едно от предварителните условия. Подкрепящите завръщането на Русия обявиха, че така ще се даде възможност на руските граждани да защитават правата си. Германският външен министър Хайко Маас определи това като добра новината за гражданското общество. Руският опозиционер Гари Каспаров обяви, че това решение ще направи ситуацията в Русия само още по-тежка. Европейски представители вече поискаха нови разговори по темата.", "date": "2019.06.28", "title": "Депутатите, върнали Русия в ПАСЕ, ценят повече руските пари от принципите"}
{"url": "https://www.faktor.bg/bg/articles/r-petkov-s-nov-lozung-reshenieto-za-1-lev-subsidiya-koeto-nalozhi-borisov-e-politicheski-vulgarno", "text": "Решението, за един лев субсидия, което беше наложено от премиера, е политически вулгарно. Това каза на пресконференцията на изпълнителното бюро председателят на ПП АБВ Румен Петков, предаде Агенция „Фокус“. „Когато беше обсъждано това предложение, нямаше обществен дебат. Със субсидия от един лев се убива всичко, което е вън от ГЕРБ, ДПС и БСП. Двама си сметка, колко ще бъде за всички останали оттук нататък. С това решение стои въпроса как ще повлияе на мониторинга и въобще върху политическата атмосфера в България“, допълни още Румен Петков. „Ние, от АБВ, предлагаме варианти – да се опрем на минималната работна заплата, стъпаловидно финансиране съобразно политическите гласове. Трябва да има рамка какво може да финансира тази субсидия. Затова заявяваме, че сме готови да организираме дискусия със социолози и политолози и да участваме. Но без дискусия резултатът ще бъде какъвто е сега. Налага се едно решение, без да се мисли за резултатът от него“, заяви председателят на АБВ.", "date": "2019.06.28", "title": "АБВ с нов лозунг: Решението за 1 лев субсидия, което наложи Борисов, е политически вулгарно"}
{"url": "https://www.faktor.bg/bg/articles/gerb-obvini-bsp-v-litsemerie-i-falsh-zaradi-magistralite", "text": "АПИ предостави на разположение пълната документация за автомагистралите на БСП в рамките на един месец, както е по закон, след като партията изпрати официално писмо до Агенцията. Но социалистите и досега не са проявили никакъв интерес към нея. Това стана повод за реакцията на ГЕРБ, които обявиха социалистите във фалш и лицемерие, след като изоставиха темата веднага след европейските избори. „Водачката на листата на БСП, вече е евродепутат“, отбеляза народният представител от ГЕРБ Александър Ненков, цитиран от tribune.bg. Именно Елена Йончева и колегите ѝ настояваха за документи и правото на независима лаборатория да вземе проби за качеството на настилките на магистралите у нас. „От БСП за пореден път показаха, че само се заиграват със страховете на хората. Искането на БСП да им бъде предоставена информация от АПИ за магистралите беше лицемерно и целящо политически дивидент. Това е лицемерно поведение, защото изборите минаха. Елена Йончева отиде в Европейския парламент и анатемосването на цял строителен бранш остана някак си в небитието. И това показа тяхното „искрено“ желание да се търси независима европейска експертиза“, категоричен бе депутатът Александър Ненков. Вчера от АПИ официално съобщиха, че никой от депутатите от „БСП за България“, които са се подписали под писмото за достъп до информация за качеството на магистралите, не е отишъл да се запознае с документацията по Закона за достъп до обществената информация. „Нищо няма да направят, защото изборите минаха“, заяви в Народното събрание депутатът от ПГ на управляващото мнозинство Мануил Манев. Той напомни на журналистите: „Аз нали ви казах - че всичко онова, което се прави, е фалш, предизборна измама. Нищо няма да правят вече, защото изборите минаха. Нищо няма да направят - така, както не направиха нищо с Бузлуджа. Събаря се, защото нямат пари. Това е същата тема, за която г-жа Нинова обича да казва - „не е важно какво ние ще направим, важно е хората да чуят, каквото искат“, възмутен е старозагорският народен представител. Той се закани, че ще продължи да не мълчи, когато социалистите „лъжат и манипулират хората“. В отговор зам.-председателят на ПГ на „БСП за България“ Филип Попов отхвърли обвинението, че темата е била употребена предизборно. „Не сме я забравили темата. Това е тежка тема, ще има изявление, ще имаме позиция в понеделник“, призова за търпение Филип Попов.", "date": "2019.06.28", "title": "ГЕРБ обвини БСП в лицемерие и фалш заради магистралите"}
{"url": "https://www.faktor.bg/bg/articles/aleksey-navalni-rusnatsite-shte-plashtat-bezumiyata-na-putin-v-gruziya-ukrayna-i-pribaltika-video", "text": "Руснаците ще плащат безумията на Путин в Грузия, Украйна ... категоричен е най-влиятелният руски опозиционен лидер Алексей Навални. Той заяви в редовния си видео-обзор в четвъртък вечер: \"Кое ме вбеси най-много в грузинската ситуация? Грузинците протестират, а руснаците ще платят за това. Ние плащаме за Украйна, плащаме за това, което стана в Прибалтика, а сега и за Грузия.  .  Путин използва населението на Русия, по-конкретно неговите пари, за своите геополитически борби. Това е неговото геополитическо оръжие. Никаква дипломация, даже не военната сила в Украйна, а просто парите на нашите хора, които не са много богати...  Вие сигурно даже не знаете депутата Сергей Гаврилров? Аз не го знаех. Не бях чувал никога за този депутат от комунистите. Направил в грузинския парламент никому ненужното мероприятие Православна междупарламентарна асамблея... А руският депутат е призовавал Северна Осетия и Абхазия за бъдат включени в състава на Русия. И грузинците се възмутиха.  Възмутиха се от парламентарното си мнозинство, то ги изпрати по дяволите, а те излязоха по улиците.... Имат това право. Това са си техни, грузински работи\". Митингите в Грузия са антипутински, но неговите медии ги наричат антируски, русофобски, заявява Навални.", "date": "2019.06.28", "title": "Алексей Навални: Митингите в Грузия са антипутински, не русофобски,.. (ВИДЕО)"}
{"url": "https://www.faktor.bg/bg/articles/bivsh-generalen-sekretar-na-nato-odobri-yadrenata-sdelka-s-iran", "text": "Бившият генерален секретар на НАТО Андерс Фог Расмусен защити международното споразумение за иранската ядрена програма, макар да призна, че то \"не е идеално\", предаде ДПА. \"Смятам, че алтернативата е по-лоша, защото тя означава, че няма никакъв контрол. Тогава няма да има никакво наблюдение върху тяхната ядрена програма и ядрените им амбиции\", каза той в интервю за агенцията. Расмусен говори пред ДПА в кулоарите на започнала вчера двудневна конференция в Копенхаген за демокрацията и сигурността. Ако Иран успее да разработи ядрено оръжие, това ще \"предизвика много опасна надпревара във въоръжаването в региона\", предупреди бившият генерален секретар на НАТО. Миналата година САЩ се оттеглиха от сделката от 2015 г. с Иран и му наложиха санкции. Споразумението обаче все още се подкрепя от европейските страни, Русия и Китай, отбелязва ДПА. Расмусен окачестви решението на САЩ да се оттеглят от сделката като опит \"да накарат Иран да седне на масата за преговори. Разбира се, че това е рискована стратегия. Но и, естествено, че може да успее\". Според Расмусен Тръмп прилага подход, подобен на онзи, който използва към Северна Корея. \"Необходимо е САЩ да се фокусират върху съгласуване на позициите с останалите съюзници, например с европейците\", подчерта той.", "date": "2019.06.28", "title": "Бивш генерален секретар на НАТО защити ядрената сделка с Иран"}
{"url": "https://www.faktor.bg/bg/articles/skopie-blagodarni-sme-na-balgariya-za-podkrepata-za-vlizane-ni-v-chis", "text": "Благодарни сме на България за подкрепата за влизане ни в ЧИС. Това каза пред журналисти външният министър на Северна Македония Никола Димитров среща на Съвета на министрите на външните работи на държавите-членки на Организацията за Черноморско икономическо сътрудничество (ЧИС), предаде Агенция „Фокус“.  \"Благодаря на министър Захариева и на България за подкрепата. Ние ще бъдем 13-тият член\", посочи той. \"Имахме важна конференция, разговаряхме за много неща, другата седмица имаме друга среща в рамките на Берлинския процес“, изтъкна външният министър. „Разговаряхме за договора за приятелство, както и за Европейският съюз“, добави Димитров. Той обясни, че за Северна Македония предстоят важни процеси за европейската перспектива и за региона. Според него страната му показва изключителен демократически подход от последните две години.  „Говорим за правата на човека, медиите ни са по-свободни. Мислим да започнем процеса за членство и да станем една истинска европейска демокрация. Имаме битка, трябва да си задържим младите у дома,“ посочи външният министър и уточни, че затова е много важно регионът да не допуска грешки по тази политика.", "date": "2019.06.28", "title": "Скопие: Благодарни сме на България за подкрепата за  ЧИС"}
{"url": "https://www.faktor.bg/bg/articles/krum-zarkov-otmyanata-na-mashinnoto-glasuvane-e-absolyutno-nepriemliva-i-shte-sreshtne-seriozen-otpor", "text": "Отмяната на машинното гласуване е абсолютно неприемлива и ще срещне сериозен отпор както в парламента, така и в обществото. До това заключение стигна депутатът от БСП Крум Зарков на дискусия на тема \"Как да бъде успешно машинното гласуване на местни избори 2019?\", организирана от омбудсмана Мая Манолова.  Според него безотговорно би било да не се погледнат и онези трудности, които са реални и всички институции трябва да погледнат към тях. За да бъдем отговорни, трябва да поставим въпросите там, където са и да намерим решенията, призова Зарков. Той настоява, че Народното събрание трябва да огледа внимателно сроковете, при които се провежда обществената поръчка за машините. По този начин обвързването на срока с указа на президента за насрочване на изборите рязко стеснява и скъсява сроковете и трябва да се види дали може да се направи нещо в посока внимателно оглеждане на обществените поръчки за машините, уточни Зарков.  По думите му една от причините да се водят дискусии \"за или против машинното гласуване е, че предишните анализи на ЦИК не са използвани за преодоляване на трудностите. За отмяна на машинното гласуване не трябва въобще не става дума. Безотговорно би било спрямо закона и принципите да се говори за отмяна на машинното гласуване, посочи социалистът.  Припомняме, на 25 април стана ясно, че във ВАС е постъпила жалба срещу решение на ЦИК от 22 април 2019 г., с което е определен изпълнител за възлагане на обществена поръчка.", "date": "2019.06.28", "title": "Крум Зарков: Отмяната на машинното гласуване е абсолютно неприемлива и ще срещне сериозен отпор"}
{"url": "https://www.faktor.bg/bg/articles/lavrov-atmosferata-na-sreshtata-tramp-putin-e-konstruktivna", "text": "Президентите на Русия и САЩ Владимир Путин и Доналд Тръмп на срещата в Осака са потвърдили постигнатите по-рано договорки и желанието да продължат да обсъждат широк спектър от въпроси. Това съобщи министърът на външните работи на Руската Федерация Сергей Лавров в ефира на телевизия „Россия 24“, предава ТАСС, цитирана от \"Фокус\". „Настройката е много добра, атмосферата е конструктивна. Потвърдено и дори инициирано е желанието да се обсъждат широк спектър от теми, от икономиката до стратегическата стабилност. Определихме потвърждение на нашите инициативи, които бяха представени в Хамбург миналата година в Хелзинки по тези въпроси. Президентът Тръмп каза, че неговите служители, които присъстваха на разговора, ще бъдат инструктирани да се справят с тези проблеми с московските си колеги ”, каза първият дипломат на Москва.", "date": "2019.06.28", "title": "Лавров: Атмосферата на срещата Тръмп - Путин е конструктивна"}
{"url": "https://www.faktor.bg/bg/articles/sruti-se-chast-ot-pokriva-na-podleza-do-sportnata-palata", "text": "Срутила се е част от покривната конструкция в подлеза пред Спортната палата в София – на кръстовището на ул. „Гурко” и бул. „Левски”, съобщиха от БГНЕС. Няма информация за пострадали граждани. От Столична община заявиха, че подлезите се поддържат от районните администрации. В случая става дума за район \"Средец\". Местната управа обеща да бъдат предприети незабавни мерки по укрепването на съоръжението. Тепърва ще се прецени дали да бъде направен цялостен ремонт или само частичен.", "date": "2019.06.28", "title": "Срути се част от покрива на подлеза до Спортната палата"}
{"url": "https://www.faktor.bg/bg/articles/nov-absolyuten-temperaturen-rekord", "text": "Във Франция беше регистриран нов абсолютен температурен рекорд - 44,3 градуса по Целзий, предаде АФП. Очаквайте подробности.", "date": "2019.06.28", "title": "Нов абсолютен температурен рекорд"}
{"url": "https://www.faktor.bg/bg/articles/poyavi-se-dinko-2-shte-lovi-i-ubiva-bezhantsi-nared-bez-da-mu-migne-okoto", "text": "Нямам време за гаджета и създаване на семейство заради залавяне на бежанци, казва пред \"България Днес\" М. А., по-познат и като Динко 2. Прозвището му идва, след като младежът смело заяви, че той е новият Динко и ще убива бежанци наред, без да му мигне окото. Динко 2 е толкова отдаден на каузата си да въдворява ред и дисциплина в държавата, че напълно забравя личния си живот. Противно на оригиналния Динко, който в началото на годината стана баща на момиченце, копието му споделя, че няма време за гаджета и не мисли за семейство, а е напълно предан на идеята си за опазване на родината от емигранти. \"Призванието ми е да опазя мира и спокойствието в страната! Продължавам да ги залавям, това за мен е длъжност. След като няма закони в тази държава, аз си ги създавам\", откровен е храбрият ловец. Запитан дали е част от охраната в Главна дирекция \"Борба с организираната престъпност\" (ГДБОП), както сам отбелязва в представянето си в социалните мрежи, Марио отговаря, че това е прикритие на истинската му дейност. \"Всички органи на реда следят в мрежите, никога не знае човек, кой го гледа отстрани. Това е прикритието ми\", сподели плевенчанинът, уточнявайки, че не работи за дирекцията. Разказва, че в района притокът на бежанци не спира и това ще продължи, докато има война в арабските държави. Динко 2 признава, че вече е загубил бройката на бежанците, попаднали под строгата му ръка. След като ги залавя, ентусиастът ги връща отново на границата, за да се приберат по родните си места. Динко 2 рядко си почива, а когато го прави, гледа да е пълноценно и напълно сам. Разкрива, че не му омръзва да бди за нарушители на реда в Плевен и района. А напротив. \"Човек свикне ли с нещо, това е\", лаконичен е ловецът на бежанци.", "date": "2019.06.28", "title": "Появи се Динко 2 - ще убива бежанци наред, без да му мигне окото"}
{"url": "https://www.faktor.bg/bg/articles/izbraha-noviya-generalen-direktor-na-balgarskoto-natsionalno-radio", "text": "Досегашният директор на Радио София Светослав Костов е новият генерален директор на БНР. Това стана след явно гласуване на петимата членове на Съвета за електронни медии (СЕМ). За Костов гласуваха председателят на СЕМ София Владимирова, Розита Еленова и Бетина Жотева. Иво Атанасов и Ивелина Димитрова предпочетоха Митко Димитров. „Ще работя за Радиото и хората, работещи в Радиото“, коментира пред репортер на БНР Светослав Костов. Светослав Костов е магистър по \"Български език и френски език\" от Пловдивски университет \"Паисий Хилендарски\", има специализация по журналистика. Стажувал е във Френското национално радио. Преподавател е в Майсторския клас по радиожурналистика в БНР. Преподавател по \"Радиожурналистика\" и \"Спортен коментар\" в НСА \"В. Левски\". Професионалната кариера на Костов започва като репортер във в. \"Пловдивски новини\" през 1995 г. В радио \"Веселина\" (Пловдив) ръководи екип \"Спорт\". От 1998 г. работи в системата на БНР – първо в Радио Пловдив, после в програма \"Хоризонт\" – репортер, редактор новини, коментатор, водещ на актуални и на развлекателни предавания. С неговия глас слушателите свързват предаванията \"Хора, пътища, автомобили\" и \"Спорт и музика\". Бил е продуцент на \"Актуални предавания и спорт\" в програма \"Хоризонт\". До финалния етап на конкурса достигнаха досегашният генерален директор на БНР Александър Велев, Валери Тодоров (бивш генерален директор на БНР), Митко Димитров (бивш директор на Радио София), Даниела Манолова – драматург в БНР и Светослав Костов.", "date": "2019.06.28", "title": "Избраха новия генерален директор на Българското национално радио"}
{"url": "https://www.faktor.bg/bg/articles/tsatsarov-otne-balgarski-pasporti-na-trima-rusnatsi-i-kazakstanets", "text": "Трима руски и един казахски граждани са укрили информация или не са изпълнили инвестиционни ангажименти, срещу които са получили български паспорти между 2011 и 2016 година. Правосъдният министър Сотир Цацаров трябва да направи предложение до президента Румен Радев, който може да реши за отнемането на техните български паспорти. Става дума за руския гражданин Сергей Дружинин и гражданинът на Казахстан Каир Рахимов, които са укрили факти, които биха послужили като основание за отказ за придобиване на българско гражданство. Руските гражданини Владислав Левицкий и Галина Улютина пък не са поддържали инвестициите, които са обещали да направят в законовия срок от две години. Проверката на Върховната касационна прокуратура по сигналите на ДАНС и за други лица продължава.", "date": "2019.06.28", "title": "Цацаров поиска да бъдат отнети българските паспорти на трима руснаци и казахстанец"}
{"url": "https://www.faktor.bg/bg/articles/prokuraturata-dokumentirali-sme-prodazhbata-na-100-tabletki-ekstazi-ot-arestuvaniya-politsay", "text": "Документирали сме продажбата на 100 таблетки екстази от лицето, задържано вчера в жк Лагера в момента на пласирането на наркотични вещества. Вчера е продал 50 таблетки за сумата от 500 лв., в дома му са открити още 200 таблетки от същото вещество, скрити в абсорбатора. Това каза пред журналисти шефът на Софийска градска прокуратура Емилия Русинова за арестувания служител на 4 РПУ.   \"Документирали сме още две осъществени от този служител продажби на наркотични вещества. В дома му са открити 200 таблетки, тефтер със записки на кого, къде е продавал, сумата, получена при предишната продажба, банкнотите са били описани и намерени вчера при претърсването\", разкри още прокурор Русинова.    \"Вчерашната продажба е по-различна от предишните, когато той лично е давал веществото и е взимал парите, а вчера е оставил наркотичното вещество на разстояние от колата, лицето е взело 50-те таблетки за сумата от 500 лева, и се е върнало в колата при обвиняемия\", разясни Емилия Русинова.   Срещу служителя е повдигнато обвинение за разпространение на наркотични вещества и мярка за отклонение задържане под стража за 72 часа. Утре в съда ще се внесе искане за постоянна мярка за задържане под стража, уточни още тя.   По думите й сигналът за продължилата 3 месеца разработка е подаден от Вътрешна сигурност, а на Вътрешна сигурност - от МВР.   \"Колеги на служителя са информирали шефовете си в МВР\", уточни гл. комисар Георги Арабаджиев, зам.-главен секретар на МВР. \"Той е назначен за стажант в полицията на 2016 г., а в Охранителна полиция - през 2017 г. Няма наказания, провинения, живеел е на квартира.   Този случай показва, че автоимунните механизми на МВР работят - не търпим такива служители\", заключи той в края на пресконференцията, излъчена на живо по Канал 3.", "date": "2019.06.28", "title": "Прокуратурата: Документирали сме продажбата на 100 таблетки екстази от арестувания полицай"}
{"url": "https://www.faktor.bg/bg/articles/karakachanov-othvarli-vazmozhnostta-ruski-spetsialisti-da-uchastvat-v-remonta-na-su-25", "text": "Пиар специалистът Нидал Алгафари коментира пред БНР, че темата за намаляването на партийните субсидии не е зациклила, а точно обратното. „Борисов и ГЕРБ вкараха всички партии в един спор, в който единствен печеливш е ГЕРБ, и остави другите партии да се дърлят за малкото кокалче. Ако БСП се договорят с другите партии за по-висока от 1 лева субсидия на глас, ГЕРБ печелят. Ако не се договорят, ГЕРБ пак печелят – те са във властта и винаги ще имат този финансов ресурс, с който да си помогнат на избори. С този ход Бойко Борисов остави другите да се гърчат“.  „Лупингите на ДПС си ги обяснявам по-скоро като поведение на малко дете. Дали 1 лев, или 0 лева – е едно и също. Всички знаем за „обръча от фирми“, които ще направят всичко тази партия да съществува“, посочи Алгафари. „Държавната субсидия подпомагаше олигарсите досега да дават по-малко. Моето лично притеснение е, че нашите олигарси вече не са чак толкова богати, нито чак толкова дашни. И моите опасения са, че може да се наложи външно финансиране от държави, които биха искали да променят външната политика на България“. „Обиколката на Нинова не е предизборна, а предконгресна. Избори не се печелят само с пари и това са го доказали много формации, които са тръгнали от нулата“, каза Нидал Алгафари. „В БСП проблемът не е в парите, а в идентичността. БСП загубиха своята лява идентичност. БСП още не могат да обяснят плоския данък, нито влизането ни в НАТО. Те трябва първо да се определят. След това да си намерят достатъчно добри оратори и говорители“, смята пиар експертът Нидал Алгафари. Според политолога Евгений Дайнов всички наблюдатели очакваха, че партиите няма да гласуват изведнъж субсидии от 1 лев, защото партиите си дадоха сметка, че това не е добре за техния живот и просперитет. „Цирковете в последните 1-2 дни идват от другаде – ДПС бяха убедени, че ще получат нещо важно от ГЕРБ (което не е субсидията). Явно нещото не го получиха и затова започнаха да пишат отворени писма на ГЕРБ, да им се подиграват и да ги предизвикват… Аз подозирам, че това, което са помислили, че ще получат, е парче власт, някаква. Както направиха по времето на Орешарски. Де факто ДПС иззе крачка по крачка от Орешарски цялата власт в онова управление“.", "date": "2019.06.28", "title": "Нидал Алгафари: БСП още не могат да обяснят плоския данък, нито влизането ни в НАТО"}
{"url": "https://www.faktor.bg/bg/articles/obshtestvo/ulitsata/za-vlizane-v-gartsiya-prez-kulata-promahon-se-chaka-4-chasa", "text": "Километрични опашки се образуваха на ГКПП „Кулата – Промахон”. За влизане в Гърция през пункта се чака близо 4 часа. Температурата е 35° и на хората им прилошава, съобщава бТВ. Ако се наложи да дойде линейка, няма да може, защото задръстването е плътно до мантинелите, опасяват се очевидци.", "date": "2019.06.28", "title": "За влизане в Гърция през \"Кулата – Промахон\" се чака 4 часа"}
{"url": "https://www.faktor.bg/bg/articles/spetsoperatsiya-v-sofiya-sreshtu-izmami-s-telk", "text": "Специализирана операция срещу измами с ТЕЛК се провежда на три места в София, съобщава Нова телевизия. Това е поредната акция срещу фалшифицирането на документи за инвалидност. Очаквайте подробности!", "date": "2019.06.28", "title": "В София се провежда специализирана акция срещу измами с ТЕЛК"}
{"url": "https://www.faktor.bg/bg/articles/api-remontat-na-viadukta-pri-20-ti-km-na-am-trakiya-priklyuchi-tri-dni-predsrochno", "text": "Ремонтът на платното за Пловдив на виадукта при 20-ти километър на АМ \"Тракия\" приключи три дни предсрочно, съобщиха от АПИ. Движението ще бъде пуснато днес около 16.30 ч., с което се улеснява пътуването през предстоящите почивни дни. Пътноподдържащото дружество \"Автомагистрали\" ЕАД работи изключително мобилизирано, за да може ремонтните дейности да завършат колкото се може по-бързо и да не се затруднява движението в активния летен сезон, се посочва в съобщението. На виадукта при 20-ти км, с дължина 400 м, са извършени ремонтно-възстановителни дейности по връхната конструкция - пътна плоча и греди. Съоръжението е с нова хидроизолация, асфалтова настилка и тротоарни блокове. Подменени са парапетите и мантинелите. Положена е нова шумяща маркировка. Ремонтът на долното строене на виадукта ще продължи, без това да пречи на трафика, допълват от пътната агенция. Ремонтът на съоръженията при 13-ти км, с дължина 254 м, и при 15-ти км - 322 м, завършва в началото на следващата седмица. За улеснение на движението, в петък и в събота има две ленти за Бургас и една за София, а в края на уикенда лентите съответно ще са две за София и една за Бургас. Необходимо е шофьорите да карат внимателно, със съобразена скорост, и да спазват стриктно поставената пътна сигнализация, пише в съобщението.", "date": "2019.06.28", "title": "АПИ с добра новина за предстоящите почивни дни"}
{"url": "https://www.faktor.bg/bg/articles/obshtestvo/zakon-i-red/mvr-proveryava-za-iztichane-na-informatsiya-za-podgotovkata-na-atentat-v-plovdiv", "text": "\"В момента върви проверка, която трябва да изясни дали от МВР е изтекла информацията за самоличността на момчето от Пловдив, обвинено в подготовка за терористичен акт\", обяви вътрешният министър Младен Маринов по време на парламентарния контрол в отговор на въпрос от депутата Антон Кутев. На съмненията, че информацията може да е подадена на медиите от МВР, Маринов напомни, че това напълно противоречи на закона. \"След публикации в медиите и с цел категорично изясняване на твърденията за изтичане на информация, с моя заповед от 13 юни 2019 съм разпоредил на дирекция \"Вътрешна сигурност\" в МВР да извърши комплексна проверка за евентуално неправомерно предоставяне на служебна информация от служители на МВР на трети лица. Проверката трябва да приключи до 1 юли 2019\", заяви Младен Маринов.", "date": "2019.06.28", "title": "МВР проверява за изтичане на информация за подготовката на атентат в Пловдив"}
{"url": "https://www.faktor.bg/bg/articles/vkaraha-v-psihiatriya-legendaren-nash-olimpiyski-shampion", "text": "Легендарният боксьор Даниел Петров, известен с прякора Пинчера, е в психиатрично отделение в София. Преди това 47-годишниятпрочут спортист, който на олимпиадата в Атланта през 1996 година спечели титлата в категория до 48 килограма, е бил приет в клиниката „София Мед”, твърди онлайн издание. Петров, който е родом от Варна, но живее от години в столичния квартал „Дружба”, се е почувствал зле преди седмица. Пинчера първо е настанен в споменатата вече болница, а след четиридневен престой там е прехвърлен в психодиспансера, намиращ се до Сточна гара. Това се е случило вчера, твърди изданието.", "date": "2019.06.28", "title": "Вкараха в психиатрия легендарен наш олимпийски шампион ?"}
{"url": "https://www.faktor.bg/bg/articles/novini/balgariya/startira-konferentsiya-hibridnite-zaplahi-problemi-i-resheniya", "text": "На 28 и 29 юни в Нов български университет се провежда Втората международна научна конференция на тема: „Хибридните заплахи: проблеми и решения“. Конференцията се организира от департамент „Политически науки“ при НБУ в сътрудничество с катедра „Политология“ при Софийския университет и Атлантическия съвет на България. В конференцията участват изтъкнати политолози и изследователи на хибридните конфликти от България, Израел, Турция, Украйна, Македония, САЩ, депутати от Европейския парламент, бивши министри и заместник-министри, практици от сферата на сигурността и отбраната.  Конференцията предоставя възможност за среща на професионалисти от академичните среди в различни изследователски полета да споделят идеи и концепции относно предизвикателствата пред международната сигурност, съвременните форми на водене на война и мир и тяхното въздействие върху съвременните международни отношения. Дискусията ще се съсредоточи предимно (но не изключително) върху следните теми: 1. \"Хибридна заплаха\" - произход, генезис и същност на понятието; 2. Основни характеристики на съвременните хибридни заплахи; 3. Хибридни заплахи, хибридни конфликти, хибридни войни; 4. Конвенционална война и хибридна война; 5. Нови концепции или нови реалности: нови войни, информационна война, хибридни войни, война от четвърто поколение, кибервойна, мрежово-ориентирана война; 6. Фалшиви новини, дезинформация и битката с тях: стратегии на ЕС; 7. Случаи на хибридни заплахи; 8. Киберсигурност; 9. България, НАТО и европейската отбрана: необходимостта от ефективен отговор на хибридните заплахи.  На конференцията ще бъдат коментирани и актуални проявления на хибридната война против България, Украйна, Европейския съюз и САЩ. Участници в конференцията са Велизар Шаламанов, Тодор Тагарев, Александър Йорданов, Татяна Дронзина, Момчил Дойчев, Антоний Гълъбов, Димитър Вацов, Марина Шорер, Галит Бен-Израел, Евгений Магда, Ибрахим Ердем, Диего Чека и др.", "date": "2019.06.28", "title": "Стартира конференция „Хибридните заплахи: проблеми и решения“"}
{"url": "https://www.faktor.bg/bg/articles/bsp-otnovo-privika-ministar-ananiev-zaradi-zakrivaneto-na-bolnitsi", "text": "БСП и днес повторно поискаха изслушване на министъра на здравеопазване Кирил Ананиев заради негово предложение за оптимизиране на работата в болниците във Видин, Враца и Монтана. Депутатите от левицата се опасяват, че действията на здравното ведомство могат да доведат до закриване на лечебните заведения. \"Да поканите министъра на здравеопазването да дойде и да обясни какво е имал предвид и какво ще правим с болниците във Видин, Враца и Монтана, касае се за цял регион в България, за цяла Северозападна България, където хората на практика няма да имат достъп до здравеопазване, нито качество, нито навременно. Това е много тежък и сериозен проблем“, заяви народният представиетл от БСП Филип Попов. Председателят на Народното събрание Цвета Караянчева обясни, че здравният министър е бил възпрепятстван вчера и отново ще бъде поканен, за да разясни становището на ведомството.", "date": "2019.06.28", "title": "БСП отново привика министър Ананиев заради болниците във Видин, Враца и Монтана"}
{"url": "https://www.faktor.bg/bg/articles/levitsata-s-nova-oporka-gerb-vadi-sledvashtata-si-pateri-slavi-trifonov", "text": "„Заявили сме готовност за консултации с управляващите за намаляването на партийните субсидии. Те се провалят заради ГЕРБ. Очаквам в скоро време все пак да се проведат.\" Това заяви в ефира на \"България он Еър” депутатът от БСП Стоян Мирчев. „Намаляването на субсидията на 1 лев ще доведе до промяна на политическата система и начина на финансиране на партиите. ГЕРБ действат популистки. Не са готови да водят разговори, а налагат мнението си без да чуят мнението на отсрещната страна”, добави той.  Мирчев призна, че отдавна се говори в страната, че субсидията от 11 лева е висока, но трябва да се намери разумен и аргументиран начин за нейното намаляване, за да се удовлетвори искането на гражданите. \"От друга страна- 1 лев за глас ще доведе до невъзможност на партиите да се финансират заради високите им разходи за партийна и политическа дейност\", обясни още той. „При субсидия от 1 лев, ще трябва да се отвори финансиране от бизнес структури. Това ще промени същността на политическото представителство”, категоричен е депутатът от левицата. Мирчев се опита да обясни и защо американският модел на финансиране е неприложим в България.  „В САЩ има Закон за лобизма, а ние нямаме такъв. Там е и най-голямата икономика в света и има разнообразие на бизнес и интереси. У нас, за последните няколко години, бизнесът се свива и има едва 4 – 5 огромни фирми, които поглъщат по-голямата част от обществените поръчки. Ако го пренесем на наша почва, ще имаме типичното балканско изкривяване”, каза Мирчев. Той беше категоричен, че опозицията в страната ни не позволява на управляващите да правят каквото си искат. Ако фирма финансира опозицията на избори и тя не спечели, целият репресивен апарат на властта после ще я смачка. „Това е елегантен начин управляващите да се справят с опозицията преди местния вот, както и от страх, защото на европейските избори БСП успя да спечели в 60 общини, а в 136 сме втора сила, което ни вкарва автоматично в хипотезата за балотаж на местен вот”, добави Мирчев. Според него вината за проблема с наддаването на субсидиите е на Министерството на финансите. „Темата за субсидиите беше извадена от премиера Борисов, когато излезе европейският доклад за корупцията в България, с който ни удариха поредния шамар, че няма да влезем в Шенген. По същото време стана ясно, че се вдигат цените на тока и водата. Темата беше повдигната и когато се разбра, че американските самолети ще са доста по-скъпи и с по-орязано оборудване. Освен това се теглят и 400 милиона дълг”, каза още Стоян Мирчев. Той предположи, че „патериците” на управлението на Бойко Борисов като \"Воля\" и част от \"Обединени патриоти\" - НФСБ и \"Атака\", вероятно няма да влязат в следващото Народно събрание. Но за това пък шоуменът Слави Трифонов се готви да влезе в политиката.  „Тъй като той има по-големи шансове да влезе в НС, Борисов започва да играе играта на следващата си патерица. Борисов е прокарвал доста по-скандални решения през НС, но се сети няколко години след референдума за намаляване на субсидията”, изтъкна Мирчев. Стоян Мирчев изрази убеждението си, че има реален шанс БСП да спечели на местните избори София.", "date": "2019.06.28", "title": "Червените с нова опорка: ГЕРБ вади следващата си патерица - Слави Трифонов"}
{"url": "https://www.faktor.bg/bg/articles/rachna-granata-e-otkrita-v-dvora-na-bolnitsata-vav-veliko-tarnovo", "text": "Ръчна граната е открита в двора на болницата във Велико Търново, съобщи БНР. Полицаи са отцепили и охраняват района около Спешна помощ в старопрестолния град. Там посетител в болницата е намерил захвърлена ръчна граната и е подал сигнал на спешния телефон. Изчаква се екип на Националния военен университет да обезвреди гранатата.", "date": "2019.06.28", "title": "Ръчна граната е открита в двора на болницата във Велико Търново"}
{"url": "https://www.faktor.bg/bg/articles/volen-siderov-tsepi-mraka", "text": "Председателят на партия \"Атака\" Волен Сидеров се закани да пита в парламента за гласуването на българските представители в Парламентарната асамблея на Съвета на Европа (ПАСЕ) как са гласували за връщането на руската делегация в асамблеята. Това заяви Сидеров пред БНТ.  Той ще поиска обяснения и в парламентарната външна комисия за позицията на българските представители по гласуването. Той изтъкна, че всички български представители, без пратеника на \"Воля\", са се въздържали при гласуването. \"С такива селски хитрини не се прави голяма международна политика\", категоричен е лидерът на \"Атака\".", "date": "2019.06.28", "title": "Сидеров цепи мрака: Селска хитрина е да се въздържиш при гласуването за връщането на Русия в Съвета на Европа"}
{"url": "https://www.faktor.bg/bg/articles/ninova-izrigna-bsp-vav-falit-porednata-lazha", "text": "Председателят на БСП Корнелия Нинова, която първо подаде оставка, а след това я оттегли, излезе със свой гневен пост в своя профил във Facebook във връзка с твърденията, че оглавяваната от нея партия е във фалит. В последните дни се развива поредната лъжа за БСП. Тя се изразява от - “БСП е във фалит\" през \"изчезнали са парите\" до \"Корнелия Нинова да даде обяснение, защото всичко става с неин подпис. Интересното е, че тези думи се произнасят от членове на Националния съвет на партията. За тези, които не познават механизмите на функциониране на партията, ще кажа следното: Разходването на всяка стотинка от бюджета на БСП се определя от Националния съвет, в който участват 185 души. Накрая на годината същият Национален съвет приема отчет за изразходването на средствата. Така е било всяка година, откакто е избрано новото ръководство - 2016, 2017, 2018, 2019. Всеки изразходен лев след това се проверява от експерт счетоводител и накрая от Сметната палата. Членове на Националния съвет, които са одобрили всеки разход, днес питат къде са парите. Там, където сте решили вие да отидат - да се увеличи субсидията за общинските структури два пъти и половина, да се създаде телевизия, да се прави кампания за евроизборите, да има координатори в цялата страна и т. н. Плащанията се извършват по решения на Националния съвет и Изпълнителното бюро директно от счетоводството. Всеки член на Националния съвет има достъп до информацията и по всяко време може да провери числата. Вместо това някои от тях задават въпросите си и правят манипулативни внушения от екраните на телевизиите. Оценявам случващото се като поредния опит да се атакува БСП, за да се срива доверието в нея и ви призовавам - не вярвайте на лъжи.", "date": "2019.06.28", "title": "Нинова изригна: БСП във фалит - това е поредната лъжа!"}
{"url": "https://www.faktor.bg/bg/articles/nikolay-barekov-1", "text": "Бившият български евродепутат Николай Бареков написа провокативен пост във Фейсбук, в който открито се обяви в защита на почетния председател на ДПС - Ахмед Доган,  сравнявайки го с днешния министър на отбраната и лидер на ВМРО Красимир Каракачанов. Бившият ТВ водещ дава напълно положителна оценка на почетния председател на Движението, като най-вероятно причина за това са острите думи на войводите по повод присъствието на Ахмед Доган като голям учен в скандалните учебници по история за X клас, които по-късно бяха опровергани от издателство ''Просвета'''. Ето какво написа в поста си Николай Бареков: Чел съм досиетата на ДС на Доган и Каракачанов. Разликата е от земята до небето. Доган е герой от съпротивата срещу комунистическия режим, патриот и наистина бележит ум. Каракачанов е обикновен тунеядец, доносник, клюкар и ленивец, удобен за всяка власт. Хора, научете се да четете преди да гледате ОФЧИ телевизии и да издавате “присъди”.", "date": "2019.06.28", "title": "Бареков обяви Доган за  \"герой, патриот и бележит ум\", нарече Каракачанов \"доносник и ленивец\""}
{"url": "https://www.faktor.bg/bg/articles/pregovorite-za-shef-na-ek-na-finalnata-prava", "text": "Председателят на Европейския съвет Доналд Туск заяви, че ЕС е по-близо до намирането на компромис за висшите постове в групата, съобщи Eu Observer. Според него не трябва да се очаква реален резултат преди срещата на върха на 30-ти юни. Тогава лидерите на ЕС ще изберат председателят на ЕК, директорът на ЕЦБ и върховният представител по външните въпроси на ЕС. В момента европейските представители не могат да постигнат споразумение за човекът, който да получи поста на председател на ЕК. Смята се, че преговори се водят и на срещата на Г-20 в Япония. „Мисля, че сме близо до решение, но и все още има работа за вършене. Не очаквам решението да бъде взето на срещата на Г-20“, заяви Туск. \"Да, ние продължаваме консултациите. Аз лично провеждам по 12-13 телефонни разговора на ден. Въпреки това не очаквайте над Осака да се издигне бял дим. Тук пушенето е забранено\", пошегувал се е полският политик на срещата Г-20. Според традицията на Римокатолическата църква избирането на нов папа се обявява с бял дим. Германският канцлер Ангела Меркел вече призна, че процесът е твърде сложен. Тя настоява за издигането на кандидата на водещата в ЕС ЕНП Манфред Вебер, който обаче не е одобряван от либералите в ЕП. Самата Меркел вече обяви, че е готова на компромис, ако така ще се стигне до решение.", "date": "2019.06.28", "title": "Туск в Осака: Не очаквайте от ЕС бял дим"}
{"url": "https://www.faktor.bg/bg/articles/politicheski-veteran-tramp-si-misli-che-uolstriyt-e-izgradil-amerika", "text": "Политическият ветеран Джо Байдън обвини републиканеца Доналд Тръмп, че е поставил Америка в \"ужасна ситуация\". Той заяви това в началото на дебата между кандидатите от Демократическата партия за президентските избори през 2020 г., предаде Франс прес. Дебатът бе открит от независимия сенатор Бърни Сандърс, самоопределящ се като социалист, който разкритикува икономическите неравенства. \"Мислим, че е дошъл моментът за промяна, истинска промяна\", каза той. Запитан на свой ред за икономиката, центристът Байдън заклейми фискалната реформа, въведена от президента. \"Доналд Тръмп си мисли, че Уолстрийт е изградил Америка\", каза той. \"Доналд Тръмп ни постави в ужасна ситуация. Имаме огромни неравенства при заплатите\", добави Байдън, чиято кампания е насочена в защита на средната класа. Заради огромния брой кандидати, борещи се за номинацията на Демократическата партия, организаторите се наложи да разделят телевизионния дебат в две части, първата от които бе в сряда, а втората - вчера.", "date": "2019.06.28", "title": "Политически ветеран: Тръмп си мисли, че Уолстрийт е изградил Америка"}
{"url": "https://www.faktor.bg/bg/articles/fashistkoto-selo-ravnogor-otkriva-pametnik-na-31-zhertvi-na-shumkarite-razkazva-za-izkormenata-v-shestiya-mesets-sofiya", "text": "През пролетта на размирната 1944 година родопското село Равногор става свидетел на една потресаваща история, за която няма и дума да откриете в партизанските мемоари, които повече от 75 години облъчват с фалшиви и героични истории българите.  След партизанските издевателства в Буковик, Пачиново и Тикленицета, войската задържа и довежда на мегдана в Равногор двама шумкари. Вестта се разнася бързо, а равногорските жени, които са пропищяли от зверствата им излизат на площада и с дървета и колове започват да бият с настървение заловените разбойници. Пребиват ги до смърт и даже войниците не могат да спрат саморазправата. Картината е страшна, но зад тая мъст прозира натрупаният с месеци гняв и искането за справедливост. В селото няма непочернена къща от партизаните, разбойническите им акции са почти ежедневие, а районът е пропищял от мародерствата на отряда „Антон Иванов”. Този спомен, записан от изследователя проф. Тодор Балкански, е знакова антитезата на комунистическия  и признателност към народните синове - партизаните. Утре, 29 юни в Равногор ще бъде истински празник. Петровден  се тачи от години като ден на селото, но този път ще бъде по-специален – предстои откриването на паметник, в памет на 31 равногорци, избити от партизаните. Няма друго село в страната дало толкова голям кървав данък на шумкарския терор. Инициатори на монумента са Атанас Узунов, председател на Съюза на репресираните в Пловдив, евродепутатът Андрей Ковачев, народният представител Спас Гърневски, анализаторът Георги Харизанов (коренът му е от Равногор- б.р.), Петър Казаков, получили подкрепа и съдействие от кмета на село Равногор Нейчо Коларев. Всъщност през 2000 година родолюбци поставят паметна плоча на избитите от комунистите, но е потрошена от гузни техни наследници. Неслучайно в близкото партизанско градче Брацигово  а непосредствено след 9-и септември 1944 година един от главорезите на отряда „Антон Иванов” - партизанинът Георги Серкеджиев, настоява селото да бъде запалено и заличено. Вероятно терористът е вярвал, че така ще заличи и злодействата си. В книгата си \"Партизанският терор и Вартоломеевите нощи в пазарджишкото краище\" проф. Балкански документира чрез спомените на очевидци убийствата на всичките 31 равногорци.  След разгрома на отряда „Антон Иванов” в началото на март 1944 г. оцелелите около 15 шумкари подлагат на масов терор хората в пазарджишко. Къшлите на равногорци попадат по пътя на разбития отряд. Озверените и прегладнели партизани грабят всичко, нападат пастирските колиби, взимат храната и оскъдните им дрехи, събуват и цървулите от краката им, за да се обуят те, измъчват ги, гаврят се с жените им, използват селяните като през турско -  да ги пренасят на гръб през водите на Тунджа, а  накрая всичко завършва с убийства. Две от историите са изключително покъртителни и зловещи. При един от бандитските грабежи нахлуват в къшлата на Шикови. Вътре са двамата братя Васил и Димитър със синовете си Атанас и Стефан, на 15 и 16-години.  С насочено оръжие командирът заповядва да съблекат дрехите си и да им ги предадат. Изплашените стопани изпълняват заповедта. След като вземат дрехите и оскъдната им храна, командирът кимва на един от партизаните: - Трепи ги! - Защо да ги убиваме, бе, Пашка (това е прякорът на Георги Серкеджиев - б.р.), всичко им взехме?! – възразява шумкарят. Тогава Пашката (родом от с. Храбрино, Пловдивско), без да каже нито дума стреля по мъжете. Жената партизанка (Нанка Серкеджиева) му помага усърдно в убийствата. После решават да се отърват и от момчетата – Стефан и Атанас, които стават свидетели на разстрела на бащите им. Пашката издава нова заповед -  да бъдат разстреляни, но Нанка настоява Димитър вижда с очите си цялата кървава драма, но успява да избяга през отворената врата. Стрелят по него, но не го улучват. Той се добира до Равногор и съобщава какво става по къшлите. В Равногор и до днес се пази от роднини палтенцето, с което е бил облечен Стефчо. По него още личат кървавите петна и разрезите с ножа. Били са почти деца, невинни, но и това не ги е спасило от злодеите, изпълняващи заповеди на Москва и болшевиките. За разлика от ястребинчетата и Митко Палаузов, те не стават герои, а имената им потъват десетилетия наред в забрава. Забранено е било дори да се споменава за това злодейство, защото то опровергава и разбива мита за добрите партизани народни синове, защитници на правдата и свободата, както се пееше в онази песничка, която караха децата да учат от малки: Още по-потресаваща обаче е историята с Тодор и София Томови.  От Буквик шумкарите се отправят към местността Форцово. Стигат до къшлата на Петър Казаков, също от Равногор. Обират и него, заколват кравата му, обръщат кошерите в снега, преяждат с мед, някои умират. Останалите прибират питите с меда в раниците си и отново потеглят, като вземат със себе си и Петър Казаков. Пътьом арестуват и Крум Маргаров, равногорец. Продължават към къшлите на местността Лявовето (Тикленицата). На пътя им се изпречва колибата на Тодор и София Томови. Жената е бременна в шестия месец. Зимата тук е по-мека и те прекарват там с овцете си. Бандитите вземат и техните дрехи, навуща, храната и подкарват Тодор за водач. София се разплакала и започнала да моли партизаните да оставят мъжа й. Това вбесило Пашката – Георги Серкеджиев, и заедно с други шумкари започват да се гаврят с бременната. Главорезът Пашката казва: Почва да мушка Софка с нож, пробождат я 33 пъти, а после злодеят разпаря корема й и изважда кървавия плод от майчината утроба. Садистичните издевателства не свършват до тук – Пашката казва, че щом няма да роди, няма и да кърми и й отрязва гърдите. Всичко се разиграва пред очите на мъжа и, който после е отвлечен и затрит в гората. Тези истории ги разказваше едно турче - Резата, то е отвлечено от партизаните, за да ги пренася през Въча и да им показва пътеките. След гаврата със София решават да се отърват от Резата. Притискат врата му между габъров чатал, халосват го с брадва по главата, той не помръднал – решили, че е умрял. На другия ден го намират хората от селото, освобождават го от чатала, но след тези гаври Резата се смахва, но живя дълги години, разказва пред Faktor.bg  80-годишният Атанас Узунов, който днес е председател на репресираните в Пловдив. Той е от Равногор, а баща му също е затрит от партизаните. Бай Атанас си спомня когато докарали в селото труповете на убитите му съселяни. Били полуголи и окървавени. \"Изложиха ги върху снега зад старото читалище на Равногор, където по-късно беше фурната. Там беше и трупът на бременната София. Страшна гледка, бях на пет години, но споменът ми е жив и ясен и до днес. Ходех с по-големия ми брат да гледам. След два дни разрешиха на семействата да погребат близките си. Сега вероятно и най-непредубеденият ще разбере, защо малко по-късно жените от Равногор претрепаха с колове двама задържани партизани. Много мъка, омраза и мъст се беше насъбрала в равногорци.  нямаше неразплакана и неокървавена къща в селото. Зверове бяха\", казва Узунов. За кървавите погроми на партизаните се мълчи 45 години. Пръв партизанският поет Давид Овадия с книгата си „Дед или разгромът” през 1990 г. отваря врата към част от истината. Представя свидетелства на партизани, които признават как са мародерствали в колибите на равногорци, как хората като ги видели бягали и се страхували от тях. Имало и въоръжени равногорци, които стреляли срещу партизаните, за да  защитят семействата си. Манипулативно обаче Овадия (името му също е замесено в кървави вендети в Пловдивско в първите дни след 9-и септември - б.р.) и свидетелите шумкари се опитват да изкарат действията на равногорци като съпротива, но реално става дума за самоотбрана и защита на лично имущество и чест от разбойниците, обявили се извън закона в полза на чужда държава. По ирония на съдбата Георги и Нанка Серкеджиеви не получават приживе възмездие за злодействата си. През всичките „славни” години на социализма  живеят като богоизбрани от новата каста на червената аристокрация. И двамата са с чин \"генерали\" на служба в МВР и МНО. В началото на прехода името на Нанка Серкеджиева беше замесено в неправомерното унищожаване на хиляди досиета и архивни документи на ДС. През 1992 година Военната колегия при Върховния касационен съд я подвежда под отговорност за унищожаване на досиета заедно с генерал Атанас Семерджиев. През 2002 година е призната за виновна от Върховния касационен съд за злоупотреба с власт и служебно положение и е осъдена на 2 години затвор. Тя обжалва присъдата си и през август 2003 година ВКС връща делото за доразглеждане, като то не е внесено повече в прокуратурата. Нанка Серкеджиева умира на 4 декември 2012 година без да се покае и поиска прошка за партизанските зверства. Никой в Равногор днес не иска мъст, а единствено памет за невинните жертви и да се помни от историята, че партизаните не бяха народни синове, а разбойници и садисти, които налагаха с кръв и терор една чужда идеология.", "date": "2019.06.28", "title": "„Фашисткото” село Равногор открива паметник на 31-а жертви на шумкарите, сред тях е и изкормената в шестия месец София"}
{"url": "https://www.faktor.bg/bg/articles/golyam-pozhar-gorya-v-bivshe-uchilishte-kray-ruse", "text": "Голям пожар избухна тази нощ в околностите на Русе. Горя сградата на бившето училище в квартал „Средна кула”. Пламъците са обхванали част от масивната постройка и са се разпространили до покрива. На място са били изпратени пет пожарни коли. Наложило се е да бъде спрян токът на целия квартал, докато пожарът бъде потушен. Няма пострадали хора. Напълно са унищожени покривът, стари мебели и дървеният паркет. Сградата е общинска собственост и до 2006 г. е била училище, съобщи БТВ. След затварянето му е зазидана, за да се ограничи достъпът, но според местните се ползвала от клошари. Днес предстои оглед на място от пожарна и полиция, за да се установят причините за пожара.", "date": "2019.06.28", "title": "Голям пожар горя в бивше училище край Русе"}
{"url": "https://www.faktor.bg/bg/articles/ministar-petkov-do-2012-horata-shte-mogat-da-izbirat-formulata-za-izchislyavane-na-pensiyata", "text": "До 2021 ще могат гражданите да избират по коя от двете формули да бъдат изчислени пенсиите им. Това каза в студиото на Би Ти Ви социалният министър Бисер Петков. Хората имат право на информиран избор. Данните показват, че има голям интерес към електронния калкулатор на НОИ. Още повече, че законодателството гарантира на всички граждани, че ще получат по-високия размер на пенсия. Хората ще могат да избират по кой модел да се пенсионират до 2021 година. Мобилни екипи на НОИ също обикалят и разясняват, консултации се дават и в териториалните дирекции на НОИ\", допълни министърът. На практика от 1 юли предстои увеличение на всички видове пенсии. Вследствие на предвиденото повишаване на максималния размер на получаваните една или повече пенсии на 1200 лв. от 1 юли, около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери. Пенсиите на 26 000 пенсионери ще продължат да са ограничени на новия по-висок „таван“. В резултат на увеличението се очаква средният размер на пенсията на един пенсионер у нас през 2019 г. да достигне 386,27 лв., посочи Петков.  \"Над 2 130 000 пенсионери ще получат увеличение с 5,7% на пенсиите си от 1 юли 2019 г. Промяната е в изпълнение на предвиденото в Кодекса за социално осигуряване увеличение на всички пенсионни плащания, отпуснати с начална дата до 31 декември 2018 г. Увеличение със същия процент от 1 юли ще има и при пенсиите, приравнени на минималния размер за съответния вид пенсия, включително и за отпуснатите през 2019 г. Така, независимо от датата на отпускането, минималната пенсия за осигурителен стаж и възраст ще нарасне от 207,60 на 219,43 лв., а социалната пенсия за старост ще се увеличи от 125,58 на 132,74 лв. Нови ще са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери\", разкри министърът. Феноменът най-бедните работещи в България предвид ръста на минималната заплата намалява феномена. Защото не малко са хората, които работят на минимална работна заплата - за 2020 ще достигне до 610 лв. Нараства и средната работна заплата. Надявам се постепенно да има сближаване на заплатите у нас е тези в страните членки на ЕС, подчерта социалният министър. По думите му безработицата у нас е 5.3% за май и това  е най-ниската безработица досега, като тенденцията за намаляване на безработицата се запазва. Недостигът на работна ръка се компенсира с внесена отвън работна ръка. На лице и трудова мобилност, като тази година досега броят на регистрираните сезонни работници надхвърля броят им за цялата 2018 година. Повечето от тях са в туризма, като основно това са хора от Украйна и Молдова, и от още 35 държава.  Петков посочи разликата в заплащането на труда като основна причина за трудовата миграция. Но износът на работна ръка вече се пречупва през възнаграждението и разходите за живот, тоест стандарта на живот. И много български високо платени специалисти вече предпочитат да се върнат в България и тук да се реализират като специалисти, подчерта министърът. На въпрос на водещия какво се случва със стратегията за детето, Бисер Петков обясни, че няма такава стратегия. Имаше само проект, работата по него спря отдавна. Ние се съобразихме с острите реакции на някои положения в него. Важно е да видим какви политики ще следваме. Важно е да има голямо съгласие в обществото по това как да подкрепяме децата ни, защото те са бъдещето на страната ни, посочи той. Министърът Петков посочи като положителна стъпка в тази посока финализирания вече проект \"Здраве и образование за всички\" на швейцарското правителство. Този проект бе насочено към децата от ромските семейства. Той вече приключи и е  свързан с изграждането на 5 детски градини в ромски квартали. Това е пилотен проект, който ще продължи в други проекти, което ще му осигуни една устойчивост, изтъкна Бисер Петков.", "date": "2019.06.28", "title": "Министър Петков: До 2021 хората ще могат да избират формулата за изчисляване на пенсията"}
{"url": "https://www.faktor.bg/bg/articles/edin-ot-sluzhitelite-na-babh-plovdiv-hvanat-s-reket-v-s-iskra-e-sin-na-kmeta", "text": "Българската агенция по безопасност на храните е отстранила от работа двамата инспектори, поискали подкуп от две торби с козе сирене, кашкавал, кисело мляко и 1000 лева в брой. Толкова била мизата, за да си затворят очите и да не съставят акт на собственици на мандра край Първомай.   До задържането на държавните служители се стигнало, след като изнудваните от тях фермери се оплакали в полицията. Криминалистите устроили капан на инспекторите – рекетьори, използвали и СРС- та при задържането им. Единият от инспекторите е синът на кмета на село Искра. Той е началник на отдел в Българската агенция по безопасност на храните. В четвъртък вечерта прокуратурата го е освободила срещу парична гаранция от 3000 лв. Другият задържан е негов подчинен. Очаква се днес прокуратурата да реши дали да удължи ареста му или да го освободи срещу парична гаранция. Срещу двамата държавни служители прокуратурата е повдигнала обвинение за подкуп и за изнудване. Георги Кадиев и Мария Иванова са собственици на мандрата. „Поводът за подкупа беше един пътен лист, с който ние бяхме в нарушение. Искахме да превозваме животни, бяхме превозили 120 животни с един пътен лист на два пъти. Това беше нашата грешка. Той използва това, за да поиска подкуп. Той си каза директно, че иска 1000 лв. и две торби с продукти”, обясни Георги Кадиев пред Нова телевизия. „Ние произвеждаме сирене, кисело мляко, кашкавал. Оставиха ни два дни, за да дадем парите. Ние трябваше да решим дали животът ни да протече оттук нататък под някаква форма на робство или да се случи това, което стана”, поясни Мария Иванова.", "date": "2019.06.28", "title": "Един от служителите на БАБХ-Пловдив, задържан за рекет, е син на кмета на с. Искра"}
{"url": "https://www.faktor.bg/bg/articles/ivo-prokopiev-okonchatelno-osadi-bivshiya-shef-na-finansoviya-nadzor-stoyan-mavrodiev", "text": "Иво Прокопиев окончателно осъди бившия шеф на Комисията за финансов надзор (КФН) Стоян Мавродиев.  Върховният касационен съд не допусна за разглеждане жалбата на Мавродиев срещу решенията на предходните две съдебни инстанции, с които беше осъден за неимуществени вреди, причинени с разпространението на неистински и позорни твърдения, съобщава \"Дневник\". В определението си върховните съдии посочват, че в своите решения предходните съдебни инстанции правилно са разграничили противоправното поведение на Мавродиев, състоящо се \"в изнасяне на неверни обстоятелства и опозоряващи оценки и мнения\", и няма правно основание за касационно разглеждане на делото. С това решение осъдителното решение срещу бившия председател на КФН и настоящ главен изпълнителен директор на Българската банка за развитие окончателно е потвърдено. Стоян Мавродиев беше осъден да заплати 6000 лева заедно с дължимите лихви и разноски. Повод за делото са редица интервюта на Стоян Мавродиев от 2013 г., в които той твърди, че Иво Прокопиев \"лъже и манипулира\", че \"използва контактите си с български политици, за да назначава свои приближени в държавната администрация, от което да се облагодетелства\", че е \"престъпник\" и че \"нарушава обществения интерес\". Съдът категорично прие, че въпросните твърдения са неистински, позорни и причиняват вреди. Стоян Мавродиев започна масирана кампания срещу Иво Прокопиев и бизнеса му след публикации в \"Капитал\" и \"Дневник\" от февруари 2013 г., в които се посочва, че Мавродиев е призован за свидетел по делото за пране на пари, придобити от трафик на наркотици, срещу Евелин Банев–Брендо, тъй като неговият подпис е положен върху някои от документите на фирмите, през които е извършвано прането на пари. Едновременно с това оглавяваната от Мавродиев Комисия за финансов надзор подложи компаниите, в които Иво Прокопиев има участие, включително издателя на \"Капитал\" и \"Дневник\" - \"Икономедиа\", на безпрецедентен административен тормоз, възлизащ на над сто акта за стотици хиляди левове, огромната част от които вече окончателно са отменени от съда. Обосновавайки сходни твърдения в сигнал до прокуратурата, Стоян Мавродиев е инициатор и на т.нар. дело ЕВН за приватизацията на миноритарните дялове на енергийното дружество на борсата. Той е един от свидетелите на прокуратурата по него, като на последното заседание по делото беше призован, но той не се яви да свидетелства, представяйки медицинско свидетелство за заболяване. Разследването на прокуратурата за продажбата на миноритарните държавни дялове в ЕВН, по което е обвинен и Прокопиев, започна също след сигнал на Мавродиев през 2014 г. Стоян Мавродиев е призован като свидетел по делото, но на предишното заседание не се яви.", "date": "2019.06.28", "title": "Иво Прокопиев окончателно осъди бившия шеф на финансовия надзор Стоян Мавродиев"}
{"url": "https://www.faktor.bg/bg/articles/zapochna-sreshtata-putin-tramp-pri-ogromen-medien-interes", "text": "При небивал медиен интерес започна срещата на руския и американския президенти Владимир Путин и Доналд Тръмп, предаде АП.  Журналистите, отразяващи срещата на държавниците от двадесетте най-развити икономики в света (Г-20) в японския град Осака, са продължили да задават въпроси към двамата лидери и след като държавните глави са позирали за протоколни кадри. Планирано е тя да продължи около час и половина, пише БЛИЦ.  Двамата лидери поговориха оживено накратко „на крак“ преди церемонията за общата снимка и откриването на срещата на върха на Г-20.   \"Те се поздравиха, но не са обсъждали никакви въпроси предварително\", уточни говорителят на Кремъл Дмитрий Песков.  По-рано Тръмп заяви, че очаква „добър разговор“ с Путин в Япония.  По думите на помощника на руския президент Юрий Ушаков, лидерите ще обсъдят въпроси около стратегическата стабилност, иранския проблем и регионалните конфликти, включително Сирия, Афганистан, Украйна и Венецуела.    В преговорите от руска страна участват външният министър Сергей Лавров, първият вицепремиер и министър на финансите Антон Силуанов, помощникът на президента Юрий Ушаков, зам.-шефът на администрацията на Кремъл и прес секретар на президента Дмитрий Песков.  От американска страна - държавният секретар Майк Помпео, министърът на финансите Стивън Мнучин, и.д. шеф на апарата на Белия дом Ик Малвейни, помощникът на президента по националната сигурност Джон Болтън, говорителят на Белия дома Стефани Гришъм. Първото заседание ще бъде посветено на въпросите на глобалната икономика, търговия и инвестиции. Форумът се провежда в Япония на 28-29 юни, като тя е домакин за първи път. Освен страните, влизащи в Г-20 - Аржентина, Австралия, Бразилия, Канада, Китай, Франция, Германия, Индия, Индонезия, Италия, Мексико, Южна Корея, Южна Африка, Русия, Саудитска Арабия, Турция, Великобритания, САЩ, Европейския съюз и Япония, на срещата ще участват Испания, Сингапур, Тайланд, Египет, Сенегал, Чили, Виетнам, Холандия, както и международните организации ООН, Световната банка, Международния валутен фонд, СТО и други.", "date": "2019.06.28", "title": "Започна срещата Путин-Тръмп при огромен медиен интерес"}
{"url": "https://www.faktor.bg/bg/articles/parlamentat-na-severna-makedoniya-dobri-rokadite-v-pravitelstvoto", "text": "Депутатите в Северна Македония избраха Траян Димковски за министър на земеделието, Насер Нуредини на жизнената среда и планирането, Хусни Исмаили става министър на културата, Горан Милевски поема местното самоуправление, Садула Дураки ще отговаря за политическата система и междуобщностни отношения. Премиерът Зоран Заев заяви в кратко изказване преди гласуването, че това са част от промените, които той обяви на всички нива, след като е получил посланието на гражданите на президентските избори, предаде БГНЕС. Промените в правителството включват не повече от осем министри, каза Заев, затова е предложил да бъдат сменени седем. Той обяви, че промените ще продължат и в други институции, на централно ниво, в регионалните звена и обществените институции. „Тази промяна има крайната цел да ни подготви за период, който, по мое мнение, е ценен и страната ни не трябва да пропуска и трябва да бъде подготвена с максимални възможности. Такъв период се състоя във всички страни, когато те станаха членове на НАТО или започнаха преговори за членство в Европейския съюз. Убеден съм, че до декември имаме големи шансове да станем членове на НАТО, защото 20 членове вече са ратифицирали протокола и че ние ще отворим глави 23 и 24 за членство в ЕС“, каза Заев. В такъв период, каза той, трябва да се съсредоточим върху цялостните реформи в страната, а най-големите трябва да бъдат в нашата лична, индивидуална отговорност и честност. Той подчерта, че решението да ръководи Министерството на финансите до назначаването на нов министър е не да подписва или да направи нещо, което министърът ще направи. „Амбицията е да максимизирам отношенията си на отговорност, като вземам сериозни решения, за които никой никога не е мислил и възприел, които са абсолютно рационални и отговорни и които трябва да донесат ползи на всички граждани в тази страна. Целта на ремонта на кабинета са преди всичко интересите на гражданите и държавата и нищо повече“, каза Заев. В рамките на дебата, депутатите от опозицията обвиниха правителството, че рокадата, предложена от премиера Зоран Заев, е по-скоро козметична, отколкото истинска промяна. Това, казват те, показва, че те не са чули гласа на хората. Депутатите от управляващата партия обаче смятат, че реконструкцията е в резултат на това, че правителството слуша гражданите и че новите предложени министри ще продължат да прилагат политики, които ще движат страната напред. Промените в правителството бяха обявени от премиера Заев, след като станаха ясни резултатите от първия тур на президентските избори. Той обяви промени в управленските структури на обществените предприятия и в самата партия.", "date": "2019.06.28", "title": "Парламентът на Северна Македония одобри рокадите в правителството"}
{"url": "https://www.faktor.bg/bg/articles/elenko-gerdzhikov-nyama-da-ima-promeni-na-tsenite-za-zonite-v-sofiya", "text": "Притеснява ме искането за спирането на подробните устройствени планове. Единственият начин да предпазим територия от застрояване или презастрояване е приeмане на такива планове. Обещава се, предизборно най-вероятно, че чрез такива протести нещо ще се спре, не е вярно. Спирането на подробния устройствен план ще има обратен ефект. Това заяви председателят на Общинския съвет Елен Герджиков в сутрешния блок на БНТ. \"Подробният устройствен план дава гаранцията, че по преценка ще се строи, а не по максимално допустим капацитет\", разкри Герджиков. \"В едни тъмни времена в Борисoвата градина се появяват едни частни терени и са дадени на наематели, които и сега ги управляват. От Столична община преценихме, че това не е редно, а след проверка се видя, че договорите им са изтекли още преди 2 години. Още тогава заведенията трябва да освободят терените и започнаха съдебни дела. За сега спечелихме делото срещу \"Капитолия\". Предстоят още дела\", каза още той по темата за Борисовата градина. \"Това не е решение, а част от един план за устойчива градска мобилност и се разработва от повече от 2 години. София като модерен град иска да се развива и да се създават все повече условия за придвижване с велосипед и други. Няма да има промяна на цените за зоните в столицата\", допълни Герджиков по темата за \"червената зона\" в София. \"Наводни се част от ул. \"Солунска\", която е в експлоатация от септември 2018 г. От тогава имаше много дъждове. Паднали клони и листа запушиха шахтите, настилката не е проблемът. Шахтите бяха отпушени веднага,. От 33 000 шахти в София е имало сигнали само за 20 запушени след големия дъжд преди дни. Няма проблем със строителството\", завърши Елен Герджиков.", "date": "2019.06.28", "title": "Еленко Герджиков: Няма да променяме цените за зоните в София"}
{"url": "https://www.faktor.bg/bg/articles/donald-tramp-angela-merkel-e-golyama-moya-priyatelka", "text": "Американският президент Доналд Тръмп нарече германската канцлерка Ангела Меркел \"голяма моя приятелка\", докато двамата се отправяха за двустранни разговори в кулоарите на срещата на върха на Г-20 в Осака, предаде ДПА. \"Тя е фантастична личност, фантастична жена и за мен е радост, че съм неин приятел\", каза Тръмп. Той похвали търговските отношения между САЩ и Германия. Обикновено Тръмп е критичен към търговския дефицит на САЩ с Германия. Меркел говори за германските инвестиции в САЩ и каза, че ще повдигне въпроса с Иран в разговора си с Тръмп. Американският президент каза, че предпочита да бъде с Меркел, отколкото да гледа кандидат-президентския дебат на Демократическата партия в САЩ. Белият дом съобщи, че двамата са обсъдили \"широк спектър от въпроси, включително опасните действия на Иран в Близкия изток, стабилизацията на Либия, на Сахел, а също така и подкрепата за икономическа реформа в Украйна\", предаде ТАСС. \"Двамата лидери също така обмениха мнения относно преговорите с Китай и установяването на справедливи стандарти за глобална търговия\", добави Белият дом.", "date": "2019.06.28", "title": "Тръмп: Ангела Меркел е фантастична личност, фантастична жена и за мен е радост, че съм й приятел"}
{"url": "https://www.faktor.bg/bg/articles/fandakova-shefat-na-stroitelniya-nadzor-v-sofiya-podade-ostavka-zaradi-terasata-na-plamen-georgiev", "text": "Шефът на строителния надзор в София Влади Калинов подаде оставка заради терасата на Пламен Георгиев. За мен доверието е изключително важно и независимо че собственикът е купил покрива в този вид още през 2007 г., това не е повод да не бъдат разрушени незаконните постройки.  Това заяви столичният кмет Йорданка Фандъкова в предаването „Здравей, България“ на Нова телевизия.  Показала съм, че не искам да има съмнения в нашите действия и тяхната законосъобразност. И ако има такива, трябва да се вземат категорични мерки. Арх. Калинов е сериозен професионалист, дава си сметка и си подаде оставката, която приех. Работила съм винаги по този начин. Разделяла съм се с хора, които са работили добре, но са правили някакви пропуски и грешки. И смятам, че това е отговорността“, обясни Фандъкова и посочи, че в работата си следва последователна политика.  Тя заяви, че ще обяви своето решение дали ще се кандидатира отново за кмет на София, когато го вземе. „Сигурна съм, че всички кандидати внимателно ще обмислят, ще вземат решение и се надявам да предложат добри планови проекти за града. Но, за съжаление, виждам, че насоката на кампаниите обикновено е в негативен план. А за мен винаги е било важно да се предлагат добри решения за промяната на града. Така че кампанията на ГЕРБ ще бъде в тази поска, независимо дали се кандидатирам аз или не“, обясни Фандъкова. Тя коментира и темата за ремонтите в града, като посочи, че най-големите проблеми са свързани с изпълнението на големите проекти, които е важно те да бъдат контролирани. По думите ѝ важни са и реакциите на гражданите. „Не плащаме за недобре свършените дейности – над половин милион лева са санкциите, които вече съм наложила за ул. „Граф Игнатиев“. И има още възможности за санкции“, заяви тя. Във връзка с валежите и наводнените участъци на ул. „Солунска“, Фандъкова посочи, че проблемът са били две запушени шахти. „Имахме сериозни проблеми в много райони на София, но екипите реагираха сериозно и успяха много бързо да се справят. Следим много внимателно климатичните промени“, заяви тя. От 30 юни започва тежък ремонт на участък от бул. „България“, който ще затрудни движението в тази част на града. Това каза кметът на София Йорданка Фандъкова в интервю за п", "date": "2019.06.28", "title": "Йорданка Фандъкова: Шефът на строителния надзор в София подаде оставка заради терасата на Пламен Георгиев"}
{"url": "https://www.faktor.bg/bg/articles/evrodeputati-nadyavame-se-i-balgari-da-zaemat-klyuchovi-postove-v-noviya-evroparlament", "text": "Щастлив съм, че ще работя в Комисията на ЕП по транспорт и контрол на бюджета. Това заяви евродепутатът от ГЕРБ Андрей Новаков в ефира на БНТ. \"След още седмица ще се реши кой е новият председател и зам.-председател на Европейския парламент. Има шансове и българи да заемат ръководни и ключови позиции в ЕП\", разкри Новаков. \"Аз ще работя в комисията по транспорт и по правата на човека и миграцията. Колегите са се постарали там където преди имахме представители, отново да имаме\", допълни по темата евродепутатът от БСП Петър Витанов. \"И от БСП очакваме хора на ръководни постове в ЕП. Рано е обаче за решения\", коментира Витанов. \"Все още нямахме възможност да се съберем всички български представители на обща среща. И това ще стане след като започнем работа. Надявам се, че и сега ще загърбим партийните различия и ще работим заедно по важните въпроси\", каза евродепутатът от ГЕРБ. \"Този мандат ще имам възможност да работя в комисията по транспорт за проблема по пакета \"Мобилност\". Имаме стратегия, но не искам да оповестявам публично. Превидили сме и действия по време на немското, финландското и хърватското председателство. Обещавам, че ще направим и невъзможното\", разкри още Андрей Новаков.", "date": "2019.06.28", "title": "Евродепутати: Надяваме се и българи да заемат ключови постове в новия Европарламент"}
{"url": "https://www.faktor.bg/bg/articles/boris-dzhonsan-povede-v-nadprevarata-za-lider-na-konservatorite-vav-velikobritaniya", "text": "Борис Джонсън води с голяма разлика пред своя съперник Джереми Хънт в надпреварата за лидер на британската Консервативна партия на мястото на министър-председателя Тереза Мей, въпреки силното съсредоточаване на медийното внимание върху неговия личен живот. Това показват данните от актуално проучване, цитирано от ДПА. Джонсън и Хънт се състезават за гласовете на близо 160 000 членове на консерваторите, след като депутатите на партията ги избраха да се изправят един срещу друг в битката за лидерския пост. Очаква се победителят в надпреварата да бъде обявен на 23 юли. Според проучване на уебсайта за политически новини \"Кънсърватив хоум\" 66 процента от партийните членове подкрепят Джонсън за лидер на консерваторите, а едва 30 процента поддържат Хънт. Кампанията на Джонсън беше помрачена от домашна разправия между него и партньорката му, записана от съсед и предоставена на в. \"Гардиън\". \"Кънсърватив хоум\" обаче заяви, че този случай почти не е повлиял върху неговите позиции. \"Повечето партийни членове много държат на осъществяването на Брекзит и изборна победа на консерваторите и смятат, че Джонсън е по-подходящ да изпълни и двете\", каза уебсайтът. Членовете на Консервативната партия \"са склонни да разглеждат \"Гардиън\" като противник\", добави новинарският сайт. \"А след като вестникът съобщи за случая, повечето партийни членове, изглежда, не му обръщат внимание\", каза той.", "date": "2019.06.28", "title": "Борис Джонсън поведе в надпреварата за лидер на консерваторите във Великобритания"}
{"url": "https://www.faktor.bg/bg/articles/novini/balgariya/putin-s-konspiratsiya-liberalnite-kragove-izpolzvat-problemite-na-katolicheskata-tsarkva-za-da-ya-unishtozhat", "text": "Либералните ценности са отживелица, защото са били отхвърлени от повечето хора в западните държави. Това каза руският президент Владимир Путин в интервю за в. \"Файненшъл таймс\", цитиран от БТА. Според него Ангела Меркел е направила кардинална грешка, приемайки либерална политика по отношение на имиграцията от Близкия изток. \"Либералната идея предполага да не се прави нищо. Мигрантите могат да убиват, да плячкосват и да изнасилват безнаказано, защото техните права на мигранти трябва да бъдат защитени. Какви права са това? За всяко престъпление трябва да има наказание. Така че либералната идея стана отживелица. Тя влезе в конфликт с интересите на мнозинството от населението\", каза Путин. Путин каза, че Русия не е хомофобска страна, но че склонността на Запада да приеме хомосексуализма и половата неопределеност изглежда прекалена за него. \"Традиционните ценности са по-стабилни и по-важни за милиони хора, отколкото либералната идея, която, по мое мнение, наистина замира\", каза руският президент. Той изрази мнение, че либералните кръгове използват проблемите, които изпитва Католическата църква, за да я унищожат. ", "date": "2019.06.28", "title": "Путин с конспирация: Либералните кръгове използват проблемите на Католическата църква, за да я унищожат"}
{"url": "https://www.faktor.bg/bg/articles/oblachno-i-dazhdovno-s-maksimalni-temperaturi-do-34-gradusa", "text": "В петък още преди обяд ще се развива купеста и купесто-дъждовна облачност. След обяд на много места ще превали краткотрайно. В планинските райони преваляванията ще са временно интензивни и на места ще са придружени с гръмотевици. В западната половина от страната вятърът ще е от запад-северозапад, а в източните райони ще е от североизток, до умерен. Максималните температури ще са от 27 - 28 градуса в Източна България до 34 градуса в югозападните райони. Преди обяд по Черноморието ще бъде предимно слънчево, но след пладне ще се развива купеста и купесто-дъждовна облачност и ще превали краткотрайно. Ще духа до умерен вятър от север-североизток. Максималните температури ще са между 25 и 29 градуса, близки до температурата на морската вода. Вълнението на морето ще е 2 - 3 бала. Сутринта в планините ще е слънчево, но още преди обяд ще се развива купеста и купесто дъждовна облачност. След обяд на много места ще има краткотрайни, временно итензивни валежи и ще прегърми. Ще духа умерен до силен северозападен вятър, който привечер ще се ориентира от север-североизток. Максималната температура на височина 1200 метра ще е около 21 градуса, а на 2000 метра - около 15 градуса.", "date": "2019.06.28", "title": "Облачно и дъждовно, с максимални температури до 34 градуса"}
{"url": "https://www.faktor.bg/bg/articles/rumen-petkov-bitkata-s-koruptsiyata-u-nas-priklyuchi", "text": "Трябва да се направи ясен анализ на потребностите на партиите във връзка с партийните субсидии. Трябва да има публичен и обществен дебат по темата. Трябва ли цялото общество да плаща на една партия, за да си направи тя партийна телевизия? Този въпрос зададе в студиото на Би Ти Ви лидерът на АБВ Румен Петков по повод темата за партийните субсидии.  \"Постъпката на ГЕРБ за 1 лев субсидия също е грозна и популистична. Другата седмица ще си вземем уведомително писмо от Министерството на финансите за това колко надвзети субсидии трябва да върнем. Тук обаче възниква въпроса - какво правим със служителите от министерството, които са наддали парите? Съгласен съм, че и партиите трябва да понесат своята отговорност за това, че не са проверили сметките, но това не е причина така да се стъпва на вратовете на партиите и субсидията да се прави 1 лев\", каза още лидерът на АБВ. \"Рано е да се говори за обединение в ляво за предстоящите местни избори. За мен битката с корупцията на БСП приключи на 23 май. Няколко хора от БСП бяха превърнали кабинета на главния прокурор в кошче за душевни отпадъци. Всеки ден бяха там и размахваха някакви документи пред медиите. И така до 23 май. Това е опошляване на битката с корупцията. Тя трябва да е ежедневна и постоянна, а не само в предизборната кампания\", категоричен беше Петков. На въпрос дали \"Еврохолд\" ще реализира сделката за активите на ЧЕЗ в България, Петков бе лаконичен: Сделката с ЧЕЗ не мисля, че е съмнителна, нека да оставим чешките институции да си свършат работата. С нея сега се ангажира български инвеститор със сериозен бекграунд и мисля, че тази сделка е обнадеждаваща за България. Лидерът на АБВ подчерта, че сега отношенията с Русия се нормализират и това е добре. В този смисил, фактът че се коментира проекта \"Белене\" с воля от страна на управляващите е обнадеждаващо. Това е и последователната позиция на АБВ - АЕЦ \"Белене\" е задължителна.", "date": "2019.06.28", "title": "Румен Петков: БСП опорочи битката с корупцията, АЕЦ \"Белене\" е задължителна"}
