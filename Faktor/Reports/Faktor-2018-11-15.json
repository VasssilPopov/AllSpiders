{"url": "https://www.faktor.bg/bg/articles/novini/balgariya/raychev-situatsiyata-okolo-protestite-e-blizka-do-idvaneto-na-simeon-no-az-ne-vizhdam-lider", "text": "\"Има теоретически три варианта за това управление. Разбира се, има вариант просто нищо да не се случи, но това не ми се вярва да стане. Единият вариант е да се преформатират политическите сили, да се опитат в рамките на този парламент да направят нещо ново. Другият вариант е да отидат на правителство на малцинството. Това е много по-трудно, но би могло теоретически. И третият вариант е нови избори.\" Това са трите възможни изхода от ситуацията в страната днес. Това коментира в интервю за \"Фокус\" социологът Андрей Райчев. На въпрос дали ще успеят управляващите да потушат напрежението и да приберат хората от улицата, той изрази мнението, че не става дума за нестихващи граждански протести, а за протести, просвяткащи в различни градове. \"Първо, те не са в момента на улицата, а пресвятква в различни градове. Ще видим следващия уикенд, какво ще стане. Това не зная, може пък да отшуми. Не ми се вярва. Идва зима, цените растат, има инфлация. Не е някаква чудовищна инфлация, но инфлация реално има. Имайте предвид, че няколко години не само, че нямаше инфлация, имаше дефлация. Не се подобрява положението през зимата, идват сметките за парното – всичките фактори не ми говорят, че би могло да разчитат управляващите само по себе си да загасне. Но може и да загасне. Тук въпросът е – до Коледните празници има още 40 дена и могат ли те да издържат тези 40 дена. Така стои този въпрос. Въпросът с всяко народно недоволство и всяко такова пламване звучи така – могат ли да се доберат до някакъв спасителен бряг и как ще действат. Не си личи, между другото, вътрешните противоречия да се усилват. Ако забелязвате, правителството усили консолидацията си. Няма да застане един министър и да каже – ей, този Симеонов, той направи цялата работа и т.н., някакви обвинения вътрешни. ГЕРБ не показва пукнатина. Това говори в полза на това, че ще издържат.\" Що се отнася до това свари ли нестихващите протестите  неподготвени политическите субекти, Райчев коментира: \"Със сигурност ги свари неподготвени, защото те не могат да разберат, защо някакъв бензин изведе хората? Но това беше искрата, която подпали много нагретите въглища. Аз неслучайно говорих – 50 скандала един след друг. 50 скандала, от които ясно личи, че нищо не се решава, а само се крещи, вика се и си остава както властта направи. 50 скандала без изход водят до това. Дали са изпуснати юздите? Много се надявам да не са. В смисъл, че хората няма да се втурнат през глава по площадите. Но има един момент, в който ситуацията би могла да стане и неуправляема. Би могло. Не се е стигнало до там, не е близо даже до там, но има и такъв сценарий. Тогава става хаос, както сме гледали с историята с хиперинфлацията. Разбира се, не забравяйте, хиперинфлацията си беше страшен бич. Хората не знаеха какво да правят на следващия ден. Тук няма такова обедняване. Освен това имаше страшна деморализация на БСП тогава, 1996 година, тя се чувстваше много виновна и прочие. ГЕРБ сега не излъчват това ниско самочувствие, така че не сме стигнали чак до там. Но съдбата чука на вратата. Няма никакво съмнение.\" По думите на Райчев единственият ефект, който е близо до този, който сме наблюдавали, е когато идваше Симеон. \"Тогава те не искаха познатите партии, някак си като казваха „искаме царя“, едни искаха монархия, други искаха република под негово ръководство, каквото и стана, трети просто искаха да счупят досегашното. Те казват – не искаме досегашното. И това беше, ако помните, вълна, която през пролетта на 2001 година заля България\", върна лентата социологът и отбеляза, че за разлика от онзи момент сега не вижда подходящия лидер.", "date": "2018.11.15", "title": "Райчев: Ситуацията около протестите е близка до идването на Симеон, но аз не виждам лидер"}
{"url": "https://www.faktor.bg/bg/articles/novini/balgariya/fandakova-ministri-deputati-obshtinari-bez-koli-v-denya-za-po-chist-vazduh", "text": "Служителите на Столичната община няма да използват личните и служебните си автомобили в Деня за по-чист въздух – 16 ноември 2018 г. Очаква се примерът им да бъде последван от служители на министерства, районни администрации, Народното събрание и Министерския съвет. Покани до всички администрации за включване в инициативата, която ще се реализира за първа година в България, вече са изпратени лично от столичния кмет – Йорданка Фандъкова. \"Каним всички граждани, институции, ученици, бизнеси, да се включат в този Ден за по-чист въздух чрез отказ от личните и служебните си автомобили или чрез други, избрани от тях инициативи. Целта е всички заедно да покажем, че участието на всеки един от нас в преодоляване на този характерен за зимния период проблем е много важно. Нито една мярка и нито една инициатива сама не може да се справи с предизвикателството \"по-чист въздух\". Всички заедно – и институции, и граждани – можем\", коментира инициативата кметът Йорданка Фандъкова. Участие в Деня за по-чист въздух до момента са заявили над 100 училища и детски градини в столицата, които ще го отбележат с различни инициативи, включително с тематични информационни инсталации, тематичен \"Час на класа“, засаждане на растителност в дворовете или писане на есета. Наред с учениците, сред заявилите участие са представители на различни компании с голям брой служители, между които комуникационни оператори, вериги бензиностанции, банки, ИТ компании. За максимално улеснение на участниците Столичната община предоставя инструментариум с възможности за участие в Деня за по-чист въздух. Повече информация за инициативата: https://www.sofia.bg/green-sofia Инициативата на Столичната община се провежда с подкрепата на посолството на Великобритания в България. Идеята за отбелязване на Ден за по-чист въздух идва именно от Великобритания, където този ден се отбелязва всяка година в различни градове.", "date": "2018.11.15", "title": "Фандъкова: Министри, депутати, общинари - без коли в Деня за по-чист въздух"}
{"url": "https://www.faktor.bg/bg/articles/novini/balgariya/biser-petkov-nyama-da-se-promenya-zakonodatelstvoto-otnosno-bremennost-i-maychinstvo", "text": "\"Правителството не чака, а действа по отношение на исканията на майките на децата с увреждания. Исканията им се удовлетворяват, правителството предприе законодателни инициативи, с които да се гарантират правата на хората с увреждания\", заяви пред БНТ социалният министър Бисер Петков. \"По отношение на покачването на цените на някои от горивата, говоря за тези за отопляване на бита, вероятно следващата седмица ще бъде прието решение, с което на всички, които получават целеви помощи за отопление ще бъдат изплатени допълнително по 100 лева, с които да се компенсира увеличението на цените на някои горива - твърдо гориво, дърва въглища и повишение цената на газта. По този начин ще бъде компенсирано и другото увеличение, което в резултат от това увеличение се наблюдава по стоковата веригата\", съобщи той. Бюджетът за 2019 предвижда съществен ръст на социалните разходи, този бюджет е разработен на основата на ръст на минималната работна заплата. Предвидено е с 9,8% да нарасне тя и да стане 560 лева от януари, добави той. \"Предвидени са и разходи за подкрепа на социално слабите, най-големият ръст в социалното министерство е по отношение на хората с увреждания. Там бюджетът включва допълнително над 150 милиона лева. Предвидена е една сума от 30 милиона лева, 50% ръст от сегашната сума за енергийно подпомагане на около 200 000 българи, които доходите не им позволяват да си осигурят \"топлото\". Предвижда се и подпомагане на общините в трансферите за финансиране на социалните услуги, които са държавно делегирани дейности. За следващата година е предвидено за тази цел да се изплатят 260 милиона лева, което е с повече от 30 милиона спрямо тазгодишната сума\", коментира Бисер Петков. Той бе категоричен, че държавата няма намерение да се променя законодателството относно бременност и майчинство. Българското законодателство предсоатвя по- благоприятни условия от минималните стандарти, които европейската директива гарантира.", "date": "2018.11.15", "title": "Бисер Петков: Няма да се променя законодателството относно бременност и майчинство"}
{"url": "https://www.faktor.bg/bg/articles/novini/svyat/ek-prizova-sluchayat-s-gruevski-da-ne-se-politizira", "text": "\"Европейската комисия не може да коментира случая с бившия премиер на Република Македония Никола Груевски, който поиска политическо убежище в Унгария\", заяви днес говорителката на ЕК Мая Коциянчич и изтъкна, че от македонските институции се очаква да действат в съответствие със законите. \"Не коментираме процедури, които са в ход. Върховенството на закона е основен принцип на ЕС, както за страните членки, така и за страните кандидатки. Очакваме всички страни да действат в съответствие със законите. Това е правна процедура и не бива да се политизира\", каза Коциянчич за македонския портал Алсат М. По-рано унгарските власти потвърдиха, че Груевски е поискал убежище в Унгария.", "date": "2018.11.15", "title": "ЕК призова случаят с Груевски да не се политизира"}
{"url": "https://www.faktor.bg/bg/articles/novini/svyat/makedoniya-razsledva-sluzhiteli-pomagali-na-bivshiya-premier", "text": "Властите у нас отрекоха появилите си информации, че той е избягал от македонското правосъдие с български паспорт. Унгария също отрича да е помагала на Груевски, а Македония започна разследване срещу длъжностни лица. След среща с македонския премиер Зоран Заев, Бойко Борисов опроверга информацията, публикувана в унгарски опозиционен сайт, че Никола Груевски вероятно е пресякъл границата с български паспорт. „Бившият премиер Груевски нито е искал, нито е издаван български паспорт. 100% фалшива новина - нито е искал, нито е издаван”, заяви Борисов. Въпросите около бягството на Никола Груевски остават повече от отговорите. Унгарското правителство твърди, че не е оказвана помощ на Груевски да напусне Македония, не е ясно и в коя държава той е потърсил убежище. Самата молба за статут е пусната в имиграционната служба в Будапеща. Унгарски медии наричат Груевски ВИП-мигрант, тъй като той не е в транзитен център, както повеляват унгарските закони. \"Ако бивш политически лидер, особено човек, който е бил премиер на една държава в продължение на 10 години, потърси убежище, тогава се прилагат специални процедури от съображения за сигурност. Фактът, че изслушването му не се състоя в транзитен център, а в Будапеща не променя нищо в самата процедура”, каза Гергей Гуяш, началник на кабинета на Виктор Орбан. 400 страници придружават македонската молба за екстрадиция до Унгария. Според европейското законодателство Унгария не би следвало да даде статут на Груевски, тъй като той идва от трета страна, считана за безопасна. „Недопустимо е страна-членка на Европейския съюз да не почита върховенството на закона. Вярвам, че Унгария скоро ще изпрати Никола Груевски, за да може да изпълни присъдата, за която е осъден окончателно”, заяви премиерът на Македония Зоран Заев. Все още не е ясно как Груевски е пристигнал в Унгария. „Мога да ви дам информация от мои сигурни източници в Скопие. Груевски е преминал през Сърбия и цялото му преминаване до Унгария е станало със съдействието на сръбските власти”, каза и вицепремиерът Красимир Каракачанов. В София пред  NOVA сръбският премиер Ана Бърнабич заяви, че не е информирана за случая. Втора версия се тиражира от сръбски медии. Според тях Груевски е стигнал с автомобил до Тирана и оттам със самолет на авиокомпания Малеви е отлетял за Будапеща - малко вероятна версия, тъй като Малеви не съществува от години. Остава въпросът защо все пак Груевски избра Унгария? Орбан го наричаше  - нашето момче. По време на мигрантската криза  Унгария помогна на Македония да построи ограда по границата с Гърция, бяха изпратени и унгарски полицаи. Груевски беше и човекът, който поведе кампания срещу милиардера Сорос в Македония, подобна на кампанията на Орбан в Унгария. Унгарските власти открито подкрепяха партията на Груевски в изборни битки.", "date": "2018.11.15", "title": "Македония разследва служители, помагали на бившия премиер"}
{"url": "https://www.faktor.bg/bg/articles/tsvetanov-sistemnata-politicheska-ataka-na-bsp-kam-nas-e-izgradena-s-falshivi-novini", "text": "Днес фалшивите новини са най-голямото предизвикателство. От БСП много умело ги използват, за да ни атакуват ежедневно. Така те успяват да създават напрежение в обществото и да ни карат да влизаме в обяснителен режим, отсявайки непрекъснато истината от лъжата. Това заяви председателят на ПГ на ГЕРБ и зам.-председател на партията Цветан Цветанов тази вечер по време на дискусията „Икономически перспективи пред България в контекста на глобалните процеси“. Форумът се проведе в София и бе организиран съвместно от Предприемачи ГЕРБ и Фондация „Ханс Зайдел“. „Няма ли политическа стабилност, всички икономически постижения отиват на заден план. Политическите ни опоненти искат смяна на данъчната система и въвеждането на прогресивно подоходно облагане. Ако направим това нещо обаче, ние рискуваме да загубим днешната стабилност и да станем непривлекателна дестинация за правене на бизнес “, обясни Цветан Цветанов. По думите му в такива случаи си проличава колко важни са системните партии. „Ние осъзнаваме колко важно условие е данъчната система за инвеститорите и искаме да бъдем предсказуем партньор“, посочи зам.-председателят на ГЕРБ. Цветанов коментира и темата с цените на горивата. „Цените вече вървят надолу, но дори когато бяха достигнали най-високите си стойности, пак бяха далеч по-ниски от тези по времето на правителството на Орешарски. По онова време доста по-ниски бяха и пенсиите, минималните и средните работни възнаграждения“, отчете председателят на ПГ на ГЕРБ. Той отбеляза, че заплатите в България може и да не са толкова високи, колкото би ни се искало на всички, но е важно да се помни от какво положение е била принудена ПП ГЕРБ да тръгне през 2014 г., да се знае какво е положението сега и какви са очакванията за следващите години. „За България и българската икономика предстоят поне още 2 много добри години. Това ще бъде подходящ момент икономиката да се разшири дори по посока развиване на нови бизнеси. След този добър период се очакват и трудности, но те няма да са само за България. Очакват се дори сътресения в банковите системи по света.“, заяви по време на дискусията бившият финансов министър Симеон Дянков. Според него каквото е могла да направи България за влизане в еврозоната - го е направила. „Макар и Брекзит да е болезнена тема – излизането на Великобритания от ЕС може да бъде полезно в дългосрочен план, защото Обединеното кралство е било спирачка за доста идеи и реформи през годините“, коментира Дянков и за финал даде съвет на българите до влизането ни в еврозоната да теглят кредити в евро. На свой ред председателят на Предприемачи ГЕРБ Валя Чилова подчерта важността на тазвечершния форум и благодари на Фондация \"Ханс Зайдел“ за подкрепата към ПГЕРБ при провеждането на такива форуми. Чилова коментира и актуални теми като политическата стабилност в ЕС, Брекзит и проблемите на бизнеса в намирането на качествени кадри. Представителят на Фондация „Ханс Зайдел“ Богдан Мирчев поздрави предприемачите за активната им позиция в икономически аспект и подчерта, че темите за Брекзит, влизането на България в еврозоната и глобализацията на икономиката са от изключителна важност за българския бизнес. На форума присъстваха и административният секретар на ГЕРБ и областен координатор на ГЕРБ-София Цветомир Паунов, организационният секретар на ПГЕРБ Зафир Зарков, зам. - председателят на СОС съвет и член на НИС на ПГЕРБ Николай Стойнев, народни представители, общински съветници и представители на бизнеса в града и областта.", "date": "2018.11.15", "title": "Цветанов: Системната политическа атака на БСП към нас е изградена с фалшиви новини"}
{"url": "https://www.faktor.bg/bg/articles/novini/svyat/koshmar-na-patya-chelen-udar-na-dva-avtobusa-s-uchenitsi-ima-raneni", "text": "Около 40 души, повечето деца, са ранени след тежка катастрофа между два автобуса с ученици в Южна Германия. Инцидентът стана днес следобед на пътя между градчетата Амерндорф и Цирндорф, западно от Нюрнберг (област Бавария). Автобусите са се сблъскали челно, информира die.bg. Общо 12 души са били откарани с хеликоптери до болница. Петима от тях са с опасност за живота. Други 15 души са с по-леки наранявания, а 20 са пострадалите само с повърхностни рани. Поне 4-рима от ранените се е наложило да бъдат вадени от пожарникари, които са използвали металорежещи машини. Поне 2-ма от тежко ранените са деца. \"Беше ужасна картина. Когато пристигнахме, вече бяха пристигнали линейки и се оказваше помощ на десетки хора директно на поляната пред автобусите\", заяви пред говорителят на местната полиция Берт Рауенбуш. Полицията разследва причините за инцидента, в който има замесено и трето превозно средство.", "date": "2018.11.15", "title": "Кошмар на пътя: Челен удар на два автобуса с ученици, има ранени"}
{"url": "https://www.faktor.bg/bg/articles/novini/balgariya/grazhdani-otnovo-protestirat-v-stranata-iskat-ministerski-ostavki", "text": "Стотици протестиращи и тази вечер са по улиците в няколко различни града на страната. Неефективното управление на държавата, съществуващия според хората картел на горива и високите данъци са причините, поради които и днес има недоволни на улицата в Стара Загора, Варна, Бургас, Сливен, Перник, Габрово, Велико Търново, Добрич. Недоволни перничани и тази вечер блокираха пътен възел \"Даскалово\" и автомагистрала \"Люлин\". Те отново настояват за по-висок стандарт на живот и реформи в правителството. Разрешение за протеста не е искано и не е давано от община Перник. Призивът днес е \"Промяната е възможна\". В поканата за протест изрично се подчертава, че това е протест на гражданите на Перник и нито една политическа партия не е добре дошла. След снощната обсада на сградата на общинската и областната администрация, полицията и жандармерията, силите на реда през деня спираха за проверка почти всички автомобили. Междувременно ОД на МВР разпространи позиция, в която заявява, че ще продължава да изпълнява задълженията си толерантно, спазвайки закона, етиката и морала. Снощи пред сградата на община Перник, където след протеста на магистралата са отишли протестиращите, полицаите са свалили каските си след призив на недоволните. Това е знак на толерантност и апел за спазване на закона от всички граждани, уточни пресцентърът на ОД на МВР. Органите на реда имат една единствена задача - да осигурят добър обществен ред и сигурност на всички граждани, както на тези, които изразяват позицията си протестирайки, така и на останалите хора в страната, заявиха от ОД на МВР. Въпреки лошото време, с чадъри, дъждобрани и качулки старозагорци излязоха на улицата и развяха българския трибагреник, скандирайки \"оставка\". С шествие те настояха за по-добър стандарт на живот и оставка на правителството, предаде \"Канал 3\". Недоволството във Варна отново започна пред катедралния храм в морската столица. И днес пешеходци и мотористи скандират \"оставка\" и огласят с клаксони пространството. Те блокираха Аспаруховия мост и в двете посоки. За пети пореден ден в Сливен се провежда протестно шествие под наслов \"Един народ срещу системата\". Участниците се събраха на площад \"Хаджи Димитър\". \"Никой не може да се държи като собственик на държавата и да смята, че ние сме овце за стригане. Диктатурата и личното управление си отидоха преди 29 години. Не ни се гледа същият филм втори път. Липсата на демокрация и свободен пазар носят бедност, а монополите носят богатство за неколцина избрани\", заявяват протестиращите, които ще тръгнат на шествие по сливенските улици. В Добрич недоволните граждани излязоха на протестно автошествие. С развети знамена и клаксони те се придвижиха по предварително начертан маршрут по основните булеварди в града. Според организаторите протестът тази вечер в града е свързан с \"картела на горива, обидната политика спрямо хората с увреждания, високите данъци и неефективното управление на държавата\". Хората искат оставката правителството, намаляване на цените на горивата и запазване на младите хора в България. По-късно протестиращите ще се съберат пред сградата на общината, като настроенията са за блокиране на пътища. Организаторите заявиха готовност да излизат всяка вечер на протест, докато исканията им за оставка на правителството не бъдат удовлетворени. За 25-та поредна вечер майки на деца с увреждания се събраха пред сградата на Министерския съвет с настояване за оставката на вицепремиера Валери Симеонов. Шествието им и тази вечер не пропусна централата на НФСБ на ул. Раковски 134, към която полетяха балони, пълни с вода. Граждани се събраха на протест и пред Народното събрание, недоволни от задкулисното формиране на българската външна политика и опитите да бъде подписан Глобалния пакт за миграция на ООН, предаде БНР. Според недоволните, клаузите в документа застрашават националната ни сигурност и съществуването на България. Те настояват за широка обществена дискусия преди България да вземе решение дали ще се присъедини към Пакта. Чуха се призиви за оставки на външния министър и на министъра на правосъдието.", "date": "2018.11.15", "title": "Граждани отново протестират в страната, искат министерски оставки"}
{"url": "https://www.faktor.bg/bg/articles/orban-se-vklyuchi-v-ruskiya-plan-za-osuetyavane-na-evroatlanticheskata-integratsiya-na-makedoniya", "text": "Това, че Орбан е най-активен защитник на бившия македонски премиер Груевски е обяснимо преди всичко с общия им политически афинитет към Русия на Путин и желанието на Орбан като руски лобист да подпомогне осуетяването на македонското членство в НАТО. Крайно време е да се прекрати оценяването на Орбан като европейски политик само през призмата на неговото несъгласие с политиката на Брюксел по миграцията. Това несъгласие не само вдигна високо рейтинга му, но и успешно прикри други, далеч не толкова привлекателни специфики на неговата позиция като премиер на Унгария.  През последното десетилетие Виктор Орбан установи режим на \"мек\" авторитаризъм в Будапеща и идеологизира максимално позициите на унгарската държава в посока десен радикализъм - до публичното му признание и категорично заявена цел да промени политическия режим в Унгария към \"нелиберална демокрация\". Орбан не крие, че негови примери в тази посока са Владимир Путин и Реджеб Ердоган. В последно време зачестяват сериозните информации и анализи, че Унгария се превръща все повече в плацдарм на руските стратегически интереси и на мероприятията на специалните служби на Москва. Именно от тази позиция Орбан категорично осъди смяната на управлението в Скопие и съдебното дирене срещу бившия премиер Груевски. Днес на практика Орбан предоставя убежище на Груевски - за да не влезе последния в затвора за това, че се самозабрави начело на изпълнителната власт и купи за своите скромни нужди на премиер \"Мерцедес\" на умерената цена 650 000 евро (шестотин и педесет хиляди евро). (Един македонски колега казва - да беше само \"Мерцедесът\", с мед да го нахраниш... \"Мерцедесът\" е дребна работа, разбира се, но очевидно безобразие, лесно доказуемо в съда.) Разбира се, участвайки в общия руски план за осуетяване на европейската и атлантическа интеграция на Македония и в подкрепата за антибългарския бивш премиер Груевски (също политическо лице в услуга на Москва и Белград), Орбан практически открито заявява позиция в пряк ущърб на българскитер национални интереси. Бих отишъл и стъпка напред - с подкрепата си за режима на Груевски и на руските подмолни действия срещу интеграцията на Македония в западния съюз Орбан демонстрира открито неприятелска позиция спрямо България. Струва си българското правителство да отрази тази позиция и да я коментира. Още повече, че партиите на Орбан и на Борисов са сестрински партии в ЕНП. Хубава \"сестра\", няма що...", "date": "2018.11.15", "title": "Орбан се включи в руския план за осуетяване на евроатлантическата интеграция на Македония"}
{"url": "https://www.faktor.bg/bg/articles/es-gotov-za-sdelkata-s-london-za-brekzit", "text": "ЕС е готов да сключи до края на ноември споразумение с Лондон за оттеглянето на Великобритания, заяви председателят на Европейския съвет Доналд Туск, съобщава БТА.  Готови сме за действия и без споразумение, но предпочитаме да има сделка, добави той. Туск отказа да коментира събитията в Лондон от последните часове и оставките на министри от правителството на Тереза Мей.  По-рано днес той изрази готовност да свика на 25 ноември сутринта извънредно заседание на Европейския съвет, на което да бъде оценено представеното снощи предварително споразумение с Великобритания. Ако това заседание се състои, на него се очаква ЕС да подкрепи договорката и да разреши начало на преговорите за бъдещите отношения с Лондон.  След утвърждаване от Европейския съвет предварителното споразумение ще бъде подложено на одобрение от Европейския парламент и националните и някои регионални парламенти (общински съвети) в ЕС.  Снощи главният преговарящ на ЕС Мишел Барние съобщи, че се предлага Великобритания да напусне ЕС на 29 март догодина, с преходен срок до края на 2020 година. Този преходен срок подлежи на удължаване, ако Лондон поиска и ако Европейският съвет се съгласи. В срока на прехода Великобритания няма да има глас в ЕС, но ще бъде длъжна да изпълнява неговите решения.", "date": "2018.11.15", "title": "ЕС готов за сделката с Лондон, министри на Мей хвърлят оставки"}
{"url": "https://www.faktor.bg/bg/articles/es-investira-nad-290-mln-evro-v-balgarskiya-zhp-transport", "text": "290.4 млн. евро ще бъдат инвестирани в по-модерни, бързи и безопасни железопътни връзки между градовете Пловдив и Бургас, свързващи някои от най-големите градове на страната с Черно море, съобщават от пресцентъра на Представителството на ЕК в България. ЕС цели инвестицията да допринесе за изграждането на високоскоростната железопътна линия по коридора Ориент/Източно Средиземноморие от трансевропейската транспортна мрежа (TEN-T), свързващ Централна с Югоизточна Европа. Комисарят по въпросите на регионалната политика Корина Крецу заяви, че благодарение на този проект, финансиран от ЕС, българските граждани ще могат да пътуват за по-кратко време и при повишена безопасност. „Те също така ще усетят и ползите от по-доброто качество на въздуха, тъй като проектът насърчава екосъобразната мобилност в страната”, добави Крецу. Проектът ще доведе до намаляване на времето за пътуване с 40 минути, както за пътниците, така и за товарите. Влаковете ще достигат скорост между 130 и 160 км/ч по участъка с дължина 293 км. Това ще направи пътуването с влак конкурентно на автомобилния транспорт. В същото време редица мерки ще доведат до повишаване на безопасността по линията благодарение на новите системи за сигнализация и телекомуникации и заменянето на съществуващите железопътни прелези с 29 надлеза, пешеходен надлез и подлез.", "date": "2018.11.15", "title": "ЕС инвестира над 290 млн. евро в жп отсечката Пловдив–Бургас"}
{"url": "https://www.faktor.bg/bg/articles/obshtestvo/lyubcho-neshkov-gruevski-nesluchayno-izbyaga-v-ungariya-toy-e-produkt-na-edin-chuzhd-proekt", "text": "Възможно е Никола Груевски да е използвал български паспорт при бягството си в Унгария. Това коментира пред БНТ журналистът Любчо Нешков. Груевски не е обикновен азиатски деспот, който е дошъл с идеята да прави каквото си иска. Той е продукт на един чужд проект и като такъв напуска Македония. В продължение на 10 години какво правеше той? Рушеше българското историческо минало, икономиката на страната чрез тоталната корупция, рушеше и държавните институции, за да не може Македония да бъде независима държава, каза Нешков. Според него Груевски минава през Сърбия на път за Унгария, с помощта на същите хора, които рушиха македонския законодателен храм на 27 април. В събота е обядвал в един от най-известните хотели в Белград. Там често обядва и друг издирван от Интерпол, каза той. По думите му Груевски неслучайно пристига в Унгария след бягството си. Всички медии, които критикуват България, са собственост на Виктор Орбан. Тези двама души са собственици на 80% от медиите в Македония, които публикуват срещу България и евроинтеграцията. Груевски не е първият висш държавник, който бяга с български паспорт, ако това се потвърди. Миналата година избягаха двама, може би най-важните ръководители в македонските спецслужби и те бяха арестувани в Солун. Тази мрежа за паспорти с кого е общувала, попита Нешков и каза, че тя може и да е под техен контрол.", "date": "2018.11.15", "title": "Любчо Нешков: Груевски е продукт на един чужд проект, неслучайно избяга в Унгария"}
{"url": "https://www.faktor.bg/bg/articles/ikonomika/turizam/angelkova-otchete-31-protsenta-rast-na-chuzhdestrannite-turisti-prez-2018-g-spryamo-2015-g", "text": "Ръст от 31% на чуждите туристически посещения тази година спрямо 2015 г. и превръщането на България в привлекателна целогодишна туристическа дестинация, отчете министърът на туризма Николина Ангелкова, която участва в София във втория Международен конгрес на световните цивилизации и историческите маршрути, организиран от Световната организация по туризъм (СОТ) към ООН. Общият брой на чуждестранните туристи през 2017 г. е 8 милиона 882 хиляди души - над един милион повече от населението на страната, припомни Ангелкова. Тя посочи, че туризмът е доказал потенциала си като един от основните генератори на растеж в световната икономика - има 10.4 на сто от световния БВП, дава заетост на над 313 миилона души. България е част от тези положителни тенденции - туризмът има почти 13 процента дял от БВП и работим страната ни да се наложи като четирисезонна дестинация с нейните световно известни зимни и морски курорти и прекрасни плажове, отбеляза министърът. По думите й предстои страната ни да бъде открита и с богатството на минерални извори и спа комплекси. Тя напомни, че сме наследници на древни цивилизации, имаме над 40 хиляди исторически паметници и обекти, които правят България една от най-атрактивните дестинации за хора, интересуващи се от история и култура. Да пътуваш значи да притежаваш света, припомни Ангелкова думи на известен пътешественик и добави, че пътуването започва с малка стъпка, но направена с широко отворени очи. Културното наследство разказва историята на човечеството, нашата обща история, затова е важно да го запазваме и предаваме, отбеляза тя. Председателят на парламентарната комисия по култура Вежди Рашидов коментира, че, колкото сме добри, толкова и непознати. От 10-15 години усилено водим политика светът да види една много стара държава, с много наслоени култури, отбеляза той. Визитната картичка на всеки туризъм е неговото културно наследство. България заслужено има своето място в световната култура, каза още Рашидов. Председателят на парламентарната комисия по икономическа политика и туризъм Петър Кънев отбеляза, че туризмът е един от ключовите сектори в Черноморския регион и допълни, че в последните години регионът се е утвърдил като водеща туристическа дестинация. Хайме Кабал, заместник-генерален секретар на Световната организация по туризъм, подчерта, че културното наследство оформя идентичностите и има отражение върху всекиденвието ни. Историческите маршрути са оформили въображението на много поколения ,като са допринесли за създаването на различни творби на изкуството, отбеляза той и допълни, че те са уникален инструмент за повишаване на туристическата конкурентоспособност. Конгресът в София, който е събрал делегати от цял свят, започна с родопски гайди, народни танци, представени от ансамбъл \"Българе\" и песента \"Излел е Дельо хайдутин\", изпълнена от Валя Балканска. По време на дискусиите ще бъдат обсъдени общи инициативи за развитие на културно-историческия туризъм, както и мерки за опазване и популяризиране на материалното и духовното богатство на човечеството от древността до наши дни. Ще бъдат анализирани възможностите за развитие на туристически проекти, свързани с устойчивостта на културните маршрути и транснационалното сътрудничество за тяхното осъществяване. Сред основните теми ще бъдат също добрите практики като инициативата на СОТ \"Западният път на коприната\". Министерството на туризма организира и двудневно туристическо изложение в Античния културно-комуникационен комплекс \"Сердика\" (зона Ларгото), на което ще бъдат представени български традиционни продукти.", "date": "2018.11.15", "title": "Ангелкова отчете 31% ръст на чуждестранните туристи за 3 години"}
{"url": "https://www.faktor.bg/bg/articles/obshtinata-zasega-nyama-da-kupuva-kashtata-na-yavorov-zaradi-sporove-i-vazbrani", "text": "\"Нашето намерение къщата на Яворов да стане общинска собственост остава, но всички спорове и други възбрани трябва да бъдат окончателно уредени преди или най-късно с продажбата\". Това обяви в профила си във \"Фейсбук\" столичният кмет Йорданка Фандъкова. Преди около месец тя заяви, че е добре държавата или общината да придобият този паметник на културата и да го превърнат в действащ музей и място за култура. Днес Фандъкова съобщава в социалната мрежа, че заради това намерение е възложила правен анализ на собствеността на имота и сградата, преди да се инвестират публични средства и с цел да се защити общественият интерес. И анализът установил множество проблеми. \"Обявената цена е достатъчно голяма и тя задължава към отговорно поведение както общината, така и настоящите собственици\", посочва столичният кмет. Къщата, в която е живял поетът Пейо Яворов на столичната улица \"Раковски\" 136, е обявена за публична продажба от съдия-изпълнител Мирослав Колев. Цената на къщата е определена на 1 628 758.08 лв. \"Правният анализ на собствеността показа множество неясноти, за които настоящият собственик (Васил Панчев), както и неговият кредитор, който е предходният управител на дружеството собственик (Володя Лозанов), трябва да положат усилия да изчистят. На този етап придобиването на имота е рисково за всеки евентуален купувач, в това число и за общината\", отбелязва Фандъкова.", "date": "2018.11.15", "title": "Общината засега няма да купува къщата на Яворов заради спорове и възбрани"}
{"url": "https://www.faktor.bg/bg/articles/ramzan-kadirov-zaradva-s-mertsedes-5-godishno-dete-napravilo-4105-litsevi-opori", "text": "Чеченският президент Рамзан Кадиров подари бял \"Мерцедес\" на 5-годишния Рахим Куриев, който преди 3 дни направи 4105 лицеви опори за два часа и 25 минути, съобщиха руските медии. Представителите на книгата \"Гинес\" обаче отказали да регистрират постижението заради \"незначителни забележки\". Кадиров обаче се срещна с момченцето, което бе наречено от журналистите \"Чеченския Шварценегер\". То живее с родителите си в село Дуба-Юрт.  \"Рахим има достатъчно сила отново и отново да прави по 4000 лицеви опори, стига членовете на комисията да имат търпението да ги броят. Затова получаваш този \"Мерцедес\". Татко ти ще те вози. Ти заслужаваш най-доброто\", обърна се чеченският президент към детето, а след това връчи ключовете от луксозния автомобил на родителите му. Малкият спортист показа способностите си на Рамзан Кадиров върху капака на мерцедеса, като го увери, че може да направи и 5000 лицеви опори. Треньор на Рахим е неговият баща. Момченцето тренира ежедневно, откакто е навършило 3 години. (източник: dir.bg)", "date": "2018.11.15", "title": "Рамзан Кадиров зарадва чеченски Шварценегер с бял \"Мерцедес\" (видео)"}
{"url": "https://www.faktor.bg/bg/articles/stari-balgarski-obichai-ozhivyaha-v-antichniya-tsentar-serdika", "text": "С изпълнение на \"Излел е Дельо хайдутин\" голямата българска народна певица Валя Балканска откри изложба в Античния културно-комуникационен център \"Сердика\", посветена на българските продукти и стари обичаи. Част от нематериалното ни културно наследство оживя пред очите на десетки посетители и чуждестранни гости. Изложбата е организирана от Министерство на туризма в рамките на Международния конгрес за световните цивилизации и историческите маршрути. В нея се включиха представители от различни краища на страната - Бургас, Приморско, Белоградчик, Банско, Велико Търново, Карлово, Сопот и Русе. Стари български занаяти като тъкачество, плетене, бродерия, килимарство, дърворезба, предене и други бяха атрактивно представени от майсторите. Кукери с пищни маски под звуците на чанове показваха как се прогонват злите сили на празника.  Любителите на аромата на българската маслодайна роза могат да опитат и от продукти като сладка и гюлова ракия. Бяха изложени за дегустация български месни деликатеси и вина от няколко региона на страната. Програмата по откриването включваше приветствено слово на министъра на туризма Николина Ангелкова, която заяви, че министерството ще продължи да насърчава подобни инициативи и поздрави гостите на събитието.", "date": "2018.11.15", "title": "Стари български обичаи оживяха в античния център \"Сердика\""}
{"url": "https://www.faktor.bg/bg/articles/kultura/aktyori-pokazvat-zritelite-potaynostite-na-narodniya-v-noshtta-na-teatrite", "text": "Народният театър \"Иван Вазов\" за шеста година се включва в европейската инициатива Нощ на театрите. Поради огромния интерес от миналата година и сега обиколките зад кулисите за зрители ще са два дни - на 17 и 18 ноември, събота и неделя, съобщават от трупата. Повече от 600 души вече са се записали за тура в тайните кътчета на една от най-красивите сгради у нас, за да надникнат отблизо в магията на театъра и нещата, които остават скрити от погледа по време на представление. В компанията на любими актьори от трупата посетителите ще видят гримьорните, сцените отвътре, гардероба, реквизита и ще научат малко известни факти от историята и всекидневието в театъра. Дарин Ангелов, Ева Тепавичарова, Гергана Змийчарова, Ева Данаилова, Радина Боршош, Владислава Николова, Павел Иванов са сред актьорите, които ще водят посетителите по време на обиколките. Всеки участник в разходките из \"потайностите\" на Народния театър на 17 и 18 ноември ще получи ваучер, с който ще може до 30 ноември да си купи билети за избрани от него спектакли на трупата през ноември, декември и януари на цена от 10 лв. Отстъпката не важи за премиерните представления. Сред изненадите за феновете е и ателието за театрален грим, където те ще имат шанса, след участие във викторина, да бъдат гримирани. Ще видят и как професионалните гримьори на театъра подготвят актьори за спектакъл. Един от акцентите в празничните театрални дни е изложбата за спектакъла \"Един безумен ден\", с премиера в края на септември. Световноизвестният фотограф Любомир Сергеев, който засне уникалния плакат на представлението, ще покаже избрани моменти от работната фотосесия. Експозицията \"Състояния\" ще бъде открита на 17 ноември от 11.00 ч. в присъствието на фотографа, режисьора Михаил Петров и актьори от спектакъла. В афиша на 17 ноември са \"Един безумен ден\" на Голямата сцена и \"Дивата патица\" - премиера на Камерната сцена, където на 18 ноември ще се играе \"Духът на поета\". В неделя е и премиерният \"Даскал\" - на сцена \"Апостол Карамитев\".", "date": "2018.11.15", "title": "Актьори показват на зрителите \"потайностите\" на Народния в Нощта на театрите"}
{"url": "https://www.faktor.bg/bg/articles/izvanredna-sreshta-za-tsenite-na-gorivata-v-ms", "text": "Извънредна среща за цените на горивата се проведе в Министерския съвет. Вицепремиерът Томислав Дончев обсъди с представители на Петролната и газова асоциация  предложенията на бизнеса за намаляване на цените.  От петролния бранш бяха лаконични – поевтиняването на горивата от последните дни не било резултат от протестите, а отразявало тенденцията на световните пазари.  Представили са анализ и предложения за стабилизиране на пазара, но предстои те да бъдат съгласувани с всички членове в асоциацията и след това представени.  Част от мерките предвиждали законодателни промени, затова и не можело да се очаква ефект в рамките на дни.   А една от вече обявените идеи на държавата предвижда детайлна разбивка в касовите бележки за дела на ДДС, акцизи и евентуално търговска надценка в цената за всеки литър гориво. „Никой да не остава с грешното впечатление, че ние отиваме в Петролната асоциация, разбираме се нещо и то автоматично се отразява на цените. Нищо такова няма да се случи, всяка фирма е самостоятелна в избора си на търговска политика”, каза Андрей Делчев за bTV, председател на Българската петролна и газова асоциация. По думите му предложението за разбивката по касовите бележки има и плюсове, има и минуси. „Ще ги коментираме и ще излезем със становище”, отбеляза той.", "date": "2018.11.15", "title": "Извънредна среща за цените на горивата в МС"}
{"url": "https://www.faktor.bg/bg/articles/petrolnata-i-gazova-asotsiatsiya-u-nas-otgovori-na-protestirashtite-rabotim-s-minimalna-pechalba", "text": "Днес, 15.11.2018 г., се проведе работна среща между вицепремиера Томислав Дончев и представители на Българската петролна и газова асоциация, съобщиха от пресслужбата на Асоциацията.  В него се посочва, че членовете на Асоциацията са заявили, че бидейки български предприятия, които работят от десетилетия и ще продължат да работят в България, са съпричастни към проблемите на българските граждани, които са и техни клиенти. Като едни от най-големите инвеститори в България, петролните компании напълно разбират отговорността си пред потребителите на горива в страната.  Осъзнавайки сложността на момента, фирмите от бранша работят и ще продължат да работят с минимална печалба. На срещата с вицепремиера Томислав Дончев бяха обсъдени мерки, които биха повлияли на цената на горивата, както и за по-голяма прозрачност в бранша. Изхождайки от положителния опит в някои европейски държави – например Австрия и Германия, Асоциацията предложи чрез промяна в режима през зимния период да се спре влагането на биодобавка, тъй като тя е двойно по-скъпа спрямо цената на самото гориво. Това може да стане, без да се нарушава общото задължение на България в изпълнение на своите цели за влагане на биокомпоненти, произтичащи от европейското законодателство. Компаниите, членове на БПГА, са готови да обсъждат промяна на корпоративните си стандарти с цел намаляването на разходите за издръжка. На срещата бяха предложени и мерки с цел по-голяма прозрачност на бранша. БПГА потърси съдействие от правителството за разговори с Комисията за защита на конкуренцията, така че фирмите да могат да публикуват себестойността на продуктите си, за да има яснота в обществото за съществуващите маржове. Тази мярка трябва да важи за всички участници на пазара, в това число и за т. нар. ведомствени бензиностанции. БПГА предлага също така при извършване на проверки от страна на държавни органи да се обявяват конкретно проверените обекти, както и нарушенията, които те са извършили. Ясно съзнавайки, че проблемът със съществуването на сива икономика и контрабанда в сектора не е решен напълно, представителите на БПГА настояват за мерки в тази насока и за влизането в действие в срок на Закона за административното регулиране на икономическите дейности, свързани с нефт и продукти от нефтен произход. Компаниите, членуващи в БПГА, биха искали да изразят пред представителите на политическата общност категоричното си мнение, че решаването на политически и обществени проблеми не може да става за сметка на дискредитирането на цели браншове от българската икономика. БПГА още веднъж заявява, че просперитетът на държавата и обществото се гради в условията на политическа стабилност и икономическа предвидимост.", "date": "2018.11.15", "title": "Петролната и газова асоциация у нас отговори на протестиращите: Работим с минимална печалба"}
{"url": "https://www.faktor.bg/bg/articles/bryuksel-shte-obyavi-novi-8-mln-evro-finansirane-za-inovatsii-do-kraya-na-2018", "text": "В края на 2018 ще бъде отворена нова покана за 8 милиона евро в рамките на програмата \"Хоризонт 2020\" в подкрепа на хъбовете за цифрови иновации в региони, които досега не са достатъчно добре покрити. Това съобщи еврокомисарят за цифровото общество Мария Габриел на срещата Startup Europe Summit 2018 днес в София. Срещата за пръв път събира повече от 500 души, отбеляза тя. Сред гостите бяха премиерите на Сърбия Ана Бърнабич, на Македония Зоран Заев и на Черна гора Душко Маркович и вицепремиерът на Косово Енвер Ходжай. \"Позволете ми да дам пример с България. Европейският инвестиционен фонд е подписал 11 споразумения с финансови посредници, което ще задейства 1.2 милиарда евро като инвестиции и ще финансира около 7000 компании – главно малки и средни предприятия\", каза Габриел и посочи, че освен това инвестициите от плана \"Юнкер\" са се повишили от 10 на 283 млн. само за пет години. \"Нито един стартъп не може да расте в Европа със сегашните нива на фрагментиране, пречки и правна несигурност в държавите членки\", каза Габриел. Стартъпите могат също да разчитат на хъбовете за цифрови иновации, тоест местата където компаниите – особено малките и средните предприятия, стартъпите и дружествата със средна капитализация, могат да получат помощ, за да подобрят своя бизнес, производствен процес, продуктите и услугите си и да приспособят своите бизнес модели към цифровата ера, обясни Габриел. Два хъба в София и един във Варна се възползват от програмата за обучение на ЕК. На срещата организации на стартиращи предприятия от България, Хърватия, Чехия, Унгария, Полша, Румъния, Словакия и Словения подписаха Съвместна декларация за укрепване на системите на технологичното предприемачество. Така те поеха ангажимент заедно със свои колеги от Западните Балкани да си сътрудничат, да обменят добри практики и да осъществяват трансгранични проекти.", "date": "2018.11.15", "title": "Брюксел ще обяви нови 8 млн. евро финансиране за иновации до края на 2018"}
{"url": "https://www.faktor.bg/bg/articles/ikonomika/biznes/golemite-benzinostantsii-s-predlozheniya-kak-da-padnat-tsenite-na-gorivata", "text": "Големите бензиностанции с предложения как да паднат цените на горивата. След извънредна среща с вицепремиера Томислав Дончев, от петролната и газова асоциация обявиха, че са готови да публикуват себестойността на горивата, ако антимонополната комисия разреши. Големите вериги предлагат през зимата да не се влага биодобавка, която допълнително оскъпява горивата. Това ще спести няколко стотинки в крайната цена, но според държавата не бива да се прибързва. „Би улеснило водачите, защото добавката понякога затруднява работата на двигателя през зимата, но тя не е безспорна. Такава мярка би концентрирала използването на по-скъпата добавка през летния сезон”, заяви вицепремиерът Томислав Дончев. От петролната асоциацията обясниха, че мерките, които предлагат, изискват законови промени и ефектът няма да се усети след ден – два, а цената вече пада. „Не заради протестите, ако следите цената на суровия петрол, ще видите, че цената на суровия петрол падна сериозно, оттам и в крайния продукт в бензиностанцията”, каза Андрей Делчев, председател на БПГА. Другите възможни мерки предвиждат намаляване на персонала в бензиностанциите, както и публично обявяване на цените. „Това би могло да бъде интерпретирано и като мярка, която дава шанс на различни търговци да се сговарят по-лесно за цени. Няма безспорна мярка – дайте ни време”, заяви Томислав Дончев. Реакцията от страна на Комисията за защита на конкуренцията все още няма.", "date": "2018.11.15", "title": "Големите бензиностанции с предложения как да паднат цените на горивата"}
{"url": "https://www.faktor.bg/bg/articles/ministerstvo-na-pravosadieto-nikola-gruevski-nyama-izdaden-balgarski-pasport", "text": "Никола Груевски не е български гражданин и не е подавал документи за българско гражданство, съобщиха за БНТ от Министерството на правосъдието. Коментарът е по повод публикациите, че бившият македонски премиер е избягал в Унгария с български паспорт. По данни и на МВР, Никола Груевски няма издаден български паспорт.", "date": "2018.11.15", "title": "МВР: Никола Груевски няма издаден български паспорт"}
{"url": "https://www.faktor.bg/bg/articles/novini/svyat/evroskeptik-otkaza-na-mey-da-stane-ministar-brekzit", "text": "Британският министър на околната среда Майкъл Гоув е отхвърлил предложение да замени Доминик Рааб като министър за Брекзит, пише \"Ивнинг стандарт\". По-рано днес Рааб подаде оставка заради проектоспоразумението за Брекзит. Британски медии съобщиха, че Гоув, един от най-влиятелните поддръжници Великобритания да напусне ЕС по време на кампанията преди референдума през 2016 г., е получил предложение да замени Рааб. В същото време не е ясно дали Гоув ще остане министър на околната среда заради споразумението между Лондон и Брюксел. Журналист на \"Гардиън\" твърди, че министерството за Брекзит може да бъде разпуснато след оставката на Рааб.", "date": "2018.11.15", "title": "Евроскептик отказа на Мей поста министър \"Брекзит\""}
{"url": "https://www.faktor.bg/bg/articles/novini/balgariya/borisov-i-zaev-shte-vazstanovyat-plochata-na-vrah-kaymakchalan", "text": "Премиерите Бойко Борисов и Зоран Заев ще открият заедно отсечката от автомагистрала \"Струма\" от Сандански до Кресна. Обсъжда се дата през декември, когато двете правителства ще заседават съвместно у нас. Те обсъдиха още разширяването на граничните пунктове между двете държави и отваряне на нови. Договорено е довършването на паметника на полковник Каварналиев при Дойран и възстановяване на паметната плоча на българските войници загинали през Първата световна война на връх Каймакчалан. Тя беше унищожена от скандалния ултранационалист Миленко Неделковски. „За да може тези наши опоненти, които твърдят, че сме се отказали от историята – точно обратното. И двете държави имат толкова много история да се похвалим с нея, достатъчно много”, заяви премиерът Борисов. \"Цялата ни работа е мотивирана от голямата подкрепа, която България дава на държавата ни за евроатлантическо бъдеще”, каза Зоран Заев.", "date": "2018.11.15", "title": "Борисов и Заев ще възстановят плочата на връх Каймакчалан"}
{"url": "https://www.faktor.bg/bg/articles/novini/balgariya/karakachanov-za-protestite-znaem-koga-izlizat-agitkite-kogato-nyakoy-gi-motivira-po-edin-ili-drug-nachin", "text": "„Институциите влязоха във война. Не приемам критиките, които президентът непрестанно отправя, вземайки страната на опозицията. Да, БСП те направиха президент, но тази длъжност не е партийна”. Това заяви вицепремиерът Красимир Каракачанов в предаването „Плюс-Минус. Коментарът след новините”. По повод исканата му оставка от лидера на ВОЛЯ Веселин Марешки, Каракачанов заяви: „Марешки да ми говори за морал?! Човек, на който три пъти му свалиха имунитета – за изнудване, рекет, побой. Този човек ще ми дава морални наставления. Нека каже колко плаща данъци този велик бос, който има частни самолети, яхти”, заяви Каракачанов. Вицепремиерът коментира и протеста на майките на деца с увреждания, както и исканата оставка на вицепремиера Валери Симеонов. „Не споделям това, което той каза. Това, което каза, беше доста превратно изтълкувано. Това, че не споделяш какво е казал някой, не означава, че трябва да му отрежеш главата. Има и някаква колегиалност, която трябва да проявяваш”, заяви Каракачанов.   Относно протестите за цените на горивата, Каракачанов коментира, че част от протестиращите са футболни агитки. „Публиката знае кога излизат на протест агитките – когато някой ги мотивира по един или друг начин. БСП и ДПС със сигурност участват в организирането, Корнелия Нинова ги подкрепи”, заяви Каракачанов. За Държавната агенция за българите в чужбина, Каракачанов заяви, че още няма предложение кой да я оглави, но обмисля 1-2 имена, които ще обсъди с колегите си. Вицепремиерът коментира и случая с бившия македонски премиер Никола Груевски. „Той не е искал българско гражданство, макар че родният му баща е български гражданин.  Мога да ви дам информация от мои сигурни източници в Скопие, че Груевски е преминал сухопътната граница на Македония със Сърбия, а до Унгария е преминал със съдействието на сръбските власти. Това е моята информация от Скопие. Прибраха своя човек, осигуриха му коридор”, коментира лидерът на ВМРО.", "date": "2018.11.15", "title": "Каракачанов за протестите: Знаем кога излизат агитките – когато някой ги мотивира по един или друг начин"}
{"url": "https://www.faktor.bg/bg/articles/krum-zarkov-nyama-usporedna-ataka-s-radev-sreshtu-kabineta", "text": "На протестите гледаме с разбиране, защото много от исканията сме ги предлагали в парламента под формата на законопроекти. Дори сме предупреждавали управляващите за протестите – чуйте какво ви казваме, защото ще ги чуете от улицата. Това коментира в студиото на Би Ти Ви депутатът от БСП Крум Зарков. Той смята, че нито една власт не може да  етикетира, да неглижира тези протести. На тези хора трябва да се обърне внимание, на техните легитимни искания трябва да се отговори. Отговорите на властта са готови, но не са задоволителни. Не е въпросът за добавките на пенсионерите, а да се преизчислят пенсиите. Българските институции не могат да отговорят, как е възможно бензиностанциите на Марешки да продава горивата на ниски цени – или той ги дъмпингира, или има картел на горивата. Зарков бе категоричен, че БСП не работи успоредно с Радев за сваляне на правителството.  Няма успоредна атака с Румен Радев срещу кабинета. Но по много въпроси нашето мнение съвпада с това на президента. Такъв е въпросът и за старите автомобили, затова подкрепихме ветото му. Мисля, че правителството, поради сложната си конструкция, е неспособно да дава адекватни решения на проблемите. В това число е и проблемът с корпоративното подоходно облагане. Не е правилно да наказваме хората, за това че са бедни, аргументира позицията си депутатът от БСП.  Помолен да коментира последния доклад на ЕК за напредъка на България, той обясни, че според доклада на Еврокомисията не сме си довършили съдебната реформа, не сме постигнали достатъчно добри  резултати в борбата с корупцията. С този доклад очевидно се върви към приключване на мониторинга. Той обаче никога не е вярвал, че този евродоклад може да свърши работата вместо нас. Българинът е убеден, че има много да се свърши в съдебната система, и не трябва това да ни казват в доклади, посочи още Зарков.", "date": "2018.11.15", "title": "Крум Зарков: Няма успоредна атака с Радев срещу кабинета"}
{"url": "https://www.faktor.bg/bg/articles/volen-siderov-1-5", "text": "PR стратегията на кабинета в момента не е добра и търпи критика - това заяви в кулоарите на парламента председателят на ПГ на Обединените патриоти Волен Сидеров, визирайки разнопосочното говорене на членове на Министерския съвет.  Макар да смята, че в обществото няма нагласа за предсрочни избори, той вижда, че има недоволство от управлението. Причините за недоволството и протестите в страната Сидеров вижда в някой неправилни решения на управляващите, като въвеждането на по-висок данък за старите коли. Аз предложих този данък да бъде оттеглен - ама минал на първо четене, второ, трето четене, ще намерим начин да го оттеглим. Вижда се, че хората не го приемат. Заради едни 20 млн. приход в бюджета , ние какво правим - караме 2 млн. българи да се бръкнат в джоба. Еми не се вслушаха в тоя мой съвет. Еми тогава що се събираме на съвет, що ме викат за съвет, след като това което аз посъветвам не се възприема, посочи Сидеров. Въпреки упреците Волен Сидеров няма намерение да се оттегля от коалицията. Аз съм отговорен човек, аз, когато вляза в някой отбор, докато тоя отбор не се разтури, аз няма да предам четата. Сидеров посочи и още един случай на разнопосочни действия, свързан с пакта за мигрантите на ООН, който Коалиционният съвет на управляващите е отхвърлил, а след това външният министър Екатерина Захариева започнала да говори нещо друго. Той не спести забележките си и към нея, но изрази готовност да я консултира по някои геополитически тенденции. За цените на горивата, които са един от мотивите на протестиращите Сидеров смята, че както в други страни въпреки пазарния принцип, държавата може да се намеси, за да бъдат поносими те за българите.", "date": "2018.11.15", "title": "Сидеров: Аз съм колективен играч, докато отборът не се разтури - няма да предам четата"}
{"url": "https://www.faktor.bg/bg/articles/novini/balgariya/deputat-ot-nfsb-detsata-s-uvrezhdaniya-v-domove-za-da-rabotyat-maykite-im", "text": "Депутатът от партията на Валери Симеонов - Петър Петров заяви пред \"Дарик радио\", че болните деца, които \"изглеждали ненормални\", трябва да бъдат под грижите на специалисти в държавни домове и трябвало да бъдат гледани там, за да могат родителите им да работят.  \"Тези деца, моето дълбоко убеждение е, че трябва да бъдат дадени в домове, където с тях да се занимават специалисти. Аз самият съм виждал това чудо, как тези деца, ненормални, изнасят концерти, рисуват\", каза той и даде пример с дом между Мездра и Луковит.  В интервюто Петров критикува майките, които протестират, че отказали да им се дадат ваучери, с които да ползват специализирана медицинска помощ, а поискали парите.  \"Системата ни убива с 1200 всеки месец\", пък е неговото предложение за мото на протеста на майките, което е публикувал преди дни в профила си във Фейсбук. Часове по-късно в парламента Петров заяви, че думите му били извадени от контекста и не е бил цитиран правилно. \"Какви са тия домове, какви са тия комунистически истории!\", отметна се от думите си Петров.", "date": "2018.11.15", "title": "Депутат от НФСБ: Децата с увреждания - в домове, за да работят майките им"}
{"url": "https://www.faktor.bg/bg/articles/koruptsionen-skandal-prokuraturata-pogna-alternativa-za-germaniya-za-nezakonno-partiyno-finansirane", "text": "Прокуратурата в Германия започна разследване срещу дясно популистката „Алтернатива за Германия“ заради незаконно партийно финансиране от чужбина, съобщава БНТ. Обвинителите настояват за отнемане на имунитета на съпредседателя на парламентарната група в Бундестага Алис Вайдел. Тя и още няколко членове на партията са заплашени от присъди до три години затвор или парични глоби, ако се докажат обвиненията в нарушение на германския закон за финансиране на политическите партии. 130 000 евро от Швейцария, 150 000 евро от Белгия - Алис Вайдел, острието на „Алтернатива за Германия“, която неведнъж е размахвала пръст към другите партии, с обвинения за липса на морал, има проблем. Прокуратурата разследва, администрацията на Бундестага проверява, партията дължи обяснения. Темата за партийното финансиране е особено чувствителна за германците, които зорко бдят за ненамеса във вътрешните им работи. Точно такива съмнения възникват сега. Законът изисква парите да се декларират незабавно пред председателя на Бундестага и забранява спонсорства от държави извън ЕС. Първата сума от 130 000 евро е получена на 18 транша. Преводът е извършен от швейцарска фармацевтична фирма, но собственикът ѝ твърди, че е бил просто посредник. Не е ясно на кого. С парите, по време на изборите миналата година, са купени харесвания в социалните мрежи и е финансиран адвокат по медийно право, който да реагира срещу журналисти. Сумата от Белгия, от 150 000 евро, била върната на получателя – Фондация Европейска идентичност, защото е бил неизвестен. Тя обаче също не е била декларирана. Алис Вайдел, която живее с жена и двете им деца в Швейцария е конфронтирана вече с призиви за оставка от своите редици. Партията се събира на конгрес в почивните дни, на които трябва да реши за листите с кандидати за Европейския парламент. Корупционният скандал хвърля сериозна сянка върху предварителните намерения.", "date": "2018.11.15", "title": "Корупционен скандал: Прокуратурата погна  „Алтернатива за Германия“ за незаконно партийно финансиране"}
{"url": "https://www.faktor.bg/bg/articles/novini/balgariya/byudzhetnata-komisiya-othvarli-vetoto-na-prezidenta-varhu-danachnite-zakoni", "text": "С 12 гласа депутатите от бюджетната комисия към парламента отхвърлиха ветото на президента върху данъчните закони. Срещу забележките на държавния глава гласуваха депутатите от ГЕРБ и ОП. Ветото беше подкрепено от БСП и ДПС. Президентът наложи вето по три основни точки на данъчните закони - въвеждането на екокомпонент върху автомобилния данък, отлагането на новата методика за определяне на такса смет и замяната на митниците с териториални дирекции. Един от основните мотиви на държавния глава е, че промените няма да имат нужния ефект и че се правят без необходимото обществено обсъждане. Според управляващите обаче забележките не са основателни и няма да натоварят с големи нови плащания данъкоплатците. Основният спор в комисия отново се завъртя около допълнителния данък за старите и неекологични автомобили. \"Ние на 1000 души имаме 440 и няколко автомобила, значи за какво говорим. Затова, че българинът е толкова беден, че кара някакъв стар опел, но и жена му кара някакъв стар опел, и сина му сигурно и той кара някакъв стар опел от 20 години и сега ще трябва да плаща под 3 лева допълнителен данък за тоя стар опел и всички знаят какво излиза от ауспуха му\", заяви Менда Стоянова, председател на бюджетната комисия към парламента.", "date": "2018.11.15", "title": "Бюджетната комисия отхвърли ветото на президента върху данъчните закони"}
{"url": "https://www.faktor.bg/bg/articles/novini/svyat/petima-stanaha-ministrite-na-mey-koito-podadoha-ostavki-zaradi-brekzit", "text": "Петима министри, сред които и министърът за Брекзит Доминик Рааб, подадоха днес оставки в знак на несъгласие с политиката на премира Тереза Мей. Самата тя се опита да защити позициите си в британския парламент, който вероятно й готви вот на недоверие. В Брюксел председателят на ЕС Доналд Туск заяви, че свиква извънредна среща на върха за Брекзит на 25 ноември. Неяснота и хаос цари в британската политика на втория ден, след като правителството на Тереза Мей даде зелена светлина на проектоспоразумението на напускането на Европейския съюз. Снощи Тереза Мей обяви, че има подкрепата на министрите си за документа, днес обаче няколко дадоха оставки в знак на несъгласие с договореното с Брюксел. Най-големият удар за Мей е оставката на министъра за Брекзит. Доминик Рааб, който обяви в Туитър, че се оттегля, защото \"проектът за Брекзит\" на Тереза Мей застрашава единството на Великобритания. В същото време Тереза Мей се яви пред британския парламент, за да защити позициите си, но беше освиркана не само от политическите си опоненти. Съпартиецът ѝ Джейкъб Рийс, Мог обяви, че събира подписи за внасянето на вот на недоверие срещу нея. \"Това, което вчера договорихме, не беше окончателната сделка, това е временно споразумуние.. така е. Това е временно споразумение, което означава, че ние ще напуснем ЕС на 29 март 2019 по един безпроблемен и организиран начин\", заяви Тереза Мей. В Брюксел големият въпрос е какво ще стане със споразумението, ако правителството на Тереза Мей в Лондон падне или ако британският парламент откаже да я подкрепи и отхвърли споразумението. Засега в Брюксел отговор на този въпрос няма. Председателят на Европейския съвет Доналд Туск насрочи извънредна среща на лидерите на 25 ноември, на която те трябва да подкрепят споразумението и политическата декларация към него за бъдещите отношения с Великобритания.", "date": "2018.11.15", "title": "Петима станаха министрите на Мей, които подадоха оставки заради Брекзит"}
{"url": "https://www.faktor.bg/bg/articles/novini/balgariya/shte-plashtame-li-taksa-za-preminavane-prez-mostove-tuneli-i-planinski-prohodi", "text": "За отделни съоръжения по републиканските пътища – мостове, тунели или планински проходи, посочени в приет с решение на правителството списък, ще се събира такса. Пътищата и съоръженията, за които ще се събират такси, ще бъдат сигнализирани от Агенция \"Пътна инфраструктура\". Това предвижда предложеният за обществено обсъждане проект на Наредба за условията и реда за събиране на таксите за специално ползване на републиканските пътища или на части от тях и за ползване на отделни съоръжения по републиканските пътища, съобщава \"Дарик\". В проекта е посочено също, че такси в лева ще плащат, както водачи на регистрирани в България превозни средства, така и на регистрираните в чужбина. Последните ще могат да плащат и в евро. От обхвата на таксуването ще бъдат изключени пътните превозни средства на Министерството на вътрешните работи, на Националната служба за охрана, на Държавна агенция \"Национална сигурност\", на неотложната медицинска помощ и на въоръжените сили. Такса за специално ползване на пътищата ще се плаща за изграждане и експлоатация на търговски крайпътни обекти и площадки за оказване на пътна помощ срещу заплащане и пътни връзки към тях, за рекламни съоръжения и за нови или за ремонт на подземни и надземни съоръжения в обхвата на пътя, с изключение на необходимите за обслужването му. Проектонаредбата предвижда също в случаите, когато специалното ползване обхваща различни републикански пътища, един от които е предоставен на концесия, таксите да се определят в две части и да се заплащат по сметка на Агенция „Пътна инфраструктура“ и на концесионера. Информация за предоставените на концесия пътища и за сметките в обслужващите банки на агенцията и на концесионера ще бъдат обявявани в централната администрация и областните пътни управления на АПИ. Осъществяваният от Министерството на вътрешните работи контрол ще може да се извършва и със съдействието на Агенция \"Пътна инфраструктура\".", "date": "2018.11.15", "title": "Ще плащаме ли такса за преминаване през мостове, тунели и планински проходи?"}
{"url": "https://www.faktor.bg/bg/articles/obshtestvo/ulitsata/schupiha-vitrina-na-ofis-na-gerb", "text": "Витрина на офис на политическа партия ГЕРБ е счупена в Перник, съобщиха от полицията. Сигнал за престъплението е подаден снощи, около 23,15 ч. Служители от Второ РУ извършили оглед на местопроизшествието.  Офисът се намира в най-големия пернишки квартал \"Изток\". Започнато е досъдебно производство по случая.", "date": "2018.11.15", "title": "Счупиха витрина на офис на ГЕРБ"}
{"url": "https://www.faktor.bg/bg/articles/dvama-balgari-zaginaha-pri-zverska-katastrofa-v-germaniya", "text": "Двама нашенци загинаха при зверска катастрофа в Северен Рейн-Вестфалия, Германия, вчера призори. Пътният инцидент е станал около 5.30 часа недалеч от град Юлих, съобщава 24rodopi.com. Зверският сблъсък е между лек автомобил и камион, разкриха за 24rodopi.com близки на опечалените семейства. Загинали на място са 2-ма български граждани – 24-годишният водач на автомобила О. Д. (на малката снимка) и пътуващият на предната седалка до него 45-годишен мъж. Ранен е водачът на камиона, 54-годишен германски гражданин. \"Загиналите са гурбетчии от Големанци и от Хасково. Майката на водача е от Момчилградско. Двамата са загинали на място. От удара пламнал камионът, но шофьорът успял да излезе от кабината. Спешните екипи са пристигнали късно и само констатирали смъртта на двамата\", поясниха още близките на опечалените семейства.", "date": "2018.11.15", "title": "Двама българи загинаха на място при зверска катастрофа в Германия"}
{"url": "https://www.faktor.bg/bg/articles/nova-versiya-pechka-kray-zhp-liniyata-prichinila-vzriva-v-hitrino", "text": "На поредното заседание по делото \"Хитрино\" стана ясно, че контактната мрежа не е причина за въпламеняването на изтеклия газ, съобщи Нова телевизия. Взривът е станал от 3 до 5 минути след излизането на влака от релсите. Другият извод, който правят експертите е, че източникът на запалването е горяща печка близо до железопътните линии. Защитата поиска експертизата да не се приема, защото не се основава на обективни данни, но съдът отхвърли иска.", "date": "2018.11.15", "title": "Нова версия: Печка край жп линията причинила взрива в Хитрино"}
{"url": "https://www.faktor.bg/bg/articles/obshtestvo/zakon-i-red/sledvashtata-sryada-stava-yasno-dali-frantsiya-shte-ekstradira-banevi", "text": "Следващата сряда ще стане ясно дали разследваните за източването на завод „Полимери“ Николай и Евгения Баневи ще бъдат екстрадирани в България. На вчерашното си заседание Апелативният съд в Екс ан Прова̀нс е обявил, че ще се произнесе по европейските им заповеди за арест на 21 ноември, каза пред БНР адвокатът на семейството Венсан Пенар. Още новини от Европа и света ще намерите тук Баневи бяха задържани на 26 октомври на летището в Ница. Според адвоката им - на път за София. С тях бяха и трите им деца, които в момента са при семеен приятел на фамилията, обясни Пенар. На заседанието вчера е била обсъдена и молбата на Евгения Банева да бъде пусната от ареста, за да се грижи за децата си. Съдът е отказал. Що се отнася до процедурата по същество, по която се чака решение след по-малко от седмица, на въпрос възможно ли е съдът да откаже екстрадицията на Баневи, Венсан Пенар отговори: \"Възможно е“. \"Има няколко случаи, в които това може да стане. Първо, ако заповедта за арест е нередовна и има формални пропуски или грешки, заради които не е възможно Баневи да бъдат предадени на българската държава. Второ, ако има риск за тяхната сигурност в страната, която иска връщането им. Трето, в случай, че от България е поискана информация, а тя не я е предоставила и четвърто - в случай, че съществува риск искът за екстрадиция на има политическа цел“, обясни адвокатът.", "date": "2018.11.15", "title": "Следващата сряда става ясно дали Франция ще екстрадира Баневи"}
{"url": "https://www.faktor.bg/bg/articles/petak-13/paravoenni-ot-bno-shipka-i-voinski-sayuz-vasil-levski-yahnaha-protestite-vav-varna-ot-pernik-iskat-da-se-vazstanovi-nrb-video", "text": "Откровени мутри в мерцедеси с руски и молдовски номера блокираха магистрала \"Тракия\". Протестират, моля ви се. Криминални типове и паравоенни човекоподобни провокират сблъсъци с полицията, нали им трябва властта. И правят това на фона на едни мирно протестиращи хора, които вярват, че са излезли да отстояват правата си, да изразят гражданската си позиция.   Протестиращите в цялата страна трябва незабавно да се разграничат от екстремистките и паравоенни структури, които са на път да опорочат протестите им, ако не искат да са  на враждебни на страната им сили.   Чудесно е да има протести и искания към властта, те я приземяват и отрезвяват, но е страшно антибългарски организации и  групи да са „авангард“ на митингите.  Проруските паравоенни формирования, наричащи кощунствено себе си   БНО „Шипка“ и Воински съюз „Васил Левски“ например се изживяват като мотор на протестите  във Варна. Това става ясно от специален видеоклип, който вчера е качен в социалната мрежа и се разпространява с логото на БНО „Шипка“ и Воински съюз „Васил Левски“. Искат   Нали така направиха господарите им и предишния път. Ще си отстрелят поне…  Защо да не го направят и сега, след като цялата държавна машина, на която спирането и опандизването на подобни екстремисти й е работата, от години им позволява да си разиграват коня.  Интересно с какво ще сменят системата тези бабаити в странни униформи - с военна хунта от верни на Путин генерали ли?  Или един е достатъчен? С цялото си безочие паравоенните въртят парчето на Васко Кръпката  „Ден след ден“, като така се опитват да легитимират противоконституционните си действия.  БНО „Шипка” и Воински съюз „Васил Левски“, разбира се, яхнаха исканията за  Каква безпримерна наглост.  Това не са ли същите хора, които непрекъснато  пускат в сайтовете за видеосподеляне клипове как правят „учения“ с автомати „Калашников“ и какво ли не друго оръжие , същите, които не крият, че имат мераци към властта и са готови да я вземат със същото това оръжие. Това не са ли същите, които  открито заплашваха  легитимните институции по време на протестите срещу добива на шистов газ в Генерал Тошево.  Преди година писахме, че паравоенните водачи НЕ разрешават добива на какъвто и да е било газ в Добруджа(виж  , б.р.). Не разрешават дори и проучвания. Но пък искат да наказват виновните за високите ценни на бензина. Ще трябва да застрелят идола си. Петролът, между другото, падна сериозно на световните пазари през последната седмица.  Но тези хора няма да протестират срещу корена на злото, монопола на „Лукойл“ у нас, няма да отидат пред централата за България на това знаменито дружество, нали се сещате?  Тези хора заплашват с „противодействие и наказване на всеки опит за замяна на пълната и пряка Демокрация (НАРОДОВЛАСТИЕ) с всяка друга форма за управление на страната и обществено политически строй“. Ще наказват и тези, които са за ЕС и НАТО.  И един куп други подобни. Но  ДАНС и МВР  ги оставиха да си ръфат от него до забрава. Службите отдавна трябваше да са си свършили работата...  В Перник протестиращите пък поискали снощи връщане на НРБ. Остава да поканят зелените човечета на любимия си Владимир Путин да освободят България и да върнат Народната република. Паравоенните ще им дадат  координатите, нали те ги обучават.  Ето и няколко лозунги от протестите, издаващи какви хора се подвизават там, събрани от политолога Момчил Дойчев:   \"Не разбирам от политика, но всички да се махат\". \"Пряка демокрация - народът да решава!\" \"Искаме мажоритарна система да избираме личности!\" \"Не щем партии!\" \"Президентска република ще ни оправи\". \"Искаме швейцарски заплати и пенсии!\" \"Съюз с Русия ще ни оправи! Тук особено идиотско е искането Путин да ни оправи, ако може с швейцарски заплати и пенсии. Да де, ама той вече не може да плаща и руските, в цяла Русия хората са бесни . Не, че не може де, може, ама не иска да посегне към трилионите долари, изнесени от обкръжението му във Великобритания и САЩ.  Нищо, че империалистите се канят да ги „сложат на трупчета“.    С две ръце се подписваме под думите на политолога Огнян Минчев: “Вилнеене на мутри, превозвани от квадратни джипове “Мерцедес” с руски номера няма как да мине за граждански протест. Моите уважения към всички, които имат кауза, за която протестират – майки с деца, еколози, граждани, които не смятат, че при монопол на горивата има пазар на горива. Но не с тези мутри начело! И не с политически партии, клечащи в шубрака край протеста. Политическите партии се борят за каузата си в парламента – а не го бойкотират както в Африка. Като гражданин смятам, че много позиции и решения на властта са недопустими. Но това не е достатъчно за да подкрепя нов февруари 2013 и нов Костинброд, които да доведат до ново и открито бандитско управление. Има една тарикатска фраза, употребяване при пазарене в Америка – “I may be born in the night, but not the last night…” (“Може да съм се родил нощем, но не снощи…”) Това – за сведение на Сокола § Со. …” Да, въртим , сучем, до Сокола § Со стигаме.   „От ДПС ще свалим правителството“, заявиха точно преди избухването на протестите мастити фигури от Движението. Сещам се, че морските Сараи на Сокола са непосредствено до анклава на „Лукойл“ в Росенец. Прекалено много съвпадения се натрупаха май.", "date": "2018.11.15", "title": "Паравоенни от БНО „Шипка“ и Войнски съюз „Васил Левски“ яхнаха протестите във Варна, от Перник искат да се възстанови НРБ(видео)"}
{"url": "https://www.faktor.bg/bg/articles/rosen-plevneliev-be-udostoen-s-ordena-na-pochetniya-legion", "text": "Президентът през периода 2012-2017 г. Росен Плевнелиев беше удостоен с Ордена на Почетния легион на церемония във френското посолство в София. Отличието му беше връчено лично от френския посланик у нас Ерик Льобедел, а на церемонията присъстваха неговите приятели, роднини и политически съратници, сред които и премиерът Бойко Борисов. „Без да съм искал, без да съм очаквал, без по никакъв начин да съм се замислял, че мога да получа това най-високо отличие, дойдоха и превзеха сърцето ми”, заяви в речта си Плевнелиев. Орденът на Почетния легион е най-високата награда на Франция, отбелязва bTV.", "date": "2018.11.15", "title": "Росен Плевнелиев бе удостоен с най-високата награда на Франция - Орден на Почетния легион"}
{"url": "https://www.faktor.bg/bg/articles/semeystvata-uvelichavat-razhodite-si-za-patuvaniya-telefonni-razgovori-i-razvlecheniya", "text": "През третото тримесечие българските семейства са отделяли по-голям дял от бюджетите си за пътувания и телефонни разговори, както и за културни прояви и развлечения спрямо същия период на миналата година. Значително се увеличава разходът по тези пера и в парично изражение - съответно с близо 15 и 20 на сто. Това сочат данните на Националния статистически институт за домакинските бюджети. В общия бюджет се свива делът на разходите за поддръжка на жилището и сметките за ток, парно и вода, по-малък дял от парите са отивали и за алкохол и цигари. Разходите на домакинствата растат по-бързо от доходите, а в абсолютни суми харченето е било по-голямо по всички пера, се вижда от данните. Ето как се променя делът на разходите на домакинствата по основни пера: Сумите, които средно човек е отделял за задоволяване на потребностите си между юли и септември се увеличават: - За храна и напитки през 2017 г. са били похарчени 416 лв., а година по-късно - 457 лв. (+ 9.8%). - Увеличението на парите, дадени за алкохол и цигари е с 4.4% - от 58 на 60 лв. - За вода, електроенергия, отопление, обзавеждане и поддържане на дома сумите нарастват от 245 на 250 лв. (с 1.9%). - Разходите за здравеопазване се увеличават от 66 на 73 лв. (с 10.2%). - За транспорт и съобщения на човек се падат средно 178 лв. при 155 лв. преди година (+14.6%). - За свободно време, културен отдих и образование са отделени 104 лв. при 87 лв. през третото тримесечие на 2017 г. (+ 19.8%). - Внесените данъци и социални осигуровки нарастват от 165 на 187 лв. (с 13.3%). Средният доход на член на домакинство е 1541 лв. общо за трите месеца, а увеличението за година е със 7.7% Общият разход на човек е 1 518 лв. и се увеличава с 9.8%. Откъде идват доходите на домакинствата: В структурата на доходите с най-висок относителен дял е работна заплата (55.2%), следван от доходите от пенсии (27.3%) и от самостоятелна заетост (7.7%). Спрямо третото тримесечие на 2017 г. относителният дял на дохода от работна заплата се увеличава с 0.8 процентни пункта, а този от пенсии - с 1.4 процентни пункта. Делът на дохода от самостоятелна заетост остава без промяна, информира НСИ.", "date": "2018.11.15", "title": "Домакинствата отделят повече пари за пътувания, телефонни разговори и развлечения"}
{"url": "https://www.faktor.bg/bg/articles/orban-za-sluchaya-s-gruevski-pitayte-advokatite", "text": "Унгарският премиер Виктор Орбан изпрати журналистите от унгарската телевизия „24“ да търсят отговор за случая около бившия македонския премиер Никола Груевски от адвокатите, предава излъчващият на албански скопски телевизионен канал „Алсат – М“. „Това е правен въпрос, отговор искайте от адвокатите“, отговори Орбан на молба да коментира основанията на Груевски за престой в Унгария и защо не е в транзитната зона\", посочи \"Фокус\". Както вече писаха някои медии Никола Груевски се намира в Унгария, където е подал молба за получаване на политическо убежище. Някои от тях твърдят, че той се намира в момента във вила на унгарския премиер Виктор Орбан, с когото споделят общи възгледи.", "date": "2018.11.15", "title": "Орбан: За случая с Груевски питайте адвокатите"}
{"url": "https://www.faktor.bg/bg/articles/antonio-tayani-obedinenoto-kralstvo-napuska-es-a-ne-evropa", "text": "Брекзит е за правата на гражданите, запазването на крехкия мир в Северна Ирландия и гарантирането на работните места, засегнати от напускането на Обединеното кралство“, отбеляза председателят на Европейския парламент Антонио Таяни след брифинга на главния преговарящ за Брекзит Мишел Барние относно споразумението по Брекзит след Конференцията на председателите днес, съобщава пресслужбата на Европейския парламент. „Ние вярваме в демокрацията и спазването на решението на британския народ. Приетият текст от Европейския Съюз и Обединеното кралство е първата стъпка от един дълъг път. Въпреки това, аз съм оптимист, че това ще положи основите за близки бъдещи отношения между Обединеното кралство и ЕС. Както винаги съм казвал, Обединеното кралство напуска Европейския съюз, а не Европа“, каза председателят Таяни.  „Бих искал да благодаря на Мишел Барние за неговата неуморна работа и дух на сътрудничество, които укрепиха нашите отношения. Бих искал също така да призная важния принос на Ръководната група на Европейския парламент относно Брекзит.  Споразумението трябва да отразява това, че всякакъв краен резултат ще бъде по-лош от пълно членство, като същевременно се защитават интересите на ЕС27 и правата на гражданите. Това показа, че ЕС символизира солидарност и единство между неговите членовете.  Също така искам да уточня, че това е само началото на нова фаза. Европейският парламент ще бъде призован да одобри споразумението и следва да продължи да следи развитията, гарантирайки спазването на нашите червени линии“, заключи председателят Таяни.", "date": "2018.11.15", "title": "Антонио Таяни: Обединеното кралство напуска ЕС, а не Европа"}
{"url": "https://www.faktor.bg/bg/articles/novini/svyat/fasebook-opital-da-natopi-soros-za-protestite-sreshtu-sotsialnata-mrezha", "text": "Fасеbооk e нaeлa ĸoмпaния, cвъpзaнa c peпyблиĸaнцитe в CAЩ, зa дa диcĸpeдитиpa пpoтecтиpaщитe cлeд cĸaндaлa c Саmbrіdgе Аnаlуtіса, пoĸaзвa paзcлeдвaнe нa Тhе Nеw Yоrk Тіmеѕ, пише money.bg. То се бaзиpa нa информация на 50 бивши и нacтoящи cлyжитeли, ĸaĸтo и пpeдcтaвитeли нa aдминиcтpaциятa. Koмпaниятa e взeлa peшeниe дa гo нaпpaви, ĸaтo изпoлзвa любимaтa цeл нa ĸpaйнoдecнитe - милиapдepa Джopдж Copoc, ĸaтo e paзпpocтpaнявaлa нeвepни coбcтвeни paзcлeдвaния, чe тoй e cпoнcopиpaл пpoтecтиpaщитe. Cлeд ĸaтo cĸaндaлa c Саmbrіdgе Аnаlуtіса, oт ĸoйтo cтaнa яcнo, чe aнaлитичнaтa ĸoмпaния e пoлyчилa дaнни зa нaд 80 милиoнa дyши и ги e изпoлзвaлa, зa дa пoвлияee пo вpeмe нa избopитe пpeз 2016 гoдинa, ce зaфopми oгpoмнo пyбличнo нeдoвoлcтвo cpeщy Fасеbооk, дaннитe, ĸoитo cъбиpa и нaчинa, пo ĸoйтo ги yпpaвлявa и cпoдeля. Зa дa ce cпpaви c пpoблeмa, Fасеbооk e нaeлa Dеfіnеrѕ Рublіс Аffаіrѕ, ĸoятo дa ce oпитa дa пpeмecти фoĸyca. Caмaтa тя e избpaлa Copoc, любимa цeл нa ĸpaйнoдecнитe ĸaтo oбяcнeниe зa вcичĸo злo нa cвeтa. Oщe пoвeчe, чe caмият Copoc ce изĸaзa ĸpитичнo cpeщy Fасеbооk и Gооglе в peч пo вpeмe нa cъбитиe нa Wоrld Есоnоmіс Fоrum пpeз янyapи. Oт paзcлeдвaнeтo cтaвa яceн и дpyг любoпитeн фaĸт. Cлeд ĸaтo глaвния изпълнитeлeн диpeĸтop нa Аррlе Tим Kyĸ cъщo ce изĸaзa ĸpитичнo cpeщy нaчинa, пo ĸoйтo Fасеbооk cъбиpa и пpoдaвa личнитe дaнни нa пoтpeбитeлитe, Mapĸ Зyĸъpбъpг e зaбpaнил нa вcичĸи мeниджъpи дa изпoлзвa caмo тeлeфoни c oпepaциoннaтa cиcтeмa Аndrоіd.", "date": "2018.11.15", "title": "Fасеbооk опитал да натопи Сорос за протестите срещу социалната мрежа"}
{"url": "https://www.faktor.bg/bg/articles/brekzit-chuka-na-vratata", "text": "Бpeĸзит\" щe имa paзpyшитeлнo дeйcтвиe зa цeлия Eвpoпeйcĸи cъюз (EC). Toй щe oĸaжe eфeĸт и въpxy cтpaнитe oт Цeнтpaлнa и Изтoчнa Eвpoпa ĸoнĸpeтнo пo oтнoшeниe нa тpи нaпpaвлeния - тъpгoвия, cвoбoднo движeниe нa xopa и ĸaпитaли. Toвa пocoчвaт в cвoй aнaлиз oт ІNG, цитиран от money.bg. B дoĸyмeнтa ce ĸaзвa, чe пo oтнoшeниe нa тъpгoвиятa, въпpeĸи чe изнocът нa дъpжaвитe oт peгиoнa зa Beлиĸoбpитaния e oтнocитeлнo мaлъĸ ĸaтo дял oт бpyтния вътpeшeн пpoдyĸт (БBΠ), Чexия, Πoлшa и Унгapия щe бъдaт cpeд нaй-зaceгнaтитe cтpaни oт \"Бpeĸзит\" в тoвa oтнoшeниe. Πoглeднaтo ĸaтo иĸoнoмичecĸи ceĸтopи, нaй-гoлямa тeжecт излизaнeтo нa Oбeдинeнoтo ĸpaлcтвo oт Eвpoпeйcĸия cъюз (EC) щe oĸaжe въpxy ceлcĸoтo cтoпaнcтвo, aвтoмoбилнaтa индycтpия и тъpгoвиятa в изтoчнoeвpoпeйcĸитe иĸoнoмиĸи. B oблacттa нa cвoбoднoтo движeниe нa xopa oт ІNG cмятaт, чe нaй-гoлям мoжe дa бъдe \"yдapът\" въpxy Чexия, Унгapия и Πoлшa, ĸaĸтo и въpxy Pyмъния. Cпopeд eĸcпepтитe близo eднa чeтвъpт oт пoляцитe, ĸoитo живeят в чyжбинa, ca във Beлиĸoбpитaния. \"Oт дpyгa cтpaнa Oбeдинeнoтo ĸpaлcтвo дoпpинacя c oĸoлo 6% зa бюджeтa нa EC. Toзи пpинoc щe изчeзнe зa cлeдвaщия пepиoд 2021-2027. Heпpяĸoтo въздeйcтвиe нa излизaнeтo нa Beлиĸoбpитaния oт EC щe бъдe гoлямo\", пocoчвa oт ІNG. \"Cpeдният БBΠ нa глaвa oт нaceлeниeтo в cъюзa щe cпaднe cлeд \"Бpeзĸит\", ĸaтo тoвa щe имa ocнoвeн нeгaтивeн eфeĸт въpxy Чexия и Πoлшa. Eвpoпeйcĸoтo финaнcиpaнe зa гpyпaтa нa СЕ4 (Чexия, Πoлшa, Унгapия и Cлoвaĸия) щe ce cвиe c мeждy 12% и 24%\", ce дoпълвa в дoĸyмeнтa. Koи щe бъдaт нaй-гoлeмитe зaceгнaти? B oблacттa нa тъpгoвиятa ĸaтo eдин oт гoлeмитe зaceгнaти oт ІNG пocoчвaт Унгapия, тъй ĸaтo нeйнaтa иĸoнoмиĸa e мeждy нaй-oтвopeнитe в peгиoнa, a бpyтният oбeм нa изнoca й дoпpинacя зa близo 90% oт БBΠ. Oт yнгapcĸитe влacти oбaчe изчиcлявaт, чe cлeд \"Бpeĸзит\" иĸoнoмиĸaтa им щe ce cвиe c oĸoлo 0,2 нa cтo зa пepиoдa дo ĸpaя нa 2020 гoдинa, нo пpи ycлoвиe, чe eфeĸтът oт нeгo e лoĸaлизиpaн caмo във Beлиĸoбpитaния. Πpи тexничecĸo изпaдaнe в peцecия нa EC, yнгapcĸият БBΠ мoжe дa ce cпaднe c 0,5%. Изтoчниĸ: ІNG Eĸcпepтитe пocoчвaт, чe cлeд Xoлaндия cpeд нaй-зaвиcимитe oт тъpceнeтo нa Oбeдинeнoтo ĸpaлcтвo дъpжaви e имeннo Унгapия зaeднo c Чexия. B нaй-гoлямa cтeпeн зa дъpжaвитe oт peгиoнa oбaчe тoвa вaжи зa Πoлшa, ĸaтo Beлиĸoбpитaния e втopият нaй-гoлям пaзap зa нeя. \"Πoлшa пoддъpжa гoлям тъpгoвcĸи излишъĸ c Beлиĸoбpитaния, изчиcлeн нa мaлĸo нaд 8 милиapдa eвpo гoдишнo\", oбяcнявaт oт ІNG. Oт ІNG oчaĸвaт aвтoмoбилнaтa индycтpия дa бъдe cpeд ceĸтopитe, ĸoитo щe пoнecaт нaй-гoлям \"yдap\" cлeд излизaнeтo нa Beлиĸoбpитaния oт EC пpeз мapт cлeдвaщaтa гoдинa. \"Унгapия и Чexия ca ocoбeнo зaвиcими oт тъpceнeтo oт Oбeдинeнoтo ĸpaлcтвo, ĸaтo cъoтвeтнo 0,2% и 0,3% oт тexния БBΠ e cвъpзaн c изнoca зa Ocтpoвa\", ce ĸaзвa в дoĸлaдa. \"Чeшĸият eĸcпopт зa Beлиĸoбpитaния пpeдcтaвлявa caмo 5% oт oбщo изнoca зa 2017 гoдинa нa cтpaнaтa. Ocтpoвът oбaчe oтгoвapя зa oĸoлo 7% oт oбщия изнoc нa aвтoмoбили oт Чexия, ĸoeтo гo пpaви втopият нaй-гoлям пaзap зa дъpжaвaтa cлeд Гepмaния\", дoпълвaт eĸcпepтитe. Πpoизвoдcтвoтo нa eлeĸтpoниĸa, мaшини и тpaнcпopтнo oбopyдвaнe cъщo щe бъдe пoдлoжeнo нa нaтиcĸ cлeд \"Бpeĸзит\". Πpи нeгo ocнoвният pиcĸ e зa Pyмъния, ĸaтo 50% oт eĸcпopтa нa тaĸивa пpoдyĸти нa ceвepнaтa ни cъceдĸa e зa Beлиĸoбpитaния. Cъщo тaĸa e вaжнo дa ce пocoчи, чe тaзи индycтpия дaвa paбoтa нa oĸoлo 400 000 pyмънци. \"Ceĸтopът, ĸoйтo мoжe дa бъдe изпpaвeн пpeд нaй-гoлямo пpeдизвиĸaтeлcтвo, e ceлcĸoтo cтoпaнcтвo ocoбeнo, aĸo нямa cдeлĸa зa \"Бpeĸзит\", пocoчвaт oт ІNG. \"B paзглeждaнитe cтpaни 170 000 paбoтни мecтa в ceлcĸoтo cтoпaнcтвo, pибoлoвa и xpaнитeлнaтa индycтpия ca пpяĸo зaвиcими oт изнoca зa Oбeдинeнoтo ĸpaлcтвo\", дoпълвaт eĸcпepтитe. Еĸcпopтът нa Πoлшa в тoзи ceгмeнт възлизa нa гpyбo 1,4 милиapдa eвpo нa гoдишнo, a тoвa ca 12% oт oбщия изнoc нa cтpaнaтa. B дoĸлaдa ce пocoчвa, чe в тeĸcтилнaтa индycтpия нaй-излoжeни нa pиcĸoвe ca Typция и Pyмъния. Caмo в южнaтa ни cъceдĸa тoзи ceĸтop, зaeднo c aвтoмoбилния, oтгoвapят зa 16,9% oт изнoca нa cтpaнaтa и дaвaт paбoтa нa 1 милиoн тypци. 20% oт eĸcпopтa нa Pyмъния нa тeĸcтил cъщo e зa Beлиĸoбpитaния, ĸaтo в индycтpиятa ca зaeти oбщo 375 000 дyши. B cлyчaя c Бългapия oт ІNG изчиcлявaт, чe 1,3% oт oбщaтa зaeтocт в cтpaнaтa зaвиcи oт изнoca зa Oбeдинeнoтo ĸpaлcтвo. Toвa e пoвeчe oт cтpaни, ĸaтo Pyмъния, Pycия и Typция. У нac нaй-зaвиcими ca изнocът нa зъpнeни ĸyлтypи и мeco, нa тeĸcтил, тъpгoвия и нa aдминиcтpaтивни ycлyги. Cпopeд дaннитe нa Cвeтoвнaтa бaнĸa caмo зa 2017 гoдинa мигpaнтитe, paбoтeщи във Beлиĸoбpитaния, ca изпpaтили в poднитe cи дъpжaви oбщ ĸaпитaл oт 26,8 милиapдa щaтcĸи дoлapa. Oт тяx 9 милиapдa дoлapa ca били нacoчeни ĸъм дъpжaви oт Eвpoпeйcĸия cъюз (EC). \"Πoлшa e нaй-гoлeмият пoлyчaтeл нa пapични пpeвoди oт EC c oбщo нaд 2,6 милиapдa eвpo, cлeдвaнa oт Pyмъния c 2,5 милиapдa eвpo. Бългapия, Чexия и Унгapия ca мaлĸo cлeд тяx cъc cъoтвeтнo 0,8 милиapдa eвpo, 0,7 милиapдa eвpo и 0,7 милиapдa eвpo\", ce пocoчвa в дoĸлaдa. Oт ІNG oбяcнявaт, чe пpeз пocлeднитe гoдини знaчeниeтo нa тeзи пapични пpeвoди зa дъpжaвитe oт peгиoнa e нaмaлялo, ĸaтo тoвa ce oбяcнявa c pъcтa нa нoминaлния БBΠ и нapacнaлият пpинoc нa чyждecтpaннaтa тъpгoвия зa тяx. Toвa oбaчe ce oбяcнявa и c фaĸтa, чe мнoгo oт paбoтницитe в чyжбинa ca изтeглили и ceмeйcтвaтa cи пpи тяx c тeчeниe нa вpeмeтo. \"Kaтo пpинoc зa БBΠ нa дъpжaвитe oбщo пapичнитe пpeвoди ca oт пo-гoлямo знaчeниe зa Бългapия c нивo oт 1,6% oт БBΠ, cлeдвaнa oт Pyмъния c 1,2% и Πoлшa c 0,6% oт БBΠ\", oбяcнявaт eĸcпepтитe.", "date": "2018.11.15", "title": "\"Брекзит\" чука  на вратата, България и Източна Европа ще усетят най-осезателно разрушителната му сила"}
{"url": "https://www.faktor.bg/bg/articles/iskat-vot-na-nedoverie-na-tereza-mey", "text": "Депутатът от Консервативната партия на Великобритания Якоб Рийс-Мог, лидер на групата радикални евроскептици на „Торите“, ще поиска вот на недоверие към премиера Тереза Мей, предава AFP. От групата на евроскептиците обявиха, че решението им е предизвикано след шумната сесия на парламента в четвъртък, когато Мей се опита да защити своето проектоспоразумение за Брекзит, въпреки яростната съпротива.", "date": "2018.11.15", "title": "Искат вот на недоверие на Тереза Мей"}
{"url": "https://www.faktor.bg/bg/articles/novini/balgariya/krapkata-i-marichkov-gnevni-ne-iskame-pesnite-ni-da-zvuchat-na-protestite-na-bsp-i-na-ruski-paravoenni", "text": "„Настоявам моята музика и песните ми да не се използват на протестите и от проруски паравоенни формирования“. Това заяви пред Faktor.bg Васко Кръпката по повод клип на БНО Шипка и „Воински съюз Васил Левски“ в You Tube. Припомняме, че двете организации се опитват да яхнат протестите във Варна, а филмчето, което са пуснали в интернет с кадри от демонстрациите, е озвучено с  емблематичната песен на „Подуяне блус бенд“ – „Ден след ден“.  „Естествено, че не ми е приятно „Ден след ден“ да се употребява от проруски организации за техните цели. Още повече, че аз не подкрепям тези протести. Не симпатизирам на правителството, нямам представителство в парламента, но в никакъв случай не мога да участвам демонстрации, организирани от БСП. Първо ще напиша писмо до БНО Шипка и до „Воински съюз Васил Левски“, за да ги предупредя, че не желая да използват песента ми за клиповете си. Ако не спрат, ще се консултирам по какви други начини това може да стане“, коментира Кръпката.  В същото време в цялата страна по площадите се пуска вечният хит „Среща“ на „Щурците“. Изпълнителите на двете легендарни песни не знаеха, че творчеството им се използва за политически цели, проруска пропаганда и категорично са против стават съпричастни с подобни манипулации.   „От вас разбирам, че „Среща“ звучи на протестите по площадите. Принципно, след като парчето е излязло на носител, протестиращите имат право да я използват, ако не съм забранил изрично, но не съм го направил. В никакъв случай не ми е приятно, че песента се използва на тези протести за политически цели, но няма да се занимавам със забрани. Живеем в 2018 г., а не в 1978 г.“, категоричен е Кирил Маричков пред Faktor.bg.", "date": "2018.11.15", "title": "Кръпката и Маричков гневни: Не искаме песните ни да звучат на протестите на БСП и на руски паравоенни!"}
{"url": "https://www.faktor.bg/bg/articles/propaganda-abv-mladezhi-poiska-otmyana-na-sanktsiite-sreshtu-rusiya-ot-tribunata-na-evroparlamenta", "text": "От трибуната на Европейския парламент АБВ-Младежи настояха за сваляне на санкциите срещу Русия. Това съобщиха от пресцентъра на ПП АБВ.  Младежите подчертаха, че рестрикционните мерки силно ощетяват България и редица други държави, както и че са вредни за международните отношения.  По думите им подобен подход отдавна е доказал своята неефективност по отношение на постигането на резултати, а и редица европейски държави не се съобразяват с въпросните санкции и провеждат собствена икономическа политика с Русия, без да се съобразяват с решенията на ЕС.", "date": "2018.11.15", "title": "АБВ-Младежи поискаха отмяна на санкциите срещу Русия от трибуната на Европарламента"}
{"url": "https://www.faktor.bg/bg/articles/novini/balgariya/britanski-politsai-prostrelyaha-mazh-razmahal-samurayski-mech-na-ulitsata", "text": "Шокираща сцена как полицаи прострелват с каучукови куршуми индивид, размахал самурайски меч на оживена улица посред бял ден, бе заснета от охранителна камера в английското градче Бейсилдън.   Силите на реда са получили сигнал да озаптят 50-годишния Джон Тейлър, парадиращ с меч пред магазини на търговската улица в ранния съботен следобед.    Пред униформените онзи не само не прибра острието, както бе призован, а застава в провокативна поза и предизвика ченгетата. Те не се двуомят много, а го обезврждат изстрели, после му слагат белезници    След това английското правосъдие се задейства с обичайната си скорост и още в понеделник \"самураят\" от Бейсилдън се призна за виновен, а процесът срещу него бе насрочен за 10 декември.", "date": "2018.11.15", "title": "Британски полицаи простреляха мъж, размахал самурайски меч на улицата"}
{"url": "https://www.faktor.bg/bg/articles/bsp-s-absurdno-prozrenie-starite-koli-sa-po-ekologichni-zatova-shte-podkrepim-vetoto-na-radev", "text": "Ще подкрепим ветото на президента със всички мотиви. Това каза депутатът от ПГ на \"БСП за България\" Георги Търновалийски на заседание на бюджетна комисия, на което се разглежда ветото на държавния глава върху Закона за корпоративното подоходно облагане, предаде „Фокус“.  „С данъка върху старите автомобили няма да бъде постигнат екологичният ефект, който се очаква“, обяви той. „Може да се окаже, че старите автомобили са по-екологични, защото всички са на газ“, коментира Георги Търновалийски. „Щом търсим екологичен ефект, това означава ли, че догодина ще увеличим данъка и на сградите, в които се ползва твърдо гориво“ попита депутатът от БСП. „Начинът, по който се прави данъчната политика, е порочен и трябва да се промени“, обяви той. По време на заседанието стана ясно, че ПГ на ДПС също ще подкрепят ветото на Румен Радев. По думите на Йордан Цонев в зала и в комисия те са подкрепили предложенията за преструктуриране на митниците. Ако те не бяха правени между двете четения, нямаше да се стигне до това, обясни той Цонев подчерта още, че до ветото върху Закона за митниците през Закона за корпоративното подоходно облагане се е стигнало, защото предложението е внесено в последния момент и е изтекъл срокът за промяна.  „Последните години компрометираме законодателния процес по отношение на данъчните закони“, обяви Йордан Цонев и заяви, че това не е добра практика, защото има достатъчно време те да се внесат. „Ако не беше тази практика, сега може би нямаше да има вето върху 5 данъчни закона, а върху 2“, коментира той. „В тази комисия съм от 1997 година, не е добре за нас самите нещата да се обръщат с главата надолу“, каза още Йордан Цонев.", "date": "2018.11.15", "title": "БСП: Ще подкрепим ветото на Радев, старите коли може да са по-екологични"}
{"url": "https://www.faktor.bg/bg/articles/stardzhan-shotlandiya-shte-stane-nezavisima-darzhava", "text": "След като няколко британски министри подадоха оставка заради сделката за Брекзит, първият министър на Шотландия Никола Стърджън заяви, че е все по-уверена, че един ден северният регион на Великобритания ще стане независима държава, информират британски медии. Според нея сега консерваторите в Лондон не работят в полза на Шотландия. Стърджън смята, че колкото по-скоро Шотландия стане независима държава, толкова по-добре, тъй като няма да разчитат на милостта на консервативното правителство, което не зачита интересите на Единбург. \"Това време ще настъпи и когато дойде, не се съмнявам, че народът на Шотландия ще избере независимост\", смята тя.  Шотландия проведе референдум за отделяне от Великобритания през септември 2014 г. 44,7% гласуваха в полза независимост на Шотландия.  Пред парламента Стърджън предупреди, че предложеното споразумение ще постави Шотландия в неблагоприятна конкурентна среда спрямо Северна Ирландия. Мисля, че е разумно да се каже, че Шотландската национална партия обяви, че депутатите от партията ще гласуват против това споразумение, отбеляза тя. Междувременно говорител на британското правителство съобщи, че Мей планира да остане на поста премиер на Великобритания, след като страната напусне ЕС през март 2019 г.", "date": "2018.11.15", "title": "Стърджън: Шотландия ще стане независима държава"}
{"url": "https://www.faktor.bg/bg/articles/mikrobus-s-patnitsi-se-preobarna-v-kardzhali-ima-postradali", "text": "Пътнически микробус се преобърна в Кърджали, а много от пътниците му пострадаха при инцидента. Тежка катастрофа е станала към 7,30 часа тази сутрин на изхода на града по посока Момчилград.  Според очевидци пътническият микробус е влизал в Кърджали, когато е бил засечен от лек автомобил. При последвалия удар микробусът се е преобърнал на пътното платно. Част от пътуващите в него са били извозени с линейки до кърджалийската болница. Все още няма информация за състоянието им.", "date": "2018.11.15", "title": "Микробус с пътници се преобърна в Кърджали, има пострадали"}
{"url": "https://www.faktor.bg/bg/articles/obshtestvo/ulitsata/zapochva-aktsiya-zima-globyavat-s-50-lv-za-iznoseni-gumi", "text": "От днес е в ход същинският етап на акция „Зима” –  пътната полиция започва да глобява за автомобили, непригодени за зимните условия. Акцията стартира още в началото на месеца и първите две седмици беше предимно разяснителна.   От днес водачите трябва да са със сменени гуми, чиито протектор да бъде над 4 мм. Ще се проверява още дали фаровете са настроени правилно, както и дали чистачките са в изправност. Глобата за нарушение е 50 лв.", "date": "2018.11.15", "title": "Започва акция \"Зима\", глобяват с 50 лв. за износени гуми"}
{"url": "https://www.faktor.bg/bg/articles/zhena-propadna-v-shahta-bez-kapak-v-stolichen-kvartal-1", "text": "Млада жена пострада при нелеп инцидент в столичния квартал „Люлин”. Цветелина Първанова пропаднала в необезопасена шахта и се контузила. Тя публикува снимки в социалните мрежи и предизвика многобройни коментари. Според жената, освен опасните шахти, липсата на нормално осветление създава постоянни условия за подобни инциденти. Капакът на шахтата най-вероятно е бил откраднат, обясни в ефира на NOVA кметът на района Милко Младенов. Мястото обаче вече е обезопасено. Възстановено е и осветлението в зоната, където станал инцидентът с Цветелина. Кметът призова гражданите да подават сигнали за подобни неуредици, за да могат вастите да реагират своевременно.", "date": "2018.11.15", "title": "Нелеп инцидент: Жена пропадна в шахта в столичен квартал"}
{"url": "https://www.faktor.bg/bg/articles/miroslav-nenkov-smesen-ekip-ot-vma-i-sv-ekaterina-mozhe-da-transplantira-byal-drob", "text": "У нас има готови екипи, които да могат да започнат белодробни трансплантации, но недостатъчността на донори ги поставя в ситуация, в която няма да могат да правят често тези операции и да натрупат опит. Това заяви в студиото на БНТ д-р Мирослав Ненков, анестезиолог във ВМА и доскорошен координатор по донорство. Когато Министерството на здравеопазването избере конкретните здравни заведения, това ще бъде стратегия за следващите 15 години. Не смятам, че има само един център, който може да поеме трансплантациите на бял дроб, категоричен е д-р Ненков. \"Смесен екип от болниците ВМА и \"Света Екатерина\" може да тръгне да работи през следващите 3-4 години, но това няма как да стане сега веднага\", обяви той. По думите на д-р Ненков, има сериозни проблеми с координаторите по донорство. Докато в развитите страни в Западна Европа има цял екип, който работи по донорските ситуации - медицинска сестра координира работата между екипите, анестезиолог поема донора, а семейният лекар и психолог говорят с близките, в България всичко това се прави от един човек. Който междувременно е след нощна, преди дневна, защото не се знае кога ще има донорска ситуация, разкри д-р Ненков. Той коментира и въпроса с консултантите по донорство от държави извън ЕС. \"Лекар извън ЕС в България трябва да получи изрично разрешение от здравните власти. С кого ще сътрудничим - Турция, Индонезия, Йемен или Западна Европа ще реши политическото ръководство на Министерство на здравеопазването, което очевидно иска да промени нещо.\" Д-р Ненков е категоричен, че смяната на ръководни кадри е унищожителна в системата, но донорите не са намалели заради новия директор на Агенцията по трансплантациите, а защото близките на донорите нямат достатъчно доверие на лекарите.", "date": "2018.11.15", "title": "Мирослав Ненков: Близките на донорите нямат достатъчно доверие на лекарите"}
{"url": "https://www.faktor.bg/bg/articles/novini/svyat/the-american-conservative-amerikanskite-polititsi-da-se-uchat-ot-chingis-han", "text": "Ейбрахам Линкълн, Джордж Вашингтон, Уинстън Чърчил и дори Барак Обама: има много исторически личности, към които американците са се обръщали за вдъхновение в моменти на политическа безизходица. Това е още по-вярно, когато става въпрос за междинните избори, които се състояха само преди една седмица. Но наскоро аз открих дори по-изненадващ лидер, който предлага множество политически уроци, които си струва да споменем: Чингис хан, пише Кейси Чалк, който смята, че „бруталният военачалник е разбирал как да управлява далновидно и дори хуманно“. Материалът е публикуван от електронното издание на авторитетното списание The American Conservative. Агенция „Фокус“ го предлага без редакторска намеса. „Напълно сериозен съм. Като бивш учител по история аз взех да чета „Ченгиз Хан и създаването на модерния свят“ на Джак Уедърфорд, защото осъзнах, че знам относително малко за един от най-влиятелните хора в човешката история. Учените са изчислили, че 0,5% от хората имат ДНК от Чингис Хан, което е може би един от най-добрите начини да се определи историческото значение на някой. Но това е само върхът на айсберга, Монголският военачалник завладява огромна част от цивилизования свят на XIII век, включително една трета от населението му. Той създава една от първите международни пощенски системи. Той изповядва универсална свобода на религиите на всичките територии, които е завладял – всъщност, някои от най-прославените му генерали са християни. Разбира се, Чингис Хан също е генерал, който не показва никаква милост към враговете, които му се изпречват на пътя, сравнявайки цели градове със земята и използвайки заловени мирни граждани като заместител на гюлета. Въпреки това, дори най-жестоките военни гении (например Наполеон) продължават да са гении и ни бихме били разумни да помислим какво ги прави успешни, особено ако са такива, които са били считани за аутсайдери. В случая на Ченгис Хан ние имаме лидер, който изминава пътя от абсолютна неизвестност в едно от най-затънтените ъгълчета на Азия до най-великата, най-ужасяваща военна фигура на средновековния период и може би, въобще в човешката история. Това не е късмет – монголецът на име Темуджин не е бил само надарен военен стратег, но и далновиден, хитър политически лидер. Докато Чингис Хан консолидира контрола си върху отчаяните племена от степта на Северна Азия, той обръща традиционната властова структура с главата нагоре. Когато едно от племената не изпълнява обещанието си да се присъедини към него във война и разграбва лагера му, докато той отсъства, Чингис хан безпрецедентен ход. Той свиква курултай (събрание на изтъкнатите монголски родове – бел. „Фокус“) и повдига дело срещу главите на другия род. Когато ги обвиняват за виновни, хан ги екзекутира като предупреждение за останалите аристократи, че те вече няма да получават специално отношение. След това той окупира земите (може би, стадата, защото земята е относително понятие за конните народи – бел. „Фокус“) и разпределя останалите членове от племето между собствените си хора. Това не се прави с цел робство, а е начин за инкорпориране на завладените народи в собствената му нация. Монголският лидер прави символичен акт като осиновява едно сираче от вражеското племе и го отглежда като свой собствен син. Уедърфорд обяснява: „Независимо от това дали тези осиновявания са започнали от сантиментални причини или от политически, Темуджин показва силен нюх за символическото значение и практическата полза от подобни действия в обединяването на своите последователи чрез използването на фиктивна родственост“. Чингис Хан използва тази стратегия също и във военното дело, избягвайки отличителните знаци, които показват неравнопоставеност между отделните племена. Например, всички членове е трябвало да извършват определена обществена дейност. Уедърфорд добавя: „Вместо да използва едно единствено етническо или племенно име, Темуджин все повече се отзовава за своите хора, като за Хората на платнените стени, визирайки материалът, от който са направени техните шатри“. Америка, за разлика от това, изглежда разделена не само по партийни линии, но и по раса и език също. Има също все по-задълбочаващи се различия между технократите от елита и работническата класа, или „заменимите“. И двете страни преследват политики, които задълбочават различията и често измислят схеми да ги използват, за да получат политически придобвки. Каквато и форма да приемат – политики на идентичността, или мимикриране – споровете, които причиняват нанасят непоправими щети на всичко, което е останало от идеята за единна Америка. Най-добрите политически лидери са тези, които, колкото и несъвършено, намират начин да превъзмогнат много от различията в нацията и да се обърнат към обща кауза, за която призовават всички хора, независимо от привилегиите им, да участват в ключови дейности, които и определят гражданството. Великият хан също е виждал индивидуалностите не като автономни автомистични личности, свързани със своите семейства и местни общности, а по-скоро като неразривно свързани с него и идеята му. Например, „единичният индивид няма правно съществуване извън контекста на семейството и по-големите единици, към които принадлежи; ето защо семейството носи отговорността за осигуряването на доброто държание на своите членове... за да бъдеш монголец, трябва да живееш в справедливо общество“. Това означава, на практика, че по подразбиране социалната отговорност изисква от индивидуалностите да бъдат отговорни за членовете на своето семейство и непосредствената общност. Ако член на семейството извърши престъпление, цялото то ще бъде подложено на проверка (и ще плаща за него, защото монголците най-често плащат с пари и добитък за престъпленията и много рядко с човешки живот, поради оскъдността му в степта – бел. „Фокус“). Макар че подобна парадигма очевидно не е идеална, тя отразява признанието на Чингис хан, че колкото по-силни са нашите връзки с нашите семейства, толкова по-силна е сплотеността на по-голямото общество. Политиците трябва също така да провеждат политики, които подкрепят и укрепват семейството, \"първото общество\", вместо да го подкопават или предефинират. Има и други скъпоценни камъни на мъдростта, които могат да бъдат възприети от Чингис Хан. Той приема висока степен на провинциализъм в своята империя, което е отражение на древна форма на субсидарност. Уедърфорд пише: „Той позволява на групите да спазват трафиционното си право в района, доколкото то не противоречи на Великия Закон, който функционира като върховен Закон или общ закон за всички“. Това е още една важна задача за националните лидери, които трябва да се опитват да зачитат и дори насърчават местните правителства и икономики, вместо да прилагат еднакви решения за всички. Той е и еколог, кодифицирал „съществуващите идеали, които забраняват лова на животни между март и октомври по време на размножителния период“. Това гарантира запазването и устойчивостта на родните земи на монголите и съответно, начинът им на живот. Той признава значението на религията и площадите, като изключва от данъци религиозните лидери и тяхната собственост, а освен това ги освобождава от всички видове обществени задължения. В крайна сметка той разширява това и за други основни професии, като държавни служители, погребални агенти, доктори, адвокати, учители и учени. Разбира се, в нашето сегашно положение, някои от тези професии вече са добре компенсирани за своята работа, но други, като учителите, ще имат ползи от освобождаването от данъци. Няма съмнение, че Чингис Хан е брутален мъж с кърваво наследство. И все пак към това насилие се добавя проницателното политическо разбиране, което е основата, за да създаде една от най-великите империи, които светът някога е виждал. Той премахва традиционното племенно преклонение пред елитите в полза на обикновения човек, той преследва политики, които събират отчаяните хора под едно знаме и често избягва тактиката на изгорената земя в полза на милостта за своите врагове. Всъщност, ако вражеският град се предаде незабавно на монголците, неговото население почти не вижда промени в своя начин на живот. Както отбелязва Уедърфорд, той се опитва да предаде тези уроци на своите синове преди да умре: Опитал се е да ги научи, че ключът към лидерството е самоконтролът и особено овладяването на гордостта, която понякога е по-трудна, обяснява той, за покоряване от дивия лъв и яростта, която е по-трудна за побеждаване от най-великия борец. Той ги предупреждава никога да не се мислят за най-силните или най-умните. Дори върху най-високата планина стъпват животни, предупреждава ги той. Когато животните се качат на върха на планината, те са по-високи от нея. Може би, ако американските политици възприемат тази страна на Великия Хан, фокусирайки се върху по-големия идеал, вместо върху неуморното печелене на точки, ние можем да постигнем същото ниво на национален успех, без ужасяващите кръвопролития.", "date": "2018.11.15", "title": "Кейси Чалк: Американските политици да се учат от Чингис хан"}
{"url": "https://www.faktor.bg/bg/articles/obvinenieto-v-sauditska-arabiya-poiska-smartta-na-petima-za-ubiystvoto-na-kashogi", "text": "Главният прокурор на Саудитска Арабия препоръчва смъртно наказание за петима заподозрени, обвинени в поръчителството и извършването на убийството на саудитския журналист и дисидент Джамал Кашоги, съобщава \"Ройтерс\". Главният прокурор коментира пред журналисти на рядка пресконференция в Рияд, че убийците на Хашоги са задвижили плановете за ликвидирането на журналиста на 29 септември, три дни преди да бъде убит в саудитското консулство в Истанбул на 2 октомври. Прокурорът изтъкна, че най-високопоставеният саудитски властник, който стои зад убийството, е бившият заместник-директор на саудитското разузнаване Ахмад ал Асири, който беше уволнен заради това, че е заповядал принудителното връщане на Хашоги. Прокурорът заяви, че в момента 21 души са в ареста, като 11 от тях са с повдигнати обвинения и изправени пред съд. Турция хвърли вината за бруталната смърт на Хашоги върху най-високите етажи на властта в Саудитска Арабия, посочвайки, че кралството е изпратило отряд убийци за него в Истанбул.", "date": "2018.11.15", "title": "Обвинението в Саудитска Арабия поиска смъртта на петима за убийството на Хашоги"}
{"url": "https://www.faktor.bg/bg/articles/avariya-v-milanskoto-metro-ima-raneni", "text": "Най-малко седем души пострадаха при авария на метрото в Милано, предаде РИА Новости. Мотриса на подземната железница в северния италиански град спря рязко заради прекъснато подаване на електричество и няколко хора получиха травми. На разпространени в интернет кадри  се вижда как парамедици извеждат хора от станцията \"Уругвай\", качват няколко души в линейки и ги изпращат в болници. Състоянието на пострадалите не е критично, съобщиха от властите.", "date": "2018.11.15", "title": "Авария в миланското метро, има ранени"}
{"url": "https://www.faktor.bg/bg/articles/protestirashtite-ot-haskovo-se-otkazaha-da-zatvaryat-granitsata-s-turtsiya-i-gartsiya", "text": "Протестиращите от Хасково няма да затварят границата с Турция и Гърция в неделя, каквито бяха първоначалните им намерения. Решението беше огласено от организаторите на протеста след среща с директора на полицията в града, предаде БНР. На срещата между протестиращите и директора на РДВР в Хасково Ангел Цанков не бяха допуснати репортери. Организаторите на протеста, които планираха да затварят границата в неделя, коментираха, че не са били притиснати от полицията да отменят решението си: „Имаше обсъждане да се затварят границите, но ние не искаме да има инциденти, ние не искаме да има размирици. Съвместно решихме, че най-добре е да си направим шествието, което сме организирали. Не искаме да сме подстрекатели“. Шефът на полицията в Хасково Ангел Цанков каза: \"На работната среща постигнахме съгласие. С организаторите се обединяваме около мнението, че протестите ще се провеждат, без да се нарушава Законът за движение по пътищата, без да се извършват закононарушения, без да се затварят гранични контролно-пропускателни пунктове", "date": "2018.11.15", "title": "Протестиращите от Хасково се отказаха да затварят границата с Турция и Гърция"}
{"url": "https://www.faktor.bg/bg/articles/britanskiyat-paund-poevtinya-sled-kato-ministar-brekzit-hvarli-ostavka", "text": "Британският паунд поевтиня заради повишената несигурност, свързана с  Брекзит и оставката на министърът Доминик Рааб. Паундът се понижи до нива от 1.2750 долара, след като стартира сесията, близо до психологическата граница от 1.30. \"Оставката на Рааб изпрати шокови вълни към пазара и е изненада за Тереза Мей\", коментира Хамиш Мурес, валутен анализатор в OFX, цитиран от infostok.bg. \"Рааб беше смятан от мнозина, като ключов съюзник на Мей в преговорите по Брекзик. Оставката му на практика подчертава колко трудна е ситуацията за Тереза Май, като напълно е възможно скоро време да предстои и предизвикателство пред лидерството на британския министър-председател. Напълно е възможно да станем свидетели на по-нататъшно поевтиняване на британската валута\", смята още Мурес. \"Паундът вече не се търгува на базата на изключително високото ниво на несигурност, което заобикаля цялото излизане на страната от рамките на ЕС. Тази промяна в настроенията едва ли ще се промени скоро\", допълва валутният експерт. Малко след като Рааб подаде оставка, държавният секретар на труда и пенсиите - Естер Маквий също напусна. По-рано сутринта депутатът Шайлеш Вара също подаде оставката си. Рааб, който отговаряше за преговорите с ЕС, е вторият министър, който се отказва. По-рано, това направи Дейвид Дейвис през юли. \"Днес аз подадох оставка. Не мога със съвест да подкрепя предложените условия от ЕС. Изпратих писмо до министъра, което обяснява причините ми да напусна и дълбокото ми уважение към нея\", написа Рааб в социалната мрежа Twitter. Сега Мей се изправя пред тежка битка, в която трябва да убеди мнозинството депутати да подкрепят раздялата с ЕС, която ще поддържа близки връзки между Обединеното кралство и Съюза.", "date": "2018.11.15", "title": "Британският паунд поевтиня, след като министър \"Брекзит\" хвърли оставка"}
{"url": "https://www.faktor.bg/bg/articles/novini/svyat/otmeniha-sreshta-na-putin-zakasnyal-s-1-chas-za-sreshta-s-premiera-na-singapur", "text": "Владимир Путин закъсня с цял час за срещата си с премиера на Сингапур и Ли Сян Лун я отмени, съобщава DW.  Още няколко неприятни за Путин инцидента съпътстваха участието му на годишната среща на АСЕАН.  Освен отменената среща, охраната поискала Путин да мине през рамката на металодетектора, съобщава пратеникът на \"Коммерсант\" Андрей Колесников. Путин искал да премине покрай рамката, но охраната го спряла. Обичайно за посетители на ниво над министър се отваря допълнителен коридор. Любопитното е, че когато преминал през металодетектора той се \"разпищял\". Медиите припомнят, че на някои срещи Путин се явява с бронежилетка под костюма, както например, на срещата за Сирия с турския и иранския президенти в Турция тази година. Говорителят на Кремъл Дмитрий Песков и министъра на външните работи на Русия Сергей Лавров не били допуснати в залата за преговори между руския и сингапурския президенти. Всъщност те опитали да влязат в помещението, но охраната ги избутала. Преди това, веднага след пристигането в Сингапур, помощникът на президента Юрий Ушаков бил принуден да премине щателен личен контрол в самолет на летището, докато трябвало да посреща Путин на стълбичката на самолета на руския президент.  Видеото, на което се вижда как охраната избутва Лавров покрай крилото на вратата и не му позволява да влезе в залата за преговори", "date": "2018.11.15", "title": "Отмениха среща на Путин: Закъснял с 1 час за среща с премиера на Сингапур"}
{"url": "https://www.faktor.bg/bg/articles/otchetoha-nay-niskoto-ravnishte-na-bezrabotitsata-prez-oktomvri-za-poslednite-10-godini", "text": "Най-ниското равнище на безработицата през октомври за последните 10 години отчете административната статистика на Агенцията по заетостта. Стойността на показателя през месеца е 5.9 на сто, като толкова ниско ниво за този период от годината не е отбелязвана от 2008 г. Това съобщават от пресцентъра на Агенцията по заетостта. В сравнение със септември тази година се наблюдава минимално увеличение от 0.3 на сто. Броят на регистрираните безработни през месеца е общо 193 499.  36 143 са новорегистрираните през октомври, като от тях 1 932 са били неактивни, т.е. не са били нито заети, нито учащи, и не са търсили работа.  От началото на годината служителите от бюрата по труда са активирали 57 106 чрез организиране на трудови борси, информационни събития, срещи със завършващите образование на кариерните центрове, както и чрез работата на младежки, ромски и трудови медиатори и др. Малко над 4 000 са тези, които са се регистрирали в бюрата по труда през октомври след завръщане от сезонна работа в чужбина.  Освен към безработните, дейността на бюрата по труда е насочена също към заети, учащи и пенсионери. Като търсещи работа през месеца са били регистрирани 588 души от тези групи.  През десетия месец на годината общо 18 743 са постъпилите на работа, като 85.6 на сто от тях са устроени в реалната икономика. В резултат от изпълнението на активните мерки за насърчаване на заетостта сред безработните, в субсидирана заетост са включени 2 696 : 1 890 - по схеми на Оперативна програма \"Развитие на човешките ресурси\", 557 - по програми и 249 по мерки за обучение и заетост. От началото на годината общо 15 794 безработни са включени в обучения за придобиване на нова квалификация и ключови компетентности, а завършилите успешно са 14 440. Заявените работни места на първичния пазар на труда през октомври са 14 611, като 81.3 на сто от тях са в частния сектор. Най-голям дял свободни работни места са заявени в преработващата промишленост (29.7 на сто), търговия, ремонт на автомобили и мотоциклети (14.9 на сто), административните и спомагателните дейности (10 на сто), строителството (6.3 на сто), хотелиерството и ресторантьорството (6 на сто) и др. Най-търсените групи професии през месеца са: преподаватели; оператори на стационарни машини и съоръжения; работници в добивната и преработващата промишленост, строителството и транспорта; продавачи; персонал, зает в сферата на персоналните услуги.", "date": "2018.11.15", "title": "Отчетоха най-ниското равнище на безработицата за последните 10 години"}
{"url": "https://www.faktor.bg/bg/articles/novini/svyat/putinovata-edinna-rusiya-reabilitira-okupatsiyata-na-afganistan-ot-sssr", "text": "Путиновата патрия \"Единна Русия\" се обяви за \"преразглеждане на политическата оценка на въвеждането на съветскит войски в Афжанистан\", съобщава \"Интерфакс\". \"В приетата от нас резолюция заявяваме за необходимостта и ще предприемем мерки за преразглеждане на политическата оценка на афганистанската война\", съобщи депутатът от \"Единна Русия\" Дмитрий Саблин. Той припомнил, че през декември 1989 година, десет месеца след извеждането на съветските войски от Афганистан на депутатите от СССР е прието постановление, в което се казва, че \"решението да бъдат изпратени съветски войски в Афганистан се осъжда политически и морално\".  Саблин изразил възмущение от това, че след тожва \"афганистанската война е осъдена като грешна, жценявана е като \"съветския Виетнам\", либералите я наричали безсмислена и престъпна\". Бившият командващ 40-та армия, която беше окупирала Виетнам генерал Борис Громов заявил, че \"за жалост по времето на СССР властта не съумя да обясни на народа простата геополитическа истина: ако не бяхме ние там щяха да се окажат американците с техните бази\". Според Саблин, \"в учебно-методическия комплекс по руска история трябва да се даде справедлива оценка на операцията на СССР в Афгнистан\". На 21 ноември, в чест на 30-тата годишнина от изтеглянето на съветските войски от Афганистан ще бъде проведена специална парламентарна сесия. По стечение на обстоятелствата за \"преразглеждзане на историята\" на окупацията на Афганистан от съветските войски съвпада със преговорите, които провед външният министър на Русия Сергей Лавров с представители на афганистанското терористично движение \"Талибан\". Преговорите демонстрираха, че както и Сирия, така и Афганистан, се превръща в инструмент за допълнителен натиск върху САЩ. Припомняме, че през декември 1979 година започна официалното разполагане на съветски войски в Афганистан. За непълни 10 години по официални данни съветската армия губи 15 хиляди души, но се смята, че цифрата надвишава 80 хиляди, а загубите сред цивилното население на Афганистан по различни оценки е между 1 е 2 милиона души.", "date": "2018.11.15", "title": "Путиновата \"Единна Русия\" реабилитира окупацията на Афганистан от СССР"}
{"url": "https://www.faktor.bg/bg/articles/sadat-v-strasburg-arestite-na-navalni-sa-politicheski-motivirani", "text": "Неколкократните арести и задържания на опозиционния лидер Алексей Навални от страна на властите в Русия са били политически мотивирани и са нарушили правата му. Това постанови Европейският съд по правата на човека в Страсбург, съобщава \"Ройтерс\". Според върховния правозащитен съд в Европа Навални е бил обект на седем такива ареста през 2012 и 2014 г., като съдът определя, че най-малко два от арестите са имали за цел да потиснат политическия плурализъм в Русия. Преди дни най-големият критик на руския президент Владимир Путин първоначално беше възпрепятсван от руските власти да излети от Русия за Страсбург, за да присъства на обявяването на присъдата, като обявената причина беше неплатена глоба, наложена му внезапно като предлог да не пътува в чужбина.  Навални беше арестуван през януари тази година след протест, който той организира срещу руските президентски избори, от които той беше дисквалифициран заради присъда за злоупотреби от 2013 г. Опозиционният лидер беше отново арестуван през май, след като присъства на неразрешена от властите демонстрация в Москва, организирана два дни преди встъпването в длъжност на президента Владимир Путин. През август той беше осъден на 30 дни затвор \"за повторни нарушения на правилата на страната за масови събирания\". Той беше окончателно освободен през октомври, след като прекара 3 седмици в ареста за организирането на протести срещу правителството на Путин.", "date": "2018.11.15", "title": "Съдът в Страсбург: Арестите на Навални са политически мотивирани"}
{"url": "https://www.faktor.bg/bg/articles/zaev-nashite-dve-darzhavi-sa-primer-za-novata-realnost-na-balkanite", "text": "Нашите две държави са пример за новата реалност на Балканите, защото успяхме да създадем дух на приятелство и доверие. Това каза премиерът на Македония Зоран Заев на съвместния брифинг с Бойко Борисов, излъчен на живо от Канал 3 от Министерски съвет.. \"Току-що завърши близка приятелска среща с моя близък приятел и приятел на Македония Бойко Борисов. Честите ни срещи са пълни с конструктивни договори и плановe, като в резултат на това е и Договорът за приятелство и добросъседство, който подписахме. Още политически новини ще намерите тук Сработването ни в икономиката никога не е било по-добро – минахме 500 млн. евро в търговията между двете държави и няма да спрем, докато не стигнем 1 млрд. евро“, каза още Заев. Той посочи, че през декември ще дойде отново в България. \"И ще разговаряме за идните перспективи и ще констатираме завършени проекти. Продължаваме да работим интензивно и по разширяването на граничните пунктове и за отварянето на нови такива“, каза още македонският премиер и обясни, че продължава да се изгражда и жп инфраструктурата, която свързва Македония и България. Още новини от Балканите и света ще намерите тук \"Цялата ни работа е мотивирана от голямата подкрепа, която България дава на държавата ни и за нейното евроатлантическо бъдеще. Македония остава посветена на реформите. Благодарни сме на София и за помощта, която оказва на Западните Балкани за интеграцията в ЕС и в НАТО“, каза още Заев. \"Нашите две държави са пример за новата реалност на Балканите, защото успяхме да създадем дух на приятелство и доверие. Заедно отбелязваме празници и личности – заедно честваме 24 май, заедно отбелязваме и Илинденско-Преображенското въстание. Продължаваме да работим заедно в търговията, образованието, науката, културата и т.н.“, изброи македонския премиер.", "date": "2018.11.15", "title": "Заев: Нашите две държави са пример за новата реалност на Балканите"}
{"url": "https://www.faktor.bg/bg/articles/mareshki-ne-mozhem-da-hvanem-simeonov-i-karakachanov-s-boy-i-da-gi-izkarame-ot-tam", "text": "Евентуални промени в правителството са право и отговорност на премиера Бойко Борисов, коментира лидерът на \"Воля\" Веселин Марешки. Той обяви, че продължава да настоява за оставките на двамата вицепремиери Валери Симеонов и Красимир Каракачанов, но не вярва, че те могат да бъдат отстранени чрез протести: \"Действия ще предприемаме всеки ден и тези двамата няма да ги оставим намира, но в крайна сметка ние не можем да ги хванем с бой и да ги изкараме от там. Това може да го свърши само народът. Българският народ е дал право на Борисов да си състави Министерски съвет, но той носи и в крайна сметка отговорността. Той може да си ги запази. Народът ще си каже думата на следващите избори за това негово решение. За съжаление, аз не виждам масовост и сила на протестите. Това може би им дава сила на тези двамата да продължават да упорстват\".", "date": "2018.11.15", "title": "Марешки: Не можем да  хванем Симеонов и Каракачанов,  с бой и да ги изкараме от там"}
{"url": "https://www.faktor.bg/bg/articles/novini/balgariya/operiraha-po-speshnost-oligarha-spas-rusev-v-london", "text": "Спас Русев е претърпял спешна операция в клиника в Лондон. Новината бе потвърдена от близките на собственика на Левски пред Топспорт. \"Да, истина е, че претърпя манипулация. Всичко обаче е наред, мина гладко, няма място за притеснение\", обяви близък на боса на \"сините\". В последните дни около клуба информациите следват една след друга, заговори се за смяна на собствеността на клуба. Споменаха се имената на Васил Божков и Румен Чандъров. \"Напоследък се появиха какви ли не фейк информации, но в Левски винаги е било така, затова няма място за учудване\", добави още по темата човек от най-тясното обкръжение на Спас Русев.", "date": "2018.11.15", "title": "Оперираха по спешност олигарха Спас Русев в Лондон"}
{"url": "https://www.faktor.bg/bg/articles/tsvetanov-1-36", "text": "Най-големите опасности за децата са в интернет пространството. Вече от много ранна възраст децата ни имат добри дигитални способности и тук е предизвикателството пред родителите, държавните институции и неправителствените организации – да информираме децата ни за потенциалните опасности в интернет. Това заяви председателят на ПГ на ГЕРБ и председател на Комисията по вътрешна сигурност и обществен ред Цветан Цветанов по време на конференцията „Превенция и борба срещу насилието и сексуалната експлоатация на децата“.  Събитието се провежда в София и се организира съвместно от Сдружение „Пренебрегнати деца“- ЕСРАТ България и Национална мрежа за децата. В конференцията участват 45 експерти от България и още 12 от Албания, Босна и Херцеговина, Гърция, Македония, Турция, Румъния и Сърбия. Цветан Цветанов информира, че най-често жертви на насилие и сексуална експлоатация стават деца от ниските социални слоеве, където има деградация на семейните ценности. Той отбеляза, че децата от семейства със статус над средния за България също са застрашени. „Ако едно добре образовано дете със светло бъдеще попадне в тези престъпни схеми, неговата психика ще се срине и дори да го изкараме от тази система, то много трудно ще се върне впоследствие към нормалния ритъм на живота. Ето защо с такива информационни кампании ние трябва да стигнем както до децата, така и до техните родители. Проблемът с насилието на деца трудно ще бъде решен, но ние трябва да показваме добрите практики и да работим по превенцията“, коментира председателят на Комисията по вътрешна сигурност и обществен ред. По думите на Цветанов идентификацията на жертвите е ключът към успеха в борбата с това явление. Според него липсата на идентификация е равносилна на отричане на проблема. Той обясни, че в последните години се наблюдава ново явление – трафик на бебета и бременни жени, които раждат своите деца в чужбина. „Голяма част от децата, станали жертви на трафик и насилие, впоследствие се възприемат не като жертви, а като престъпници. Като законодатели винаги сме се стремили да подобряваме законодателството и да завишаваме санкциите към насилниците“, информира Цветанов. Председателят на Комисията по вътрешна сигурност и обществен ред посочи, че голямо предизвикателство за държавните правоохранителни органи в борбата им с трафика и насилието над деца е била визовата либерализация. „Според данните на Върховния комисариат на ООН над 34 милиона деца под 20-годишна възраст са станали жертва на трафик. За съжаление, днес миграцията допринася за задълбочаването на този проблем“, уточни Цветан Цветанов.", "date": "2018.11.15", "title": "Цветанов: Най-големите опасности за децата са в интернет пространството"}
{"url": "https://www.faktor.bg/bg/articles/novini/balgariya/lider-na-bsp-v-zlatitsa-reklamira-vav-feysbuk-nedelniya-protest-v-sofiya", "text": "Лидерът на БСП в Златица организира и рекламира във фейсбук протеста в София, планиран за неделя. Това разкри политологът Антон Тодоров, който публикува снимка от разпространявания от Стоянка Балтова пост. Тя се оказва и администратор на групата във фейсбук \"Да израснеш в Средногорието\", която рекламира протестите. Балтова е и общински съветник от БСП, но и много близка до втория човек в партията Кирил Добрев. Тя е и изпълнителен директор на Института за социална интеграция, където се „отглеждат” червените тролове, пише Тодоров. Това е поредното потвърждение, че БСП е ангажирало актива си с организирането на протестите, въпреки обясненията, че не стоят зад гражданското недоволство.", "date": "2018.11.15", "title": "Лидер на БСП в Златица рекламира във фейсбук неделния протест в София"}
{"url": "https://www.faktor.bg/bg/articles/toma-bikov-1-5", "text": "Има организационен център зад протестите в страната, смята Тома Биков от ГЕРБ. Той прогнозира, че европейските избори ще бъдат загубени от опозицията и това ще гарантира четиригодишен мандат на правителството на ГЕРБ и \"Обединени патриоти\". Тома Биков беше помолен да коментира днешното телевизионно интервю на министър-председателя Бойко Борисов, в което той заявява, че няма причина правителството да подава оставка и изразява надежда протестите да престанат, след като цените на горивата падат. \"Да, има хора, които не са доволни, това е нормално, но очевидно има организация, има организационен център, ядро и то си личи\", каза Биков на журналистически въпрос дали има платени протестиращи. Виждат се и хората, които са в този център - част от тях са криминално проявени, посочи той. Има заинтересовани хора, които целят дестабилизация на държавата. Някои от тях са снимани, хора с прякори, част от тях с криминално минало, не мисля, че това са хората, които ще решат проблема на България, каза Биков, цитиран от БТА. Той даде пример, че в Перник е бил арестуван Бирмата и призова да се провери дали част от тези хора, които протестират, са имали връзка с Цветан Василев през годините. Относно евентуални рокади в кабинета, Биков коментира, че такива се случват много често. По думите му всеки министър носи персонална отговорност и когато има необходимост от смяна, никой не е вечен министър.", "date": "2018.11.15", "title": "Тома Биков за протестите: Хора с прякори и криминално минало на площада няма да решат проблемите ни"}
{"url": "https://www.faktor.bg/bg/articles/ns-prie-edinodushno-na-parvo-chetene-promenite-v-nk", "text": "Депутатите приеха единодушно на първо четене промени в Наказателния кодекс, които са свързани със защитата на жертвите на домашно насилие. Измененията са внесени от ПГ на ГЕРБ, като \"за\" гласуваха 137 народни представители. С приетите промени се предлага психологическият тормоз и преследването да се инкриминират, а наказанието да бъде до 5 години затвор. Въвежда се и инкриминиране на всички форми на системно преследване. С промените ще се осигури защита за потенциалните жертви на принудителни бракове, които може да бъдат задължени от техните семейства да напуснат страната. През Наказателния кодекс се предвиждат промени и в Наказателно-процесуалния кодекс, и в Закона за изпълнение на наказанията и задържането под стража. С измененията жертвите на домашно насилие ще бъдат уведомявани, ако задържаният извършител на деянието спрямо тях избяга или бъде пуснат на свобода. Измененията се подкрепят от Министерството на правосъдието. Неправителствени организации предлагат да се уточни, че жертви на домашно насилие са не само брачни партньори, но и хора във фактическо съжителство.", "date": "2018.11.15", "title": "НС прие единодушно на първо четене промените в НК"}
{"url": "https://www.faktor.bg/bg/articles/tereza-mey-ponese-tezhak-udar-ministar-brekzit-hvarli-ostavka", "text": "Британският премиер Тереза Мей понесе тежък удар днес, след като Доминик Рааб напусна поста си като министър по въпросите на Брекзит, заявявайки, че „трябва да си подам оставката“ заради предложението на Европейския съюз за развода между Лондон и Брюксел, съобщи AFP. „Не мога да свържа условията на предложената сделка с дадените обещания на страната в манифеста“, заяви Рааб в писмото си по случай оставката, публикувано на неговия „Туитър“. „Вярвам, че регулаторният режим, предложен за Северна Ирландия, представлява много реална заплаха за интегритета на Обединеното кралство“, добави още той. Рааб пише още, че се противопоставя на предложеното споразумение за ирландската граница, защото ЕС ще има „вето върху възможността ни да излезем“. „Нито една демократична нация никога не е подписала споразумение да бъде обвързана с толкова широк режим, наложен външно без никакъв демократичен контрол над законите, които трябва да бъдат приложени, нито върху възможността да излезе от договора“, пише вече бившият министър по въпросите на Брекзит на Великобритания.", "date": "2018.11.15", "title": "Тереза Мей понесе тежък удар, министър \"Брекзит\" хвърли оставка"}
{"url": "https://www.faktor.bg/bg/articles/volen-siderov-bih-smenil-ekaterina-zaharieva-ako-byah-boyko-borisov", "text": "Волен Сидеров е вдигнал мерника на външната министърка Екатерина Захариева. Той призна, че ако трябва да спекулираме кои министри би сменил премиерът Бойко Борисов, това ще е тя. Повод за коментара му стана интервюто на министър-председателя по бТВ и обещанието му, че ще има рокади в кабинета, дадено без конкретика. \"Аз бих насочил моя поглед към външната министърка Захариева\", отсече Сидеров. \"Защото сега няма да изброявам моите забележки към нея, но има няколко теми, по които тя търпи критики\", обясни лидерът на ПГ на Обединените патриоти, предаде \"Канал 3\". Лидерът на Атака отсече, че пиар стратегията на кабинета не е добра. На финала на изявлението си в кулоарите на НС Сидеров гарантира, че няма да клати коалицията. \"Докато този отбор не се разтури, аз няма да предам четата, но искам и взаимно затчитане\", отсече той.", "date": "2018.11.15", "title": "Волен Сидеров: Бих сменил Екатерина Захариева, ако бях Бойко Борисов"}
{"url": "https://www.faktor.bg/bg/articles/ungariya-nyamame-nishto-obshto-s-byagstvoto-na-gruevski", "text": "Бившият македонски премиер Никола Груевски е обявил, че иска да получи убежище в Унгария в унгарско представителство извън Македония, и Будапеща няма нищо общо с бягството му от неговата страна, заяви унгарското правителство днес, предаде Ройтерс. Гергей Гуяш, началник на кабинета на министър-председателя Виктор Орбан, отказа да каже коя е страната, в която Груевски е отправил искането си за убежище, и как бившият македонски премиер е стигнал до службата за имиграция и убежище в Будапеща, където е подал документите си за кандидатстване и е бил изслушан. По думите на Гуяш Унгария още не е получила официално искане от Скопие за екстрадицията на Груевски. Той добави, че Будапеща ще действа \"съобразно законите\", ако това се случи.", "date": "2018.11.15", "title": "Груевски е обявил в унгарско представителство извън Македония, че иска убежище"}
{"url": "https://www.faktor.bg/bg/articles/novini/balgariya/borisov-balgarskiyat-pasport-na-gruevski-e-porednata-falshiva-novina", "text": "Българският премиер Бойко Борисов заяви след срещата с македонския си колега Зоран Заев в Министерски съвет, че на осъдения бивш премиер на Македония Никола Груевски не е издаван български паспорт, както съобщи унгарски вестник.  \"Искам извън темата да опровергая една фалшива новина - бившият премиер Груевски нито е искал, нито му е издаван български паспорт. Това е 100 процента фалшива новина\", каза Борисов по повод публикация на унгарски вестник, че Груевски е избягал в Будапеща с наш паспорт. Преди това от Министерството на правосъдието и от ДАНС също потвърдиха, че няма издаден български паспорт за беглеца, поискал политическо убежище в Унгария, за да не излежава в родината си 2-годишна присъда за злоупотреби.", "date": "2018.11.15", "title": "Борисов: Българският паспорт на Груевски е фалшива новина"}
{"url": "https://www.faktor.bg/bg/articles/imeto-na-balgarskiya-darzhavnik-atanas-burov-shte-bade-uvekovecheno-v-evropeyskiya-parlament", "text": "За пръв път в историята на Европейските институции изложбено пространство в Европейския парламент ще носи името на българин – политикът, дипломат и финансист Атанас Буров. Решението е взето от ръководството на ЕП, а предложението е внесено от евродепутата Андрей Ковачев. Инициативата изложбено пространство в основната сграда на парламента да носи името „Атанас Буров“ бе подета от делегацията на ГЕРБ в ЕП по предложение на евродепутата Андрей Новаков и бе одобрена без възражения от Председателството на парламента. В писмо до председателя на ЕП Манфред Вебер изтъкна значимостта на демократа Буров за развитието на България като част от Европейската цивилизация. Процедурата по преименуването продължи около половин година, като финалното решение е новото име да бъде дадено на изложбено пространство в сградата на ЕП в Брюксел. „Това е признание за ролята и мястото на България и българския народ в Европа. Нашата страна от повече от десетилетие е горда и отговорна членка на европейското демократично семейство, от което комунистическата диктатура ни откъсна в продължение на 45 години. Като ротационен председател на ЕС през първата половина на тази година България демонстрира политическо лидерство в момент на дълбока несигурност в бъдещето на европейския проект. Радвам се, че заедно с моите колеги от ГЕРБ успяхме да съберем широка политическа подкрепа в Европейския парламент за това предложение и част от демократичното сърце на Европа ще носи името на един голям български и европейски демократ и държавник“, заяви Андрей Ковачев.   Ето мнението и на евродепутата Андрей Новаков: „Трябваше да минат повече от 70 години един от най-бележитите и успешни български политици да получи признание, и то на европейско ниво. Горд съм, че именно Атанас Буров ще бъде първият българин, на който ще бъде кръстено пространство в Европейския парламент, защото е сред онези смели държавници, които са запазили България в изключително труден период на две световни войни и държавни преврати. Макар приживе да остава непризнат, неоценен и съсипан от комунистическата власт, днес името му гордо ще показва приноса на България за изграждането на Европа“, заяви Новаков. Официалното откриване на изложбеното пространство е предвидено за началото на 2019 година. *** Атанас Буров е министър на търговията, промишлеността и труда през 1913 и през 1919 – 1920, както и на външните работи и изповеданията през 1926 – 1931. Считан е за една от най-влиятелните фигури в българския политически живот през първата половина на 20 век, а заради политическите си речи и въвеждането на модерни за времето си европейски практики на българска почва е наричан „идеолог на българската буржоазия“. Един от най-значимите му успехи е, че успява да извади България от международната изолация след Първата световна война и националната катастрофа, която страната преживява. Благодарение на Буров България е сред малкото държави, които дори получават намаление на военните си репарации. След съветската окупация на България на 9 септември 1944 година Буров е осъден от т.нар. Народен съд и заради това, че се противопоставя на терора на БКП, бива интерниран в Дряново, а впоследствие е изпратен в концентрационния лагер край Дулово. През 1954 година на 79-годишна възраст Атанас Буров издъхва в Пазарджишкия затвор.", "date": "2018.11.15", "title": "Името на българския държавник Атанас Буров ще бъде увековечено в Европейския парламент"}
{"url": "https://www.faktor.bg/bg/articles/plevneliev-shte-imame-edin-propilyan-prezidentski-mandat-zaradi-druga-ambitsiya-na-rumen-radev", "text": "Президентът на България (2012-2017) Росен Плевнелиев коментира в ефира на Нова тв протестите, съпоставяйки ги с протестите през 2013 г.  \"Големите разлики са, че институциите се отнасят по различен начин с тези протести. Тези протести мигрират в исканията си - бяха горивата, гражданската отговорност. Но каквото и да е, гражданите имат право на протести, те трябва да бъдат чути, но протестите  трябва да протичат по един демократичен начин, институциите да бъдат отворени, за да ги чуят - омбудсман, парламент, правителство, политически партии. Не виждам предпоставки за оставки, а по-скоро да се отворят институциите и да се реализират идеите на протестиращите\", каза Плевнелиев. На въпрос как оценява поведението на президента Румен Радев, Плевнелиев посочи: \"Президентът се държи като опозиционен лидер и донякъде като подбудител на протестите. Нека да си спомним, че имаше много по-големи по мащаб протести през 2013 г. Имаше протести за високите цени на горивата, имаше 5 случая на самозапалили се граждани. Какво направих тогава? Отидох при протестиращите, поканих ги в президентската институция, организирах дебати в президентската институция заедно с протестиращи, непротестиращи, работодатели, НПО и др.\" На въпрос дали пък няма да обвинят Румен Радев, че взима страна, бившият президент отговори: \"Напротив, държавният глава не бива в случая да стои отстрани и да подбужда протестите. Той е една от демократичните институции, които тряябва да се отворят към протестиращите. Да ги приеме, да ги чуе. Единственият начин в демократичната държава да се реализират идеите на протестиращите, е през институциите. Останалото е пълен хаос. През моя мандат аз инициирах инициатива \"диалог с гражданите\", стартирах инициатива \"месец на политическите консултации\", опитах се идеите на протестиращите да бъдат вкарани в дневния ред на Народното събрание, Президентът Радев не прави нищо от това.  Единственото, което той прави, е да подклажда напрежението.  Плевнелиев зададе въпрос: Какво работи президентът днес? Бъдещ министър-председател? Тоест ние ще имаме един пропилян мандат само защото неговата амбиция е да върши нещо съвсем друго. Ако влезе в ролята си на президент, който е загрижен за протестиращите и за това, че те блокират пътищата и имат своите искания, защо не ги приеме? Ако той е загрижен за борбата с корупцията в България, вие да сте чули една негова идея как да преборим корупцията? Нещо повече. Той имаше слъжебно правителство. Давам елементарен пример: при първото мое служебно правителство, за да има по-голяма прозрачност в държавата, ние приехме правила за управление на държавните пари. В резултат на това спасихме 1 милиард обществен ресурс  от фалита на банка КТБ. При второто служебно правителство на проф. Георги Близнашки ние извадихме 200 договора от българската енергетика на сайта. Никой не беше правил това. Също целият договор за магистрала \"Струма\", анекси... Защо президентът Радев, като е такъв борец срещу корупцията, не излезе с една елементарна идея как ще борим тази корупция? - попита президентът Плевнелиев. Според него е възможно да  има и чужда намеса в протестите. Това си твърдение подплати с примера за наличието на кола с руски номера на протеста в Бургас. Плевнелиев дори призова службите да проучат въпроса, защото се съмнява, че България е част от една геополитическа война. „Ако този кабинет продължи, механизмът на за наблюдение ще отпадне, ще влезем в Шенген и в еврозоната. Точно това е голям проблем за всички русофили“, каза президентът. Във връзка с качеството на строителството на магистралите, Росен Плевнелиев припомни как, когато е бил министър на регионалното развитие и благоустройството, Сергей Станишев е ходил с буркани, пълни с пепел и тогава той заедно с журналисти е отишъл, на която магистрала те са поискали и се оказало, че пепелта на Станишев е била от рудник и се използвала като съставка на асфалт, а не е, че е самият асфалт. Росен Плевнелиев коментира и самият премиер Бойко Борисов.. По думите му, той винаги се е стремял да балансира нещата, но това за съжаление не винаги му се получава – както се случва с Корнелия Нинова и с Румен Радев. „Бедността не е порок, това е състояние, от което не трябва да се отчайваме, а трябва да работим“, каза още той и призова всички институции да работят в името на промяната.", "date": "2018.11.15", "title": "Плевнелиев: Ще имаме един пропилян президентски мандат заради друга амбиция на Румен Радев"}
{"url": "https://www.faktor.bg/bg/articles/vigenin-nyama-da-prizovavame-nashite-chlenove-i-simpatizanti-da-izlyazat-na-protest", "text": "\"Категорично подкрепяме исканията на протестиращите, но ние няма да призоваваме нашите членове и симпатизанти да излязат на протест. Доколкото икономическата среда засяга всеки един от тях, те са свободни да вземат сами своето решение. Не е нужно ние да правим специална организация, да призоваваме, да се включваме активно. Нека оставим гражданите сами да покажат на управляващите докъде са докарали страната\", заяви пред Нова тв депутатът от БСП и председател на Комисията по европейските въпроси и контрол на европейските фондовеКристиан Вигенин. Виждаме всички, че недовослтвото не намалява. Щом толкова хора излизат по улиците, значи наистина положението не е добро. Нека да оставим на гражданите да покажат докъде са докарали страната“, коментира пред Нова телевизия Кристиан Вигенин, депутат от БСП и председател на Комисията по европейските въпроси и контрол на европейските фондове. „Въпросът е, че решение на проблемите има, но някой трябва да ги види“, добави социалистът. Според него обаче сега не е време за оставка, приема се бюджетът. \"Но всеки ден е провал за това правителство\", смята той. Относно това дали протестите са платени и има ли професионални протестиращи на тях, Вигенин обясни, че има хора с нисък праг на търпимост. „Опитът да се дискредитира протестът, няма да спаси положението“, убеден е той. На въпрос защо тези, които не харесват ГЕРБ не виждат като алтернатива БСП, Вигенин нямаше какво да каже освен: \"И това ще стане. Това разочарование от ГЕРБ е неспасяемо, системно.\" Според него алтернативата не е в нови личности и партии, а в това, което БСП предлага, \"защото е изстрадано, обмислено, премислено и реалистично възможно\".  Помолен да коментира и искането на няколко червени депутати да се извършат проверки на магистрали с участие на европейски експерти, Вигенин каза: \"Ще се радваме, ако се окаже, че пътищата са с необходимото качество. Не разбираме тази реакция на Камарата на строителите.\"", "date": "2018.11.15", "title": "Вигенин: Няма да призоваваме нашите членове и симпатизанти да излязат на протест"}
{"url": "https://www.faktor.bg/bg/articles/es-svika-izvanredna-sreshta-na-varha-zaradi-sporazumenieto-za-brekzit", "text": "Извънредна среща на лидерите на Европейския съюз свика председателят на Съвета на ЕС Доналд Туск, предаде Скайнюз. Президентът на блока обяви, че форумът ще се проведе на 25 ноември в Брюксел и ще започне в 9 и 30 часа местно време (10 и 30 българско). Тогава държавниците от 28-те и ръководителите на ЕС се очаква да подпишат споразумението за излизането на Великобритания от блока (Брекзит). \"Надявам се, че няма да има прекалено много забележки върху проекта на споразумението\", допълни Туск в Twitter. Самият документ е в обем от 585 страници, допълни лондонската  медия. Кабинетът на Тереза Мей вчера одобри проекта на споразумението. Приемането на документа обаче предизвика напрежение в правителството.", "date": "2018.11.15", "title": "ЕС свика извънредна среща на върха"}
{"url": "https://www.faktor.bg/bg/articles/tsipras-predlozhi-prezidentat-da-bade-izbiran-direktno", "text": "Гръцкият премиер Алексис Ципрас предложи промяна на конституцията, по силата на която президентът да бъде избиран директно. Той запозна парламента с предложенията на СИРИЗА за промени на основния закон. Според премиера \"перспективата за непосредствено избиране на президента на републиката от народа ще му даде специална власт\", но това няма да създаде опасност от двувластие в страната. В момента държавният глава се избира от парламента с мнозинство от две трети за мандат от пет години. Промените на конституцията от 1986 г. ограничиха правомощията му и отнеха правото да освобождава премиера, да поставя вето на приетите от парламента закони и ограничи правата му да разпуска парламента и да обявява провеждането на референдуми. Правото на гласуване на извънредно положение беше прехвърлено на парламента.", "date": "2018.11.15", "title": "Ципрас предложи президентът да бъде избиран директно, за да има \"специална власт\""}
{"url": "https://www.faktor.bg/bg/articles/boyko-borisov-1-17", "text": "\"Балканите години наред бяха наричани \"барутен погреб\", през какви ли не войни и събития не минахме, но не на последно място бяхме от първенците по фалшифициране и източване на кредитни карти, касови апарати и хакерски атаки, което показва, че имаме огромен потенциал. Ние обаче предлагаме потенциала на младите хора от региона да стане градивен. Защото техни връстници, с много по-малко умения, направиха компании, които печелят честно, прозрачно и почтено милиарди долари\". Това каза премиерът Бойко Борисов при откриването тази сутрин на четвъртото издание на Startup Europe Summit, цитиран от БТА. В откриването на форума в Интер Експо Център участваха българският комисар по въпросите на цифровата икономика и общество Мария Габриел и кметът на столицата Йорданка Фандъкова. \"С помощта на ЕК, с цифровите иновационни хъбовете и с политическата воля на колегите от другите държави искаме регионът да се превърне в център на цифровата икономика. Неслучайно, когато говорим за транспортна, говорим и за дигитална инфраструктура. С днешната среща и следващите панели искаме да създадем платформата, с която гражданите от региона да създадем мощна, балканска цифрова икономика и да дръпнем напред в следващите години\", посочи Борисов.", "date": "2018.11.15", "title": "Бойко Борисов: Балканите години наред бяха наричани \"барутен погреб\""}
{"url": "https://www.faktor.bg/bg/articles/kray-na-statsionarnite-telefoni-vav-frantsiya", "text": "Френският телекомуникационен оператор \"Оранж\" - бившият Франс телеком, повече няма да предлага абонаменти за стационарни телефони. Това става 139 години след създаването на първата телефонна мрежа в Париж, съобщава в електронното си издание в. \"Паризиен\". Така след няколко години ще бъде необходима специална кутия, за да могат да се правят обаждания от фикс телефон - домашен или в компаниите. Прекъсването на мрежата обаче няма да се извърши изведнъж, а постепенно, в разстояние на няколко години. Първият етап предвижда след три месеца новите клиенти на \"Оранж\" или тези, които сменят адреса си, вече да не могат да ползват класическа фиксирана телефонна линия, като ще им бъде предложена услуга с \"бокс\" (кутия). Едва през 2023 г. операторът ще започне постепенно да прекъсва телефонната мрежа в отделни общини. \"Ще има улеснени процедури за възрастните хора\", увери пресслужбата на компанията. В момента 70% от компаниите във Франция ползват такива телефони, така че инвестициите за тях ще бъдат съществени, а може да настъпи и недостиг на оборудване, ако всички едновременно започнат да преминават към новата система. Предимство ще имат големите компании, които поръчват по-големи инсталации, за сметка на малките и средни предприятия. С повсеместната поява на смартфоните французите все по-масово се отказват от стационарните телефони. От 2012 г. до днес употребата им е намаляла наполовина.", "date": "2018.11.15", "title": "Край на стационарните телефони във Франция"}
{"url": "https://www.faktor.bg/bg/articles/ungarski-vestnik-gruevski-e-izbyagal-s-balgarski-pasport", "text": "Бившият македонски премиер Никола Груевски вероятно е използвал български паспорт, за да избяга от страната. Това пише унгарското издание \"Непшава\" по повод бягството на Груевски в Будапеща и подаването на молба от негова страна за получаването на политическо убежище., предаде Нова тв. \"Направете проверка при българските власти.\" Това е краткият отговор пред журналист от \"Непшава\" на представител на унгарското правителство, който отговаря за правните въпроси, свързани с молбата на Груевски за получаването на политическо убежище в Будапеща.  Груевски от лятото на 2017 година е без паспорт и има забрана за напускане на Република Македония. Повечето унгарски медии определят случая като \"тежък скандал\" поради отношението на властите към Груевски. Публикацията в \"Непшава\" е озаглавена \"ВИП отношение от страна на правителството към Груевски\". Изданието нарича бившият македонски лидер \"македонският Орбан\". В публикацията се припомнят корупционните практики от времето на Груевски и антизападните му политики. Груевски е осъден на две години затвор по делото „Танк“ за закупуването на служебния му „Мерцедес“ за 650 000 евро.", "date": "2018.11.15", "title": "Унгарски вестник: \"Македонският Орбан\" е избягал с български паспорт"}
{"url": "https://www.faktor.bg/bg/articles/novini/balgariya/anton-stankov-dokladat-na-ek-razbi-mitovete-za-rumanskiya-model-koyto-ni-davaha-za-primer", "text": "„Докато има мониторинг на страни като България и Румъния от Европейската комисия, видяхме, че Полша, Малта, Слова и Унгария създаваха проблемите в ЕС. От доклада на ЕК става ясно, че румънският модел, който ни се даваше за пример, не работи добре. Вече може да говорим за български модел\".  Това заяви пред БТВ бившият правосъден министър Антон Станков. \"Много екипи и много хора положиха усилия, за да се стигне до този резултат. Когато чух, че мониторингът отпада частично, въздъхнах с облекчение. Този механизъм и контрол даваше възможност на анонимни хора да седят в сянка и да се опитват да въздействат на политиката на държавата. Говоря главно за неправителствени организации и не го казвам с лошо към тях. Неправителствените организации също трябва да контролират и коментират правителството, защото то само не може да направи това. Не мога да кажа дали в България е преборена организираната престъпност. Вижда се, че се действа много и всеки ден има акции за контрабанда, дрога, корупция\", каза още юристът. \"Работи се, но едва ли е изцяло преборена изцяло организираната престъпност. Под натиск сме да има осъден политик за корупция. Това също стана ясно от димите на Франс Тимерманс. Не съм специалист и не мога да коментирам темата за медийната среда и свободата на словото. Може би има някакъв проблем с изсветляването на собствениците на медии, но пак ще кажа, че не съм експерт. Вие медиите сами най-добре може да се защитите\", коментира Антон Станков", "date": "2018.11.15", "title": "Антон Станков: Докладът на ЕК разби митовете за румънския модел, който ни даваха за пример"}
{"url": "https://www.faktor.bg/bg/articles/novini/balgariya/borisov-ne-sam-hvarlil-balgariya-v-haos-bsp-zagrobi-darzhavata-sas-7-mld-lv-koito-mozhehme-da-razdadem-na-horata", "text": "Премиерът Бойко Борисов заяви, че няма да прави нов кабинет с този мандат. Той обаче посочи, че оставки в кабинета ще има. Пред БТВ премиерът заяви, че има министри, от които е недоволен. Борисов допълни, че ако Валери Симеонов не е вицепремиер на Обединените патриоти, е щял да бъде безкомпромисен заради думите му към майките на деца с увреждания. Два пъти съм хвърлял оставка след протести, но сега ситуацията е различна. Цените на горивата са паднали с 20 стотинки, но правителството не може да ги коригира. Те ще продължат да падат още, защото и цената на петрола пада. Цените се контролират от  световните борси. В същото време България няма добив на петрол и газ. Да не забравяме, че по искане на хората мораториум за шистовия газ. Кабинетът може да намали цените на горивата, но само ако намалим акциза, но тогава идва проблем с бюджета. Ще инициираме КЗК да накара големите играчи с петролни продукти да публикуват всеки ден цените си и как се определят, заяви Борисов. Той припомни, че новият бюджет за 2019 г. е предвидено 10%  на заплатите чрез новия бюджет, повече за общините, за учителите, за култура, за децата с увреждане и т.н. Бойко Борисов се спря и на темата с протеста на майките. Не е приятно да чуваш оставка под прозореца си, още повече, че с майките поработихме доста в новия бюджет. 150 млн. ще бъдат отделени за тях, но едно непремерено изказване на Валери Симеонов взриви обстановката. Извиних се и от негово име, надявам се, че той е осъзнал това, което е казал. Имахме коалиционен съвет и всички бяхме на мнение, че трябва да се извини. Той беше искрен в извинението си, защото има болен човек в семейството си. Пак съжалявам и се извинявам. Не е в моите възможности да  прибера майките от улиците. Оставката на Валери Симеонов стои на дневен ред пред Обединени патриоти. Но оставката му в момента не се обсъжда. Оставката на кабинета се крепи на всеки един от нас. Съжалявам, че се вкарахме като правителство в тази тема, след като толкова много направихме в тази посока, допълни Борисов. Борисов коментира изказване на Корнелия Нинова, в която тя заявява, че ако не махне Валери Симеонов от кабинета, значи се припознава с думите му за майките и обвини премиера, че хвърлил държавата в хаос. „Не се припознавам като човек който е хвърлил България в хаос. А Корнелия Нинова припознава ли се, че нейните депутати наричат хората дебили, тя припознава ли се зад това което направи преди три две години БСП, криейки се зад Орешарски, коя партия подписа за реакторите за Белене, кога падна КТБ? Ако съберем тези цифри ще излязат 7 млрд. лв. загуби, а защо да не ги раздадем на хората пари? Преди 2 години им казах – заповядайте мандата. Сега няма за какво да подавам оставка. Протестите са нещо демократично, но пак припомням, че цените на горивата падат. Доходите непрекъснато се увеличават и ще продължат с по-бързи темпове, а от БСП не дават рецепта как това може да се случва. Ако един от параметрите в държавата не беше добър, имаше основание за оставка. Възможен е кабинет на малцинството, но дано да не се стига до там. Имахме 2 години управление с яростни атаки от всички страни, и пак социалистите не могат да ни стигнат на избори. В протестите има платени и партийни интереси. Изпратих инспектората на Министерството на правосъдието да провери как са си раздавали над 4 000 лева бонуси в Търговския регистър. Нашата задача е да привлечем специалисти във всички сфери, за да се облекчат гражданите. Близо половин милиард лева по време на нашето управление са дадени за пенсионерите“.  „Не знам с какво сме причинили фразата \"война\". От миналия петък до вчера нямаше ден, в който Румен Радев да не е нападал правителството. Моето правителство предложи Атанас Семов за европейски адвокат, но в Европа не го харесаха\", коментира думите на президента, че имало политическо вмешателство при избора на конституционни съдии. \"Румен Радев нападна медиите. Даде оценка и ги нарече атрофирали. БТВ атрофирала медия ли е? Аз нямам телевизия. Журналистите да излязат и да кажат, дали Борисов им е попречил да пишат и да говорят. Участвал съм в медии, които са ме поканили. Партията-държава е тази на Радев. БКП-БСП винаги я има. Два пъти им давам мандата, само и само да има мир. Каква партия, каква държава? Как няма да живеем в най-бедната страна, когато сме пръснали 7 млрд. лв. заради БСП. През периода 1990-2000 г. в другите държави се правиха приватизации, а ние нарязахме всичко за скрап. Румен Радев се среща с Корнелия Нинова, но отказва срещи с кметовете. Радев е в правото си да ме критикува, но не може, като говори за бедност, да не споменава БСП. Нека да коментира всяко едно управление. На президента заплатата става 11 000 лева, а моята е – 7 000 лв. Неговата се вдига с 4 000 лв., а на депутатите – с 90 лв. Вижте каква е разликата. Когато взимаш 11 000 лв. обаче се говори, че бедността не е грях“. „Истински се надявам съдебната система да доведе процесите срещу олигарси до края. Искрено се надявам, че тя е независима. Баневи са задържани, а Арабаджиеви ги търсят във Франция. Понякога трябват години, за да се докажат престъпленията. Настанихме гостите от ЕС по време на европредседателството ни в „Маринела“, защото това са ни хотелите. БСП да кажат за Баневи. Именно заради това са арестувани, защо не тя, а ГЕРБ управлява. Когато видяхме, че при алкохола има проблем, започнахме масираните проверки. Държавата реши да се справи сама с контрабандата. По наше време над олигарсите не е имало чадър. Нашата грешка е, че не можахме да обединим министерствата навреме и да включим контраразузнаването“.  „И тримата лидери от Обединените патриоти са ми еднакво близки. Тази конфигурация е избрана от българските избиратели. Аз вярвам, че Волен Сидеров и Валери Симеонов съжаляват за думите си през годините срещу мен. Виждате, че аз не съм си позволил нито една квалификация срещу Румен Радев. Осъдих Волен Сидеров, а накрая платих 3 000 лв. за разходите от заплатата си. Няма как да се плаша от протестите, защото за тях няма причина. И на мен ми е писнало, 1 час напрежение в БТВ, след това среща с премиера на Черна гора, отивам във Френското посолство след това… Ако не ми остане един час за футбол, ще откача. Всички знаят, че не обядвам. Няма никой на дузпата. Разбира се, че има министри, от които съм недоволен. Ако Валери Симеонов не беше лидер в Обединените патриоти, с които имаме подписано споразумение, щях да бъда неотстъпчив за оставката му. Няма да правя нов кабинет с този мандат, но оставки на министри ще има\". Борисов допълни, че страната ни ще помага на Македония да влезе в ЕС и в НАТО. По думите му, ако се опитат да посегнат на историята западните ни съседи, ще срещнат сериозен отпор.", "date": "2018.11.15", "title": "Борисов: Няма да правя нов кабинет с този мандат, но оставки на министри ще има"}
{"url": "https://www.faktor.bg/bg/articles/temperaturite-prodalzhavat-da-padat", "text": "Над страната облачността ще се задържи значителна, със слаби валежи от дъжд. След обяд временни разкъсвания ще има над Западна и централните райони на Южна България. Ще духа слаб до умерен вятър от север-североизток, в Източна България след обяд временно ще се усили. Ще нахлува хладен въздух и максималните температури ще са между 7° и 12°, в София - около 7°, „Фокус“. Атмосферното налягане ще се задържи по-високо от средното за ноември и ще остане без съществена промяна. По Черноморието ще е предимно облачно със слаби валежи от дъжд. След обяд по северното крайбрежие ще спрат и облачността временно ще се разкъса. Ще духа умерен предимно северен вятър. Максималните температури ще са между 10° и 13°. Температурата на морската вода е 15-16°. Вълнението на морето ще е 2-3 бала. В планините облачността ще е по-често значителна, с временни разкъсвания над масивите на Западна България. На много места ще има валежи от сняг, под 1300 метра от дъжд примесен със сняг. Ще духа умерен, по високите и открити части и временно силен вятър от север-североизток. Температурите ще се понижават и максималната на височина 1200 метра ще е около 2°, на 2000 метра – около минус 4°.", "date": "2018.11.15", "title": "Температурите продължават да падат"}
{"url": "https://www.faktor.bg/bg/articles/novini/balgariya/parlamentat-glasuva-promenite-v-nk-koito-predvizhdat-zatvor-za-psihicheski-tormoz", "text": "Първа точка в дневния ред на парламента са промените в Наказателния кодекс, които предвиждат до 5 години лишаване от свобода заради психически тормоз в семейството. Измененията бяха внесени от ГЕРБ. Според данните на вносителите всяка четвърта жена у нас става жертва на тормоз.   Насилието извън семейството ще се наказва с 1 година лишаване от свобода. Жертвите ще бъдат предупреждавани и ако насилникът им избяга или бъде пуснат предсрочно от затвора. Законът ще преследва и принудителните бракове.", "date": "2018.11.15", "title": "Парламентът гласува промените в НК, които предвиждат затвор за психически тормоз"}
