{"url": "https://faktor.bg/bg/articles/otkriha-avtomati-kalashnikov-v-kamion-na-o-v-krit", "text": "Гръцката полиция е задържала на о-в Крит камион, в който са открити четири автомата \"Калашников\" и над 122 хиляди патрони, внесени нелегално от Албания, предаде БТА, като се позовава на информационния портал Newsit.gr. По данни на портала 16 души са обвинени в съучастие при контрабандата на оръжие. Престъпната групировка, занимавала се с контрабанда на оръжие и боеприпаси, е била разбита при полицейска операция на о-в Крит, извършена вчера. Полицията е открила оръжията и патроните при обиск на камиона, пристигнал в Ханя с ферибот. По случая са повдигнати обвинения срещу 11 гърци и петима чужденци. В рамките на разследването срещу престъпната групировка е било установено, че от ноември 2018 г. контрабандистите четири пъти са внесли оръжия и боеприпаси от Албания.", "date": "2019.09.15", "title": "Откриха автомати „Калашников“ в камион на о-в Крит"}
{"url": "https://faktor.bg/bg/articles/razdori-v-bsp-gutsanov-obmislya-da-obzhalva-kandidaturata-na-klisarova", "text": "Раздор в БСП предизвика кандидатурата на проф. Анелия Клисарова, която беше избрана за кандидат-кмет на Варна. „Този избор е нелегитимен. Имаше грубо погазване на Устава и правилата“, заяви варненският социалист Борислав Гуцанов след края на пленума на НС на БСП. Според Гуцанов по този начин се отнемат правомощията на варненската партийна организация, което е неправомерно, и стана причина част от националния съвет да напусне демонстративно заседанието. „Това е втората по големина организация. Листата беше пренаредена изцяло от националния съвет по предложение на Кирил Добрев. Няма такива правила. Аз обмислям жалене в съда на това решение, тъй като смятам, че трябва да бъде защитено достойнството на варненската конференция и организация“, заяви Гуцанов и добави, че тези действия са недопустими в 128-годишната история на партията. Според него тази подмяна няма да бъде в полза на социалистите, които са имали огромен шанс да спечелят изборите в черноморския град. Въпреки скандала Гуцанов увери, че няма да бламира кандидатурата на Клисарова и местната структура ще работи за доброто представяне на местния вот през октомври. Заместник-председателят на БСП и председател на Националния предизборен щаб Кирил Добрев коментира отправената заплаха от Гуцанов, че ще обжалва процедурата по избор на Клисарова за кандидат-кмет на Варна. „Гуцанов е явление в БСП, което това ръководство се опита да прекрати. Това явление е влязло много сериозно, то е като тумор в БСП. Досега никой социалист не си е позволявал да обжалва в съда решение на Националния съвет. Ние имаме контролна комисия и тя ще изрази своето становище по възраженията на друга група социалисти\", заяви Добрев и добави, че това решение няма да се отрази негативно на вота във Варна, пише tribune.bg.", "date": "2019.09.15", "title": "БСП се тресе, Кирил Добрев обвини Гуцанов, че е \"като тумор в партията\""}
{"url": "https://faktor.bg/bg/articles/novini-svyat-filosof-i-uchen-se-samozapali-sreshtu-moskovizatsiyata-na-udmurtskata-natsiya-ot-ruskata-federatsiya", "text": "На 10 септември тази година Алберт Разин, който е удмуртски учен и обществен деец, кандидат на философските науки, доцент  се облива с бензин и се самозапалва пред сградата на парламента на Удмуртската република в Ижевск в знак на протест срещу московизацията на удмуртската нация от Руската федерация. В ръцете си ученият държи плакат с цитат на дагестанския поет Расул Гамзатов: «И ако утре моят език изчезне, аз съм готов да умра днес». Алберт Разин получава 100% изгаряне на тялото и почива в болницата няколко часа след протеста си. Ростислав Мартинюк, историк, общественик, филмов продуцент разказва и припомня накратко кои са удмуртите и къде са намира Удмуртия: Вече 12 години не се занимавам с угро-финската тематика, но във връзка с трагичната гибел на директора на Института за човека в Удмуртския университет Алберт Разин ще си позволя да припомня накратко важни факти: Удмуртия е угро-финска страна в Североизточна Европа;  Удмуртия е имала национална пиктографска писменост (пуси) от първото хилядолетие след Рождество Христово и собствена национална религия (УТР или инмаризъм), която оцелява до ХХ век, а през ХХІ се възражда в нео-инмаризъм в религиозната общност «Удмурт Вьос» (Алберт Разин е един от нейните лидери); Удмуртия е била част от Биармия, а от ІХ век – на Волжка България, но не приема исляма; През XVI век е окупирана от Московия след поредица от войни с Казанската държава; През 1610 Удмуртия възстановява държавността си в конфедерация с Велика Коми, но я загубва отново през 1638; След Втората война с Московия през 1773-1775 е подложена на християнизация; Първата съвременна азбука на удмуртския език е съставена през XVIII от украинския просветител от Лохвиця митрополит Вениамин Пуцек-Григорович; През 1920-те националният удмуртски епос \"Dorvyžy\" е подготвен за печат от Михаил Худяков (в сферата на интересите на Худяков са татарската история, Волжка България и археологията на Казан – бел.прев.); Класикът на удмуртската литература Кузебай Герд е убит през 1937 г. в местността Сандармох (Карелия) заедно с представителите на украинската интелигенция Микола Зеров, Лес Курбас и Валериан Пидмогилний (между 1937 и 1938 г. тук са били убити над 9 хил. затворници от ГУЛАГ); Мултанското дело за човешко жертвоприношение, уж направено от удмурти, е опровергано от Владимир Короленко; Удмуртия е родината на сталинската модификация на автомата Шмайзер - Калашников; Удмуртите са народа с най-голям процент на червенокоси хора в света (дори повече от шотландците); Удмуртският литературен език е най-развитият сред фино-пермските езици; Унгария е издала най-голямата в света антология на удмуртската литература в два тома; Удмуртският език е със статут на държавен в Удмуртската република; Според резултатите от преброяването на населението в Украйна през 1989 година в Украйна живеят над 5000 удмурта; До 1926 майчиния си език са владеели 95% от удмуртите, докато през 1989 - само 68%, а във възрастовата група от 7 до 17 години - само половината; Руската федерация последователно дискриминира удмуртския език, пречи на създаването на пълен цикъл на средно образование на удмуртски език (той се преподава само като предмет), а от 2019 г. удмуртският език е изключен от списъка на задължителните предмети в Удмуртската република; Ижкар (Ижевск) е център на московския шовинизъм в Удмуртия, където дори опитите да се въведе обявяване на спирките на градския транспорт на удмуртски е подложено на атаки от московитите; В градовете на Удмуртия се възпитава нетърпимост към публичното използване на удмуртски, а носителите му са подложени на унижения и изолация; Опитите за публичен протест срещу политиката на московизация са подложени на терор от страна на силовите структури и агресивната московска общност.", "date": "2019.09.15", "title": "Философ и учен се самозапали срещу московизацията на удмуртската нация от Руската федерация"}
{"url": "https://faktor.bg/bg/articles/sled-skandali-bsp-reshi-da-izdigne-aneliya-klisarova-za-kmet-na-varna", "text": "След скандали БСП реши да издигне бившия образователен министър и настоящ депутат от левицата проф. Анелия Клисарова за кандидат за кмет на Варна. Тя ще е водач и на листата с кандидати за общински съветници, от която отпада местният лидер Борислав Гуцанов. Варненската организация на БСП подкрепяше лидера на партия \"Възраждане\" Костадин Костадинов за кандидат-кмет на Варна, но ръководството на \"Позитано\" 20 не бе съгласно. В началото на лятото то свали политическото си доверие от Борислав Гуцанов и поиска той да освободи поста като председател на структурата в морския град, но голяма част от членовете й застанаха зад него. Днес на пленум на \"Позитано\" 20 се е стигнало до решение Анелия Клисарова отново да е кандидат за кмет на Варна, а Борислав Гуцанов да отпадне от листата. Според него решението е нелегитимно. Зам.-председателят на БСП Кирил Добрев смята, че явлението Гуцанов в партията трябва да бъде спряно.", "date": "2019.09.15", "title": "След скандали БСП реши да издигне Анелия Клисарова за кмет на Варна"}
{"url": "https://faktor.bg/bg/articles/turtsiya-osadi-planovete-na-netanyahu-da-aneksira-chasti-ot-zapadniya-bryag", "text": "Турция осъжда плановете на израелския премиер Бенямин Нетаняху за анексиране на части от Западния бряг, съобщи турският министър на външните работи Мевлют Чавушоглу, цитиран от БТА. Политиката на действащото правителство на Израел в много отношения е сходна с политиката на апартейда, заяви Чавушоглу на извънредното заседание на Организацията за ислямско сътрудничество (ОИС) в Джеда. Изявленията на Нетаняху са подъл опит за увеличаване на електората преди парламентарните избори в Израел. Властите на Израел, които са въодушевени от подкрепата на определени държави, продължават с агресивните стъпки, които в много отношения са сходни с политиката на апартейда. Ако ислямският свят действаше единно, САЩ и Израел нямаше да успеят да докарат ситуацията до днешното състояние, посочи Чавушоглу. Турският външен министър, който окачестви като \"срамни\" обещанията на Нетаняху да анексира части от Западния бряг, посочи, че израелският премиер \"свежда до минимум надеждата за дългосрочен мир в Близкия изток\".", "date": "2019.09.15", "title": "Чавушоглу: Плановете на Нетаняху за анексиране на части от Западния бряг са \"срамни\" и \"подли\""}
{"url": "https://faktor.bg/bg/articles/ekaterina-zaharieva-prizovahme-ruskoto-vanshno-ministerstvo-da-ne-vliza-v-razgoreliya-se-debat-koyto-oblagodetelstva-edna-politicheska-sila", "text": "Аз разбрах за обвинението срещу председателя на движение „Русофили” Николай Малинов от медиите. Всеки български гражданин и аз също очаквам компетентните органи да си свършат работата и когато някой работи срещу интересите на България - да го разследват. Това каза вицепремиерът и министър на външните работи Екатерина Захариева в новото предаването „Неделята на Нова телевизия\". „Разследването няма нищо общо с отношенията ни с Русия. Става дума за обвинения срещу конкретен човек. Това няма нищо общо с българското външно министерство“, подчерта министърът. „България се опитва да развива партньорски отношения с Русия на базата на зачитане на взаимните интереси. Геополитическата ориентация на страната е много ясна, и то отпреди ГЕРБ да е на власт“, добави Захариева. Тя подчерта, че българското външно министерство реагира на всякакви негативни изказвания срещу страната ни. „Обществото ни е разделено и нашият призив бе руското външно министерство да не влиза в такъв дебат, който облагодетелства една от политическите сили. Винаги, когато се налага, ние ще реагираме“, обясни Захариева по повод изложбата за 9-и септември. \"Малофеев е със санкции отпреди години за целия ЕС. Неговата дейност е във връзка с действията в Източна Украйна. Той е в санкционния списък. България иска да развива партньорски отношения с Русия на база равнопоставеност и зачитане на взаимните интереси. На 16-17 септември е смесената икономическа комисия, Теменужка Петкова ще е там и ще се говори за различни проекти\", каза още тя.", "date": "2019.09.15", "title": "Захариева: Малофеев е в санкционния списък на целия ЕС за действията му в Източна Украйна"}
{"url": "https://faktor.bg/bg/articles/borislav-gutsanov-kak-iskash-da-upravlyavash-darzhavata-kato-ne-umeesh-da-vodish-dialog-v-sobstvenata-si-partiya", "text": "Председателят на БСП-Варна, Борислав Гуцанов, разкри в предаването \"Беновска пита” на Канал 3 какво се е случило днес на червения пленум, който утвърди листата с кандидатите за кметове на БСП.  Според нашия устав листите се правят от местните организации. Националният съвет може само да утвърди или да отхвърли предложенията. Още не сме внесли листата за Варна, и Националният съвет каза, че не признава нашата конференция и че определя коренно различна листа, това е противоуказно. И една голяма част напуснахме залата.  Преди два месеца лидерката на БСП Корнелия Нинова дойде, за да обсъжда проблемите на Варна и там стана ясно, че се снема доверието от мен като председател на общинския съвет и се слага друг човек. Причините бяха за нарушения на изборите, които не бяха отчетени при проверка.Стигна се до остра реакция на варненската организация, защото нямаше такова право по устав. Ако не знаят устава, има кого да попитат, по-скоро според мен за тях беше важно да не бъда председател по някакви си техни причини. Ние ще печелим избори, ще се обединяваме, или ще се разединяваме? Ние не можем да направим вътрешен диалог, което не одобрявам. Стигна се до градската конференция, поиска се точка за смяна на председателството, която беше отхвърлена стс 122 гласа \"против”,заяви Гуцанов. Не може да искаш да управляваш държавата и същевременно да нарушаваш твоя си закон - устава. Не може да искаш да говориш какво се случва в държавата, но да не можеш да управляваш своята собствена партия. Трябва да мериш с един аршин държавата и вътре в политическата си партия, категоричен беше председателят на БСП-Варна. По-рано днес Гуцанов обяви, че ще обжалва в съда процедурата по избор на Клисарова за кандидат-кмет на Варна. От своя страна Кирил Добрев заяви, че „Гуцанов е явление в БСП, което това ръководство се опита да прекрати. Това явление е влязло много сериозно, то е като тумор в БСП. Досега никой социалист не си е позволявал да обжалва в съда решение на Националния съвет.\"", "date": "2019.09.15", "title": "Борислав Гуцанов за скандала на червения пленум: Няма диалог в партията, напуснахме залата"}
{"url": "https://faktor.bg/bg/articles/oshte-chetiri-politicheski-partii-s-agenti-na-ds-na-rakovodni-postove", "text": "В още четири политически формации са разкрити сътрудници на комунистическите служби при проверка за принадлежност на лицата в тях, заемали или заемащи ръководни длъжности, извършена от Комисията по досиетата. Проверката на   е обхванала общо 18 души от ръководните й органи (решение №2-1682 от 10 септември 2019 г.). От тях с принадлежност към е Георги Миланов Георгиев, председател на партията от 26.10.2015 г. В   са проверени общо 33 души (решение №2-1683 от 10 септември 2019 г.). От тях с агентурно минало е Борислав Петков Орлов, член на контролен орган на партия (член на Арбитражен съвет) от 12.11.2015 г. В политическа  проверката е засегнала 46 лица на ръководни позиции в нея (решение №2-1684 от 10 септември 2019 г.). От тях с принадлежност към ДС е Съби Стоянов Събев, член на Контролния съвет от 25.05.2010 г. В  са проверени 10 лица на ръководни позиции (решение №2-1685 от 10 септември 2019 г.). От тях с досиета са двама души: - Анастас Асенов Белев, заместник-председател на партията от 03.09.2007 г.; - Димитър Иванов Костов, член на Оперативно бюро на партията от 03.09.2007 г. По закон Комисията по досиета е задължена да провери ръководните органи на политическите партии. Проверките започнаха тази година и първо бяха проверени парламентарно представените партии, а след това проверките продължиха с извънпарламентарно представените партии. Вижте резултатите от предходните проверки на политическите партии на сайта   в секцията COMDOS, рубрика „Решения”.", "date": "2019.09.15", "title": "Още четири политически партии с агенти на ДС на ръководни постове"}
{"url": "https://faktor.bg/bg/articles/prezidentat-na-siriya-podpisa-ukaz-za-vseobshta-amnistiya", "text": "Президентът на Сирия Башар Асад подписа указ за всеобщата амнистия в страната за престъпления, извършени преди 14 септември тази година, по-специално смъртното наказание ще бъде заменено с тежък труд, съобщи пресслужбата на сирийския лидер в неделя, цитирана от РИА Новости Според указ, публикуван от сирийската агенция SANA, общата амнистия обхваща престъпления, извършени преди 14 септември 2019 г., а в някои случаи предвижда смекчаване на наказанието. Например „смъртното наказание се заменя с доживотен тежък труд“, гласи една от разпоредбите на указа. Съответно, вместо доживотен тежък труд, тези, които попадат под амнистията, ще полагат тежък труд в продължение на 20 години, а вместо доживотен затвор осъдените ще излежат 20 години. Също така, според постановлението, смъртно болните осъдени, които са достигнали 75-годишна възраст към момента на подписване на постановлението, са напълно освободени от всяко наказание. Конкретни случаи ще бъдат разгледани от специално сформирани комисии. Отбелязва се, че амнистията ще засегне онези, които са избягали от правосъдието, само ако доброволно се предадат на властите в рамките на максимум три месеца от датата на публикуване на указа.", "date": "2019.09.15", "title": "Президентът на Сирия подписа указ за всеобща амнистия"}
{"url": "https://faktor.bg/bg/articles/novini-balgariya-368-ruski-agenti-shetat-iz-balgariya-te-ne-prosto-shpionirat-a-komandvat-stranata", "text": "Споделеното в предаването \"Тази сутрин\" на Нова телевизия от бившия български външен министър Соломон Паси е абсолютно вярно. И чест му прави, че информира българската общественост. Всъщност какво каза министър Паси? Той изтъкна, че в България свободно шетат руски шпиони. Посочи относително точната им бройка - 68 на брой в руското посолство, начело с посланик Анатолий Макаров и близо 300 под пагон извън посолството. И не мислете, че това са пенсионери, които местят пешки по шахматните дъски пред Народния театър. Всички те са на \"отговорна\" работа в наши държавни институции и в големи компании - главно в енергетиката.  Има ги в медии и в университети. Основната им задача е да работят срещу националните интереси на България, да осигуряват прехвърлянето на милиарди изработени от българския народ пари към руски олигарси близки до Кремъл и ангажирани с руската агресивна политика спрямо Украйна и целия Черноморски регион. Соломон Паси вярно отбеляза тяхната активност с цел да се възпрепятства сделката за Ф-16. Ще припомня, че важен елемент от това възпрепятстване бе противопоставянето на тази сделка от страна на президента Румен Радев и на назначеното от него служебно правителство с премиер проф. Огнян Герджиков. Тогава, ако си спомняме, под въздействието на президента на закрито заседание служебният кабинет реши да одобри сделка за закупуване шведския изтребител \"Грипен\". И по \"странно\" стечение на обстоятелствата за такава сделка се изказваха все русофили, а аз преполагам, че сред тях имаше руски шпиони. Но ДАНС е службата, която би трябвало да знае дали е така. Всъщност спорът за \"Грипен\" или \"Ф-16\", бе само епизод, макар и важен, от  Основната битка продължава да се води главно на полето на енергетиката, където засега руската шпионска мрежа е заела изключително изгодни позиции. Там е нейната сила и от там тя черпи постоянно ресурс за останалите си действия, които изтъкна и Паси: дезинформацията, фалшивите новини и пропагандата. Но не само, защото в България съществуват паравоенни организации, които някой снабдява с необходимото за \"тренировките\" им обурудване. И най-важното: за влияние върху политиката на партиите. Антиевропеизмът и антиамериканизмът, които демонстрират редица партии у нас са   Всеки успех на европейската българска политика, какъвто несъмнено бе инициативата за отношенията ЕС-Западни Балкани или сега, какъвто е ресорът на еврокомисар Мария Габриел, се посреща с негативизъм, характерен за руската шпионска стратегия у нас. Всичко, което е успех на България в отношенията ни с останалите европейски държави и САЩ трябва, според тази стратегия, да бъде охулвано и подценявано. За да не би българския народ да види очевидното. Че доброто за България идва от Европа, от западния свят, а злините и опасностите - от Русия. На битово равнище русофилството не съществува у нас. Малцина са нашенците, които си падат по руски стоки или предпочитат да изпратят децата си на школо в Русия. Дори тези, които народът ни нарича \"рубладжии\" кътат парите си в евро, долари, лири и франкове. Но русофилството е опасно, защото е прикритие за активно действие срещу геополитическата ориентация на страната ни, което цели да я върне в капана на руското влияние. За да се живее бедно в България, както бедно и мизерно се живее в Русия. Тази изостанала, поради съветското си минало, от модерния свят държава, може да оказва влияние и да минипулира политиката само на бедни държави. Неин инструмент за това е корупцията. Тя друга \"ценност\" няма. Няма друга ценност и създаденият от нея Евразийски съюз, в който някои наши  Соломон Паси постави и още един важен въпрос: за това, че е време да изгоним от България руски дипломати. Това ще бъде ясен знак за Москва, че тя не може да си разиграва коня у нас, както го е правила досега. Защото гледката оня ден от язовир \"Копринка\" бе отвратителна. Толкова много безродници събрани на едно място не се срещат в никоя друга държава по света. Дрънкала и кречетала на Москва. Паси каза, че \"русофилията не е по любов, а е платена\" и изтъкна, че има \"обективни данни за това\". Соломон Паси е учредител през 1991 г. на Атлантическия клуб на България. Преди две години неколцина родолюбци и ратници на атлантическата идея, създадохме и нова атлантическа организация - Атлантически съвет на България. Вложихме много усилия, за да информираме и предоставим експертиза на българските граждани за пагубната роля на руската намеса в българската политика. Като ръководител на програмата \"Гражданско общество и демокрация\" в АСБ имах честта да участвам в подготовката и провеждането на редица публични форуми - конференции и семинари, по въпросите на руската хибридна война срещу България и ЕС, да изготвям доклади, становища, декларации. И подчертавам: безплатно. Те съществуват на сайта на АСБ и всеки, който се интересува от проблема може да се информира. Изявлението на министър Паси от тази сутрин, както и други подобни изявления и позиции, не трябва да остават епизодични, изолирани и затрупани от проруска пропаганда, каквато ежедневно ръсят редица български медии. За зловредното влияние и действия на руската шпионска мрежа в България трябва не само да се говори и пише постоянно, но и срещу нея трябва да се действа постоянно. Ако наистина искаме бъдещето ни да не изглежда така, както изглеждаше сборището на язовир \"Копринка\". А снимки от него бяха публикувани предостатъчно, за да се налага да описвам това грозно позорище с думи.", "date": "2019.09.15", "title": "368 руски агенти шетат из България - те не просто шпионират, а командват страната"}
{"url": "https://faktor.bg/bg/articles/politika-hlyab-i-pasti-zloveshto-rusofiliyata-prevrashta-natsionalnoto-predatelstvo-v-ideal", "text": "В петък в предаването „Панорама“ по Българската национална телевизия секретарят на движение „Русофили“ Юрий Борисов, буквално се подигра със зрителите, с българските институции и службите за сигурност, както и с европейските ни и натовски партньори при нямото и на моменти  съчувственото отношение от страна на другите присъстващи в студиото. Ако това поведение остане безнаказано ние трябва да приемем, че   Според Юрий Борисов „Проектът „България“ е  нещо много безобидно, което се опитват да го превърнат в някакво зловещо намерение. Това е  една мозъчна атака и си поставяме въпроса – с какво трябва да разполагаме за да влияем сериозно върху общественото мнение, защото ние имаме какво да кажем на обществото, ние имаме нашите идеи, ние искаме да се борим за тези идеи да имат много привърженици.“ Борисов добави, че дори имали и идеята за създаване на банка, която обаче не видял в този вариани, който му предоставили, но го имал в къщи и покани ДАНС да дойдели да поровят заедно! „Русофилите“  били за България в Европа, но били против участието на страната ни в НАТО!  „Безобидната“ идея заложена в проект „България“  е да се прехвърлят от страната ни активи за милиарди на приближеният до Путин олигарх Константин Малофеев, за  който в  Европейският съюз, САЩ, Канада и Украйна смятат, че е спонсорирал анексията на Крим и сепаратистите в Донбас, защото българската държава с нейната сила щяла да пречи на владеенето и ползването на тези активи. Може би трябва да изчакаме да окупират страната ни като Крим и чак тогава службите да започнат да действат!  И около черната дата за народа ни 9 септември,  и около шпионския скандал с „русофилите“ се наслушахме на   Ефирът беше залят от сърцераздирателен плач за това, че е посегнато на тяхно свещено право да сеят този свой „идеализъм“. Все едно ние нямаме  богатия исторически опит с комунистическия „идеализъм“, който винаги се увенчава с  взривяване на църкви, масови убийства, предателства в полза на чужда държава и чужди окупации. У нас „русофилията“ се е превърнала в доходен бизнес за една шайка търговци с българския национален интерес, които рекламират  националното предателство в полза на Кремъл като идеализъм и християнска добродетел. Нека да не забравяме, че и Хитлер и Гьобелс са били големи  „идеалисти“, дори са се самозапалили със семействата си, когато рухва техният идеал за хилядолетен „Трети Райх“! С какво вярвщите в „Третия Райх“ са по-малко идеалисти от вярващите в „Третия Рим“?  Съгласно чл. 108, ал. 1 от Наказателния кодекс на Република България  „Който проповядва фашистка или друга антидемократична идеология или насилствено изменяне на установения от Конституцията на Република България обществен и държавен строй, се наказва с лишаване от свобода до три години или с глоба до пет хиляди лева.“  Нима има съществена разлика между антидемократичните нацистка идеология в Германия през 30-те и 40-те години на миналия век, чиято крайна цел беше постигане на „Трети Райх“, и съвременният прокремълски нацизъм с    Нима партньорството с човек като Константин Малофеев,  който още през юли 2014 г. е вкаран в \"черен списък\" с 8 бизнесмени и политици, на които ЕС наложи забрана за влизане и чиито активи на европейска територия бяха замразени, именно заради действия от негова страна целящи  извършването на преврат или други подривни действия на територията на други страни, не представлява съставомерно деяние по  Наказателния кодекс?", "date": "2019.09.15", "title": "Зловещо - „русофилията“ превръща националното предателство в идеал"}
{"url": "https://faktor.bg/bg/articles/fandakova-investirahme-blizo-90-mln-lv-v-uchilishta-i-detski-gradini", "text": "„Поставихме си за цел да възстановим сградата на 43-то училище „Христо Смирненски“ и тя да стане паметник на културата”. Това заяви кметът на София Йорданка Фандъкова при проверката на реконструкцията на учебното заведение, което се намира на бул. „Сливница“ 45, предаде БГНЕС. „Искам да изразя своята радост, за това, че се намираме пред една сграда, която беше абсолютна руина. Тя е създадена преди 110 години от бежанците, българските македонци, дошли в този квартал в нашия град. Бедни хора, но са събрали пари, за да си построят училище“, добави Фандъкова. По думите ѝ сградата е била зарязана от десетилетия. „Ние я познаваме като старото Военно окръжие. Сградата не се води паметник на културата. Ние си поставихме за цел да я възстановим, да се използва за учебно заведение, за което нашите предци са я построили и съответно да поискаме да стане паметник на културата, защото наистина е много красива, стойностна и ценна за хората и за район „Илинден“, обясни кметът. „Благодаря на кмета и на екипа му, защото той работи наистина със сърце и душа, за да може на първият учебен ден децата да прекрачат прага на училището“, допълни още Фандъкова. „Пожелавам успех и на добър час на всички ученици, учители на София в утрешния ден и разбира се много радост и удовлетворение на всички родители, които изпращат утре децата си“, добави Фандъкова. Тя коментира, че инвестициите в 43-то училище са около 4 млн. лв., финансирано е от Оперативната програма „Региони в растеж“. „Благодаря на Министерството на регионалното развитие и на управляващия орган. Успяхме да защитим тези средства пред Европейската комисия, с които подобряваме средата в училищата и детските градини на София“, добави Фандъкова.", "date": "2019.09.15", "title": "Фандъкова: Възкресихме от руините сградата на училище, построено от български бежанци преди 110 г."}
{"url": "https://faktor.bg/bg/articles/avgustovski-temperaturi-i-dnes", "text": "Днес ще е преобладава слънчево време. В Централна и Източна България ще духа слаб до умерен вятър от изток-североизток. Дневните температури слабо се понижат и максималните в страната ще са предимно между 24° и 29°. Атмосферното налягане е и ще остане по-високо от средното за месеца, съобщи \"Фокус\".  По Черноморието ще бъде предимно слънчево. Ще духа слаб до умерен вятър от изток-североизток. Дневните температури ще се понижат и максималните ще са между 23° и 25°, близки до температурата на морската вода. Вълнението на морето ще бъде 2-3 бала. В планините ще бъде предимно слънчево. Ще духа умерен вятър от север-североизток. Максималната температура на височина 1200 метра ще е около 17°, на 2000 метра – около 11°. Следващата седмица ще започне с предимно слънчево време и с високи за септември температури.  вятърът за кратко ще се обърне от запад-северозапад, до вечерта – от юг и през деня отново бързо ще се затопли, но сутринта ще бъде хладно с минимални температури между 8° и 13°, по Черноморието до 15°-17°.  в Дунавската равнина вятърът от запад-северозапад ще се усили. Максималните температури в по-голямата част от страната ще бъдат между 28° и 33°.  от север-северозапад облачността ще се увеличи и на места, главно в Северна България и планините ще има превалявания от дъжд, в отделни райони е възможно и да прегърми. Вятърът от запад-северозапад ще се усили. Температурите от север ще започнат да се понижават и максималните ще бъдат от 22°-27° в Северна до 28°-32° в Южна България.", "date": "2019.09.15", "title": "Августовски температури и днес, времето остава топло през цялата седмица"}
{"url": "https://faktor.bg/bg/articles/vzriv-na-benzinostantsiya-v-dobrich-ima-zaginal", "text": "Две жени - майка и дъщеря, са пострадали при експлозия, станала около 20 ч. в събота на бензиностанция в Добрич. Това съобщи директорът на пожарната в града комисар Дарин Димитров. По предварителни данни е избухнала метанова бутилка на автомобил по време на зареждане, съобщава БНР. Пострадалите жени са били откарани към спешното отделение в Добрич. По-възрастната – на 67 г., е била на задната седалка. По информация на шефа на Спешното в болницата в градач тя е починала. Жената е получила множество травми и лекарите на са успели да я спасят. Другата жена е настанена в отделението по неврохирургия без опасност за живота. Има травма на главата и комоцио. Образувано е досъдебно производство. На мястото на инцидента е имало екипи на полицията, започнали са разпити на свидетели. Бензиностанцията е с прекъснато електрозахранване. Взривилият се автомобил е почти напълно унищожен.", "date": "2019.09.15", "title": "Взрив на бензиностанция в Добрич, има загинал"}
{"url": "https://faktor.bg/bg/articles/vezhdi-rashidov-darzhavnostta-se-izrazhda-ulitsata-zapochva-agresivno-da-kadruva-a-vlastta-yade-shamari", "text": "Стига вече с тази свобода на словото, прекаляваме с тази игра, тя ще ни донесе други лоши дивиденти. Свободата ни е нужна на всички, не само на медиите. Трябва да се внимава обаче със слободията, защото тя минава границите на свободата и за нея реват все едни и същи. Имаме израждане на държавността - улицата започва да кадрува, и то много агресивна, а един носи отговорността. Улицата ще казва кой къде ще работи, как другите трябва да живеят. А властта само да яде шамарите, Всеки ден ни плюят като каруцари. Да, това е обществено мнение, то обаче може да се манипулира. Медиите имат собственици и те го манипулират. Аз не мога да забраня свободата. Независимостта се гарантира с правила, със закон.  Това заяви в ефира на БНТ председателят на медийната комисия Вежди Рашидов. Той коментира спирането на излъчването на програма \"Хоризонт\" за ден с думите, че генералният директор носи отговорност, това е по закон. \"Медийните закони са остарели много и това трябва да се промени. Трябва да гарантираме свободата на словото и да гарантираме спокойствието на медиите\", смята още Вежди Рашидов. \"Бих подкрепил да се вдигне бюджета на БНТ, има нужда. Дефицит, който е трупан години наред, не може да се оправи за пет минути. Телевизията трябва да бъде оздравена\".  Може да има оптимизиране на състава, ако той е раздут. Реформата е промяна и на програмни схеми - нови програми, по-атрактивни, по-гледаеми. БНТ трябва да излъчва един продукт, който да се консумира. Защо нещо да се излъчва, ако няма кой да го гледа, категоричен е Вежди Рашидов. Дефицит, който е трупан години наред, не може да се оправи за пет минути, допълни той.", "date": "2019.09.15", "title": "Вежди Рашидов: Държавността се изражда - улицата започва агресивно да кадрува, а властта само да яде шамари"}
{"url": "https://faktor.bg/bg/articles/legendata-na-bnt-lili-vuchkova-s-vapros-kam-maya-manolova-koga-shte-se-izvinite-na-grazhdanite-na-kostinbrod", "text": "Легендата на БНТ Лили Вучкова - \"кака Лили\", отправи от ефира на националната телевизия два въпроса към кандидат-кмета на София Мая Манолова след нейното участие в предаването \"Денят започва с Георги Любенов\". Г-жо Манолова, как ще управлявате като кмет на София без реален общински съвет на БСП. Аз слушах от вас в ефира на БНТ една прекрасна приказка за София, но градът не се управлява от една личност, градът се управлява от общинския съвет. Почти всички решения, които се взимат за един град, се взимат от много хора. Не се решават от Обществения съвет, не се решават от гражданите, както вие искате. Гражданите решават всичко това на изборите, като избират внимателно кандидата, който ще защитава техните искания и виждания.  И второто: Кога най-сетне ще се извините на гражданите на Костинброд за \"костинбродската афера\",  с която провалихте на гражданите един нормален изборен ден. И до днес, когато се каже \"аз съм от Костинброд\", хората отговарят, а ... където беше костинбродската афера. Оказа се, че нищо такова няма. Не се извинихте до ден днешен нито на собствениците на фирмата, нито на хората. Трябва да почнете на чисто.", "date": "2019.09.15", "title": "Легендата на БНТ Лили Вучкова с въпрос към Мая Манолова: Кога ще се извините на гражданите на Костинброд?"}
{"url": "https://faktor.bg/bg/articles/dzhambazki-registrira-vmro-v-oik-za-mestnite-izbori", "text": "ВМРО се регистрира в ОИК за местните избори, съобщиха от партията. Регистрацията бе направена от зам.-председателя на ВМРО - Ангел Джамбазки. Заедно с него бяха председателят на групата общински съветници „Обединени патриоти” - Карлос Контрера, общинските съветници Димитър Антов и Виолета Тодорова, председателят на областният комитет - Владимир Митов, кметът на с. Мърчаево - Гергин Георгиев, бъдещи кандидати на ВМРО за съветници и кметове.", "date": "2019.09.15", "title": "Джамбазки регистрира ВМРО в ОИК за местните избори"}
{"url": "https://faktor.bg/bg/articles/katastrofa-s-kortezha-na-tsveta-karayanchev", "text": "Колата на председателя на Народното събрание Цвета Караянчева е претърпяла пътен инцидент, потвърдиха за БТА от пресцентъра на парламента. Цвета Караянчева е със счупена ключица и два прешлена, без опасност за живота й. Тя е транспортирана с хеликоптер към болница в София. Другите двама, които са пострадали, са мъж и дете. Те са били в Ауди-то, чийто водач е загубил управление и се е ударил в колата на НСО.  Самата Караянчева даде информация във фейсбук за катастрофата и състоянието си: \"Здравейте, приятели. Пиша тук, тъй като нямам възможност да отговоря на всички обаждания - да, претърпях пътен инцидент. Добре съм и ви благодаря за загрижеността. Имам счупена раменна става . Изказвам своите благодарности на екипа в болницата в Шумен. Доколкото съм информирана и останалите участници в катастрофата са добре.\" Очаква се компетентните органи, МВР и НСО да дадат повече информация по случая. По първоначална информация отсрещната кола е виновна за катастрофата. Сблъсъкът е станал край Хитрино на позволено за изпреварване място, информира от МВР.", "date": "2019.09.15", "title": "Катастрофа с кортежа на Цвета Караянчев, шефът на парламента със счупена ключица"}
{"url": "https://faktor.bg/bg/articles/nso-izleze-s-informatsiya-za-patniya-intsident-s-predsedatelya-na-parlamenta", "text": "На 15 септември 2019 г. около 10.30 часа на главен път Шумен-Силистра, след разклона за с. Върбак, автомобил на Националната служба за охрана е ударен от лек автомобил, управляван от 31-годишен водач. Благодарение на бързата и точна реакция на водача на НСО, са ограничени щетите от удара, съобщават от службата. Мястото на произшествието е било незабавно обезопасено. При инцидента г-жа Цвета Караянчева е получила нараняване и незабавно е транспортирана в болнично заведение. Национална служба за охрана не разполага с информация за други пострадали от инцидента. Причина за пътния инцидент и вината за причиняването му ще бъдат установени в рамките на текущото разследване.", "date": "2019.09.15", "title": "НСО с информация за пътния инцидент с председателя на Народното събрание"}
{"url": "https://faktor.bg/bg/articles/boyan-magdalinchev-ivan-geshev-pokazva-reshitelnost-za-nalaganeto-na-zakona", "text": "Очаквам още протести. Не изключвам вероятността да има още опити за нагнетяване на напрежението около избора на главен прокурор. Това заяви пред БНР Боян Магдалинчев – представляващ ВСС. „С такива действия се целят две неща – да се активира обществената нагласа срещу този кандидат и да се мотивират някои от членовете на ВСС да не гласуват така, както са решили предварително или съобразно качествата на кандидата“, изказа той. „Към този момент нямам съмнение в качествата на Иван Гешев, които той показа като заместник-главен прокурор и ръководител на Специализираната прокуратура. Времето ще покаже дали той ще се наложи в съответствие с изискванията на закона като ръководител на прокуратурата, ако бъде избран. Поне засега, той показва една решителност за налагането на закона. Искрено се надявам всичко, което се предприема от страна на прокуратурата, да е в съответствие с Конституцията и изискванията на законите в страната“, коментира Магдалинчев. Според него Иван Гешев не отрича разделението на властите: „Според мен идеята му е да се бори с престъпността с всички възможни средства и когато е необходимо, и комуникация между властите, а не да отрича разделението на властите – аз така го разбрах“. Магдалинчев подчерта, че никога не е имало така организирана кампания срещу определен кандидат за главен прокурор: „Онзи ден ми направи впечатление на митинга пред Съдебната палата - яки момчета с черни потници и по чехли – едва ли те толкова добре разбират какво значи избор на главен прокурор. Останах с впечатление, че те не са от хората, които могат да имат поглед за качествата на главния прокурор и да могат да изведат своята теза дали той трябва да бъде или не. Дали те са засегнати, дали са част от някакви групировки или някой ги използва – не мога да кажа“. Според него се създава масова психоза и масово настроение срещу избора на Гешев. Най-вероятно има други интереси на заден план, които не биха желали точно този човек да бъде главен прокурор, предположи Боян Магдалинчев и добави: „Виждаме и политически лидери, които присъстваха на тези протести и те организираха протести. Видях бившия министър на правосъдието Христо Иванов. Този закон за съдебната власт в настоящия си вид в огромната част е негово дело, когато беше министър, не малка част. Той беше човекът, който готвеше промените в Конституцията. Той сега участва в протеста, който всъщност като че ли не приема това, което той подготвяше и налагаше като министър“. Боян Магдалинчев е на мнение, че е по-добре да има няколко кандидати за поста на главен прокурор.", "date": "2019.09.15", "title": "Боян Магдалинчев: Очаквам още протести и напрежение около избора на главен прокурор"}
{"url": "https://faktor.bg/bg/articles/ispaniya-iznese-istinski-urok-po-otboren-basketbol-i-grabna-svetvnata-titla", "text": "И двата отбора стигнаха до сблъсъка за световната титла без да загубят мач, но Испания определено беше по-добрият отбор и напълно заслужено завоюва златните медали. Титлата е втора за Ла фурия след тази през 2006, Аржентина остава с една след далечната 1950 година. В самия мач испанците започнаха много силно и на полувремето имаха преднина от 12 точки, която в края на мача достигна до 20. Най-резултатен в мача стана Габриел Дек от състава на Гаучосите, а ветеранът Луис Скола завърши с 8 като 39-годишният играч нямаше точка до четвъртата четвърт. За Испания Рики Рубио отбеляза 20 точки, Серхио Юул завърши с 15, а Марк Гасол записа 14. Индивидуалните награди също бяха за Испания. Рубио бе избран и за най-полезен играч на финалния мач и на целия турнир. А той заедно с Гасол, Скола, Фурние и Богданович  пък бяха определени в идеалната петица на шампионата. Отборът на Франция спечели бронзовите медали след победа над Австралия.", "date": "2019.09.15", "title": "Испания изнесе истински урок по отборен баскетбол и грабна световната титла"}
{"url": "https://faktor.bg/bg/articles/boris-dzhonsan-neveroyatniya-halk-shte-osvobodi-velikobritaniya-ot-okovite-na-es", "text": "Британският премиер Борис Джонсън сравни Великобритания с героя от комиксите Хълк в опита на страната да се освободи от ЕС. В интервю за вестник „Мейл он сънди“ Джонсън казва, че страната ще излезе от ЕС на 31 октомври, предава БНР.  Борис Джонсън заявява за вестника, че Великобритания ще се освободи от оковите си като зеленокожия герой от комиксите Невероятния Хълк. Той допълва, че Великобритания ще бъде като учения по ядрена физика Брус Банър, който колкото повече се ядосва, толкова по-силен става.  „Банър може и да е в окови, но когато е провокиран, той избухва“, заявява Джонсън и допълва, че Хълк винаги успява да се измъкне, независимо колко здраво е завързан. И че това е случаят с Обединеното кралство, което ще изпълни Брекзит и ще излезе от ЕС на 31 октомври.  Премиерът посочва, че „има реални сигнали сред европейските страни за готовност за премахване на предпазния механизъм за ирландската граница\", който е голяма пречка за постигането на сделка.  „Предпазният механизъм“ е застрахователна политика за избягване на твърда граница след Брекзит на остров Ирландия, ако не бъде постигнато търговско споразумение. Джонсън посочва, че ако преговорите се провалят, той няма да спази приетия закон в Камарата на общините за отлагане на Брекзит.  Утре премиерът се среща в Люксембург с председателя на Европейската комисия Жан-Клок Юнкер и главния европейски преговарящ Мишел Барние.", "date": "2019.09.15", "title": "Борис Джонсън се вживя в ролята на Невероятния Хълк"}
{"url": "https://faktor.bg/bg/articles/toma-bikov-rakovodstvoto-na-bnr-tryabva-da-izleze-i-mnogo-yasno-da-obyasni-deystviyata-si", "text": "Ръководството на БНР трябва да излезе и много ясно да обясни действията си, защото не става въпрос за частна медия, а за обществена. Това заяви пред БНР депутатът от ГЕРБ Тома Биков – член на парламентарната Комисия по култура и медии. „И премиерът, и аз като член на Комисията по култура и медии, и предполагам останалите колеги от ГЕРБ научихме за тези промени от Фейсбук. Нямаме намерение да носим отговорност за действия, в които нямаме абсолютно никакво отношение и по никакъв начин не сме участвали в тях… Всеки има право на своя позиция и различно мнение. Ако става въпрос за плурализъм в БНР, аз го разбирам като това да има различни гледни точки, а не да бъде премахната една от гледните точки. Ако ръководството иска да създаде атмосфера на плурализъм, по-скоро би трябвало, ако счита, че се изразява само една гледна точка, да направи така, че да има и други гледни точки“, коментира Биков. Нашето поведение по отношение на хора, на които им е било гласувано доверие за една или друга работа, когато не се справят, те си отиват на мига, припомни още той и добави: „Нека и останалите институции, които са взимали решения по един или друг въпрос и тези решения са били грешни, да понасят своята отговорност така, както трябва. Говоря за всяка институция. … В случая СЕМ също трябва да вземе отношение естествено по този въпрос. Утре, разбрах, че ще има изслушване. Надявам се по време на изслушването и СЕМ, и генералният директор да дадат ясни отговори. Надявам се тези отговори да бъдат публични, а не в рамките на затворено заседание“. Биков коментира и предстоящите местни избори. \"Не подценяваме изборите нито в София, нито в което и да било населено място. Мая Манолова се опита да стартира кампанията си със социология, каза Биков и добави още, че Манолова не е гражданска кандидатура, а е кандидат на БСП. „Разчитам кандидатурата на г-жа Манолова и подкрепата на БСП за нея като един реванш на г-н Станишев. Това е една трета стъпка към позиционирането на Станишев в рамките на БСП и очевидно съобразяване на настоящото ръководство с тежестта на бившия лидер на партията“. Пред София има нови предизвикателства и те трябва да бъдат дефинирани и да се предложат решения, каза Тома Биков и добави, че именно това ще направи кандидатът на ГЕРБ Йорданка Фандъкова.", "date": "2019.09.15", "title": "Тома Биков: Подкрепата на БСП за Мая Манолова е реванш на Станишев"}
{"url": "https://faktor.bg/bg/articles/bsp-utvardi-edinodushno-kandidaturata-na-manolova-za-kmet-na-sofiya", "text": "По време на Националният съвет на БСП бе утвърдена единодушно кандидатурата на Мая Манолова за кмет на София. Кандидатурата на бившия омбудсман е гласувана анблок с останалите кандидати за кметове.  Заседанието се провежда от 11.00 часа в зала \"Александър Лилов\" в централата на партията на \"Позитано\". Решение Манолова да бъде подкрепена взе Софийската градска конференция на 11 септември, като окончателното решение зависи от Пленума на партията. Част от кандидатурите бяха утвърдени на предходно заседание на 3 септември. На заседание в началото на септември Пленумът утвърди 161 кандидатури за кметове на общини и райони. Сред кандидатите са утвърдени юристи, инженери, лекари, учители, културни дейци и др. Досегашните успешни кметове на левицата отново получиха подкрепа за следващ мандат. Това са кметът на Асеновград д-р Емил Караиванов, кметът на Садово Димитър Здравков, на Гоце Делчев - Владимир Москов, на Троян - Донка Михайлова, на Кресна - Николай Георгиев, на Павликени - Емануил Манолов и други. Петима народни представители се включват в кметската надпревара - Бургас - Николай Тишев, Сливен - ген. Кольо Милев; Русе - Пенчо Милков; Перник - Станислав Владимиров, Карнобат - Тодор Байчев. Ръководството на БСП потвърди и кандидатурата на Катя Георгиева за кмет на Ямбол, на Хасково - Коста Стоев и на Стара Загора - проф. Иван Върляков. Дневният ред предвижда още представяне на информация за актуалната политическа обстановка в страната и задачите пред БСП. Информацията ще представи лидерът на БСП Корнелия Нинова. Част от програмата за работа предвижда и точки по вътрешнопартийни въпроси.", "date": "2019.09.15", "title": "БСП гласува \"за\" Мая Манолова анблок с другите кандидати за кметове"}
{"url": "https://faktor.bg/bg/articles/novini-balgariya-fandakova-v-sofiya-ima-tolkova-mnogo-hubavi-povodi-da-praznuvame", "text": "С кампанията „От първи дъх до първи клас” се обединяваме е една велика кауза - в София да се раждат все повече деца. Това каза кметът на София Йорданка Фандъкова по време на представянето на кампанията „От първи дъх до първи клас” в Борисовата градина. „Наближава празникът на София. Само след 2 дни ще отбележим Деня на св. София, на вярата, надеждата и любовта. Преди това утре е прекрасен празник за всички деца, които тръгват на училище. Пожелавам им много успех на първокласниците и много радост на техните родители“, посочи кметът. „Днес сме се събрали за прекрасната инициатива „От първи дъх до първи клас”, която ни дава надежда за града. Благодаря на всички лекари, болници, на екипите на болниците, на неправителствените организации, които се обединяват в една велика кауза – в София да се раждат все повече деца. Щастлива съм, че по наша инициатива създадохме и нашата донорска програма на Столичната община. Най-голямата радост е, че имаме вече 9 бебета. Пожелавам им да растат щастливи, а семействата им да имат все по-големи шансове да се радват на своите деца. Бъдете живи и здрави и успех на учениците утре. Желая ви много радост за децата, нови приятелства и много нови знания. Радвам се, че в София има толкова много хубави поводи да празнуваме“, каза още градоначалникът.", "date": "2019.09.15", "title": "Фандъкова: В София има толкова много хубави поводи да празнуваме"}
{"url": "https://faktor.bg/bg/articles/strelba-v-toronto-ima-ubit", "text": "Един човек е убит при стрелба в предградие на Торонто. Съобщава се и за множество ранени, като не се уточнява броят им. Това съобщи регионалното управление на полицията в окръг Пийл. По първоначална информация все още няма арестуван или заподозрян за стрелбата. Малко преди 18:30 часа местно време полицаите са повикани на „Морнинг Стар Драйв“ и „Дарчел Авеню”. Според местни медии, цитирани от Спутник, са били произведени поне 20 изстрела. Общият брой на жертвите остава неизвестен, според регионалната полиция на Пийл. Полицията твърди, че на местопроизшествието са били изпратени няколко екипа - включително и тактически екипи. Според информация на полицията двама тийнейджъри са със сериозни наранявания, заедно с мъж с лека контузия са откарани в болница. Една жена е с опасност за живота в травматологичен център. Канада има много ниски нива на насилие с оръжие, особено в сравнение със съседите си Съединените щати, които продължават да имат най-голям брой смъртни случаи от огнестрелно оръжие на глава от населението от всяка развита държава. Миналата година две трагични събития шокираха град Торонто. Жена и младо момиче бяха убити, а 13 други бяха ранени при стрелба през юли 2018 г. в квартала на Торонто „Гъртаун”. През май 2018 г. взрив избухна пред ресторант в Мисисауга, ранявайки 15 души.", "date": "2019.09.15", "title": "Стрелба в Торонто, има убит"}
{"url": "https://faktor.bg/bg/articles/emil-radev-evropa-oshte-ne-mozhe-da-se-spravi-s-posledstviyata-ot-migrantskata-kriza", "text": "Европа все още не може да се справи с последствията от мигрантската криза през 2015 г. Това притеснение изрази българският евродепутат от ГЕРБ/ЕНП Емил Радев по време на провелото се изслушване на изпълнителния директор на Фронтекс Фабрис Лиджери относно доклада за дейността на агенцията. В рамките на дискусията в Комисията по граждански свободи, правосъдие и вътрешен ред в Европейския парламент Радев настоя правомощията на агенцията за гранична и брегова охрана да бъдат засилени. „Това е необходимо, тъй като към момента Фронтекс продължава да играе централна роля в осигуряването на външните граници на ЕС, каквато е и българската\", мотивира се евродепутатът, който е и зам.-председател на комисията. По думите му данните от последните седмици са изключително тревожни. „Свидетели сме на повторно активизиране на Балканския маршрут – мигрантският натиск на границата с Турция се увеличава\", изтъкна Радев, като се позова на информацията, че само през последната седмица на август на гръцкия остров Лесбос са пристигнали от Турция над 600 души, предимно от афганистански произход. „Съвсем логично това буди тревога сред много хора, че кризата може да се повтори, а Европа няма готовност да се справи с нови „големи мигрантски вълни\", заяви българският евродепутат. Той припомни, че новоизбраният председател на Европейската комисия Урсула фон дер Лайен обеща ускорено да се засили дейността на агенцията, така че броят на служителите й да достигне 10 000 души още до 2024 г. - три години по-рано от предвиденото.", "date": "2019.09.15", "title": "Емил Радев: Има повторно активизиране на Балканския маршрут за мигранти"}
{"url": "https://faktor.bg/bg/articles/novini-svyat-sarbiya-neobuzdani-rialiti-shouta-s-divi-nravi-nasilie-seks-i-obidi", "text": "Диви нрави, груби обиди, насилие и секс: така изглеждат много от риалити шоутата по сръбските телевизии. Те вървят почти непрестанно. Гледат ги и децата. В Сърбия риалити форматът се превръща във все по-голям проблем. В едно средностатистическо сръбско домакинство телевизорът е включен почти непрекъснато. Не само възрастните, но и децата прекарват доста време пред малкия екран. На особена популярност се радват различните риалити-шоута. А по частните канали те сякаш вървят непрестанно. Традиционно в тези програми участват доста странни персонажи - като се започне от хора с лабилна сихика и се стигне до известни престъпници. Диви нрави, груби обиди, пикантни интимни подробности, насилие и секс спадат към стандартния репертоар на този вид предавания.  \"Униженията, които трябва да изтърпят участниците в тези риалити формати, са утеха за собствения мизерен живот, мъките и болките на зрителите\", казва психоложката Александра Джурич, която е написала дисертация по темата. Последиците за зрителя, еднакво вредни и за възрастните, и за децата, могат да бъдат от различно естество: притъпява се критичното им мислене, засилва се тяхната пасивност, спира се емоционалното и интелектуално развитие на личността. Накратко: необузданите риалити-шоута с тяхната агресия, порнографско и вулгарно съдържание представляват задълбочаващ се проблем за Сърбия. Вярно е, че има някаква законодателна рамка, която би могла да ги озаптява. Но проблемът е, че законът предоставя прекалено широко поле за интерпретации. А това позволява на институциите просто да си затварят очите. За 33-годишния юрист и активист Саво Манойлович това е неприемливо. Основаният от него през 2015 година Съюз за защита на конституционността и законността настоява за приемането на такива закони за медиите, които не позволяват подобни широки интерпретации. За да покаже защо това е важно, Манойлович дава пример с едно сръбско риалити-шоу, в което един от участниците заплашил участничка с пистолет. Когато подобна сцена достигне безпрепятствено до дневната на хората, опасността става напълно реална. \"Ако един ученик реши да използва същите методи срещу своя съученичка в училище, той има модел, който вече е виждал по телевизията\", казва младият адвокат. Основаният от него съюз е алармирал различни държавни институции, а за доказателство видеото от сцената с пистолета е било качено в YouTube. Сръбската прокуратура не е реагирала по никакав начин, а независимата държавна комисия, която следи за спазването на закона в медиите, е отговорирла лаконично, че контролирането на онлайн-платформи като YouTube не е в нейните правомощия. За Саво Манойлович това е безумна формулировка - все едно да изпратиш на прокуратурата запис на извършено престъпление, а тя да да отговори, че не се занимава с филмова критика. Според сръбските закони, \"възхваляването на насилието по телевизията е наказуемо деяние\", разяснява адвокатът. Същото важи и за случаите, когато зрителят бива подвеждан. Затова Съюзът за защита на конституционността и законноста е организирал подписка с настояване парламентът да прецизира съществуващото медийно законодателство. Разбираемо е, че могъщият собственик на медийния концерн \"Pink\" никак не е доволен от тази инициатива. В Сърбия собствениците са свикнали \"сами да определят как да изглеждат програмите\", казва по този повод Манойлович. Преди 1 година собственикът на \"Pink\" задейства силните си политически връзки, след като министърът на културата открито разкритикува риалити-формáта. Тогава лично президентът на страната Александър Вучич и министър-председателката Ана Бърнабич наредиха на министъра да замълчи по темата. Впрочем, всеки ден телевизия \"Pink\" излъчва по 7 часа риалити-продукции. Наскоро независимо проучване в Сърбия показа, че хората с нисък образователен ценз, които предпочитат частните телевизионни канали, подкрепят най-силно управляващите.  През юни само за четири дни с помощта на доброволци инициативата на Саво Манойлович успява да събере повече от 42 000 подписа. В Сърбия всяка гражданска инициатива трябва да бъде подкрепена от най-малко 30 000 души в рамките на 7 дни, преди да залегне като проектозакон. За сравнение: условието една партия да бъде допусната до участие в избори изисква само 10 000 подписа, а периодът, през който те трябва да бъдат събрани, е много по-дълъг. Саво Манойлович знае, че и този законопроект може да бъде захвърлен в някое чекмедже, където само да събира прах. Затова той е решен да стартира втората фаза от своето начинание - да организира сериозен обществен натиск над институциите. Успехът дотук е допълнителен стимул за него. \"Разбираш, че не си сам и че много други хора в тази страна мислят като теб. И ако успеем да мобилизираме тези хора, тогава победата ни е въпрос само на време\", казва той. За управляващите, чиито действия понякога много напомнят на риалити-шоу, Манойлович е приготвил ясно послание: \"Парламентът може да отхвърли предложения законопроект само ако законодателният орган е склонен да търпи и толерира закононарушения. Ние не сме част от проблема, а от неговото решение.\"", "date": "2019.09.15", "title": "Сърбия: необуздани риалити-шоута с диви нрави, насилие, секс и обиди"}
