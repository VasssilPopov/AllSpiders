{"url": "https://www.faktor.bg/bg/articles/novini/svyat/spipaha-streletsa-v-pensilvaniya-izvraten-antisemit-sektant", "text": "Извършителят на атаката в синагога в американския град Питсбърг, щата Пенсилвания, бе идентифициран като Робърт Бауърс, на 46 години, съобщи телевизия Си Ен Ен, като се позова на правоохранителните органи. Нападателят бил задържан, след като бил ранен от полицаи, с които влязъл в престрелка. Местната телевизия Кей Ди Кей Ей описа стрелеца като брадат бял мъж със здраво телосложение. Нападателят публикувал антисемитски послания в дясната социална мрежа Габ (Gab) непосредствено преди атаката, съобщи британският в. \"Мирър\".  \"ХИАС (HIAS) иска да вкара (в САЩ) нашественици, които да убиват нашия народ. Не мога да гледам отстрани как моят народ бива избиван. Гледайте, Влизам\", написал Бауърс. Той визирал американска еврейска организация, която оказва помощ на бежанци, предава БТА. Иванка Тръмп, дъщерята на президента на САЩ Доналд Тръмп, осъди атаката, предаде Франс прес. Америка е \"по-силна\" от действията на един извратен антисемит сектант\", написа тя в Туитър. Иванка Тръмп, която прие юдаизма, призова \"всички добри американци да се държат редом до еврейския народ, за да се противопоставят на терористичните актове и да споделят своя ужас, отвращение и възмущение след масовото убийство в Питсбърг\". \"Ние трябва да се обединим срещу омразата и Злото\", заключи тя. Съобщено бе за жертви при стрелбата, но броят им не е ясен. Според американски телевизии са били убити осем и ранени поне шестима души, сред които четирима полицаи. Нападателят бил задържан, след като бил прострелян от полицаи.", "date": "2018.10.27", "title": "Спипаха стрелеца в Пенсилвания - \"извратен антисемит сектант\""}
{"url": "https://www.faktor.bg/bg/articles/novini/balgariya/ovladyaha-pozhara-nad-stolichniya-kvartal-knyazhevo", "text": "Пожарът над квартал \"Княжево\", местността Мала кория, е овладян, каза за БТА заместник директорът на Столична дирекция \"Пожарна безопасност и защита на населението\" комисар Тошко Тошев. Изгорялата площ е около 200 кв. м треви, храсти и борови насаждения. По думите на комисар Тошев имало е опасност пожарът да се прехвърли към първите къщи на квартала. Благодарение на бързите действия на пожарникарите и на съдействието на живеещите в района, пожарът е овладян навреме.", "date": "2018.10.27", "title": "Овладяха пожара над столичния квартал\"Княжево\""}
{"url": "https://www.faktor.bg/bg/articles/novini/svyat/putin-merkel-i-makron-provedoha-sreshti-na-4-ri-ochi-s-erdogan-predi-razgovorite-za-siriya", "text": "Турският президент Реджеп Тайип Ердоган се срещна с руския президент Владимир Путин и с германския канцлер Ангела Меркел в Истанбул преди четиристранната среща за Сирия, която ще се състои по-късно днес, съобщи турската телевизия СиЕнЕн-Тюрк. Ердоган проведе двустранни срещи с лидерите на Германия и Русия, а в момента разговаря с френския президент Еманюел Макрон в двореца Вахдеттин, информира телевизията. Турският президент разговаря първо с Меркел, а малко по-късно се срещна с руския държавен глава. Разговорите с Путин продължиха около 45 минути при закрити врата, предава БТА. Руският президент Владимир Путин, германският канцлер Ангела Меркел, френският президент Еманюел Макрон и турският президент Реджеп Тайип Ердоган ще се срещнат в двореца Вахдеттин, за да обсъдят развитието на събитията в контролираната от бунтовниците сирийска провинция Идлиб и политическия процес за решаване на конфликта в Сирия. Специалният пратеник на генералния секретар на ООН за Сирия Стафан де Мистура също ще участва в срещата, информира СиЕнЕн-Тюрк.", "date": "2018.10.27", "title": "Путин, Меркел и Макрон проведоха срещи на 4-ри очи с Ердоган, преди разговорите за Сирия"}
{"url": "https://www.faktor.bg/bg/articles/novini/svyat/stachka-otmeni-110-poleta-ot-bryuksel-hilyadi-patnitsi-sa-blokirani-na-letishte-zaventem", "text": "Продължаващата стачка на служителите, обработващи багажите на международното летище Брюксел-Завентем, провалиха плановете на хиляди пътници и днес, информира ДПА, цитирана от БТА. Според говорител на летището са отменени 110 от 550 полета по разписание. В хода на деня може да има и още отменени връзки, информира агенция \"Белга\". Вчера заради стачката бяха засегнати около 130 полета. Протестът на служителите на компания \"Авиапартнър\" (Aviapartner) започна в четвъртък вечерта и се планира да продължи до 06:00 часа местно време утре. Очаква се днес на летището да пристигнат близо 70 000 души и 74 000 утре. Пътниците са посъветвани да пристигнат много преди полета и при възможност да носят само ръчен багаж. Ръководството и синдикатите в \"Авиапартнър\" днес ще направят опит да разрешат спора. Летище \"Завентем\" или летище Брюксел е най-големият авиовъзел в Белгия. То е посрещнало близо 25 милиона пътници през 2017 година спрямо 7 милиона за летище \"Шарлероа\", второто най-голямо в страната.", "date": "2018.10.27", "title": "Стачка отмени 110 полета от Брюксел, хиляди пътници са блокирани на летище \"Завентем\""}
{"url": "https://www.faktor.bg/bg/articles/novini/balgariya/izmama-psiholaboratorii-izvarshvali-fiktivni-testove-na-profesionalni-i-taksimetrovi-shofyori", "text": "Редица нарушения са констатирани в работата на две психолаборатории в столицата при инспекция на \"Икономическа полиция, НАП и ИААА. В тях се извършват теоретични и практически тестове за психологическа годност на професионалните и таксиметрови водачи. В една от лабораториите са установени протоколи от завършени психологически изследвания на различни лица от цялата страна. При анализ на фактите са възникнали основателни съмнения за фиктивно провеждане на тестовете. Допълнително са установени данни за преотстъпване на дейността на психолабораторията от страна на медицинския център, което е в нарушение на заложените законови разпореждания. При първоначалната проверка не е представен договор от юридическото лице, наело помещението, и договор за съпътстваща и/или посредническа дейност с медицинския център. Не са представени и трудови договори на специалистите, извършващите психологическите изследвания, както и необходимите документи, свързани с експлоатацията на фискалното устройство. От страна на НАП е установено, че въпреки проведени психологически тестове на лица в деня на проверката и съответно извършени в тази връзка плащания, в касата на търговското дружество не са открити никакви средства. По данни на ИААА за календарната 2017 г. през въпросния кабинет са преминали общо 3170 души при обявена цена за услугата 20 лева. За същия период декларираната сума пред НАП е в пъти по-малка – данни, които дават основателно предположение за избегната регистрация на дружеството по ЗДДС. При проверка в другата лаборатория на адреса, на който е регистрирана и на този на медицинския център, към който е прикрепена, било установено, че същите реално не функционират и не извършват никаква дейност. Работата по изясняване на случаите продължава.", "date": "2018.10.27", "title": "Измама: Психолаборатории извършвали фиктивни тестове на професионални и таксиметрови шофьори"}
{"url": "https://www.faktor.bg/bg/articles/sindikalen-lider-obshtoto-mezhdu-prokopiev-i-banevi-e-che-natrupaha-ogromni-pari-po-ukorim-nachin", "text": "Какво обединява Иво Прокопиев и Баневи - обединява ги това, че всички те натрупаха парите си по укорим начин. Първият обаче се оказа някакъв любимец и някакъв фактор. Според мен категорично няма да има в бъдеще лустрация на всички подобни милионери. Защото каквото се е случвало, е било законно. Неморално, но законно – такива закони бяха направени просто”. Това коментира в ефира на Канал3 лидерът на КТ \"Подкрепа\" Димитър Манолов.  „Защо чак сега? Защо 20 години се крадоха предприятия и чак сега се предприеха мерки?”, попита синдикалния лидер, визирайки ареста на семейство Баневи във Франция. „Никъде по света няма натрупано голямо богатство, натрупано по честен начин. Просто е хубаво, ако този капитал започне да работи за обществото”, изтъкна той.  По отношение на протеста срещу цените на горивата Манолов обясни, че не знае протестът срещу кого е.  \"Нали това искаме - свободен пазар. Назад в годините сме правили предложения с цените на горивата да се занимава КЕВР, но това е положението. Единственият истински протест е да спрем да си зареждаме колите една седмица”.  Синдикалният лидер коментира и протестът на майките на деца с увреждания, който нагнети огромно социално напрежение в управлението и държавата. „Проблемът не се реши по ред причини. Първо, защото работата се вършеше в напрегната среда. Второ – участваха некомпетентни хора. Търсеха се и решения, предизвикани от емоция. Така или иначе обаче се случи нещо по-добро. За хората с увреждания не трябва да се мисли като получатели на пари. За тях трябва да се мисли как да се интегрират в обществото. Някой си изчисти съвестта като даде 150 милиона лева, но колкото и пари да се дадат, те няма да са достатъчни”, смята синдикалистът.  Манолов потвърди, че „Подкрепа” са за въвеждането на прогресивно данъчно облагане.  „Първото ни настояване е за въвеждане на облагаем минимум върху облагаем доход. За сме диференцирана ставка на ДДС за някои стоки от първа необходимост – детски храни, книги и т.н. Нормално е, когато нормалното ДДС е 20%, диференцираното да е 7%. Относно данъчното облагане при положение, че сега е 10%, за доходи над 5000 лева, то да стане 20%”, обясни Димитър Манолов.  По думите му бюджетът за 2019-а \"ще свърши работа\", но смята, че нищо от здравната реформа няма да сработи.", "date": "2018.10.27", "title": "Синдикален лидер: Защо 20 г. се крадоха предприятия, а арестуваха Баневи чак сега?"}
{"url": "https://www.faktor.bg/bg/articles/atalay-vlastta-se-tarkalya-po-zhaltite-paveta", "text": "ДПС призова за оставка на Валери Симеонов като вицепремиер или ако това не стане, на цялото правителство. Партията призова и за нов модел на управление с национален консенсус. Едва ли не се лансира идеята, че ДПС поставя ултимативно този въпрос към управляващите. Знаете, че ДПС никога не е поставяло ултиматуми. Ултимативно явно го приемат тези, които са гузни, коментира по Канал 3 депутатът от ДПС Рамадан Аталай. Той уточни, че не става дума за ултиматум, а за това, че Валери Симеонов няма място в политиката. И ние не сме го забелязали това сега. Тези формации нямат място в управлението. И тук ГЕРБ позволи на тези формации да влязат в управлението, посочи депутатът. Аталай за пореден път заяви позната мантра, че според формацията, която представлява, демокрацията е застрашена, защото този човек каза „уж болни деца”, „кресливи майки”, нападна възрастна жена на границата. Защото хората са в условия да се страхуват, затова е застрашена демокрацията, аргументира се политикът. Запитан какво обаче иска ДПС – да си тръгне само Валери Симеонов, само НФСБ или „Обединени патриоти”, Аталай обясни лаконично: „Това не е наша работа, а проблем на премиера, който трябва да реши дали може да управлява с тези хора. Защото от понеделник до петък един скандал, а след това си изкарват кирливите ризи. Смешно е...Нашият тон не е втвърден, за да изкараме някакви дивиденти. Този парламент още със съставянето на правителството изчерпа доверието в европейските институции. Никой в Европа не е съгласен националистически формации да участват в управлението – без визия, без програма. Покажете им някаква тяхна програма, освен национализма им”, каза още депутатът. На въпрос каква според него е ролята на президента, Рамадан Аталай пестеливо обясни, че не е човек, който да дава оценка на висшестоящи институции, особено на президента. Дори на свои колеги винаги избягвал да давам оценки. \"Президентската институция може би се опитва да бъде коректив на определени недемократични действия. Той обаче трябва да се ориентира в своите задължения и националния интерес. Двама генерали, дори и с високо его, са длъжни да седнат, да се разберат в интереса на България”, каза народният представител. \"Понякога се чудя кой управлява. Големите или пък малките извиват ръце. Програма на националистите няма как да приемем. Има възможност да подкрепим правителство на малцинството. Разбира се, че и ние се борим за властта, като политическа формация, но не на всяка цена. При определена програма сме готови да го подкрепим. \"Мисля, че по естествен път предсрочните избори вече са на хоризонта. Властта се търкаля по жълтите павета, но явно всеки го е страх да я вземе\" каза на финала на интервюто Рамадан Аталай.", "date": "2018.10.27", "title": "Аталай: Властта  се търкаля по жълтите павета, но явно всеки го е страх да я вземе"}
{"url": "https://www.faktor.bg/bg/articles/novini/svyat/ruski-instruktori-obuchavat-uchentsi-v-patriotichni-mladezhki-lageri-na-balkanite", "text": "Родената в Русия и разпространяваща се в чужбина идея за \"патриотични младежки лагери\" е двойна хибридна стратегия на Москва. От една страна се цели насаждане на проруски и антизападни настроения сред младите хора, а, от друга - предаването на знания и обучение за извършване на подривна дейност. Това е част от руското разбиране за нелинейни военни операции, пише в своя статия  jamestown.org. “Меката сила” и пропагандата представляват само един аспект от многобройните предизвиквателства, произтичащи от разпространението на спонсорираните от Русия младежки лагери на Балканите. Непряката корупция, милитаризирането на младежта и изграждането на връзки с престъпници е още една част от общата картина. Комбинацията от ветерани от войните (руснаци и сърби), радикални групи от мотористи, свързани с Кремъл, наемници, вкл. и такива от частни военни компании, както и православното духовенство играят ключова роля в разпространението на идеята за \"Руския свят\" на Балканите чрез целенасочена работа с младите хора.", "date": "2018.10.27", "title": "Руски инструктори обучават ученци в патриотични младежки лагери на Балканите"}
{"url": "https://www.faktor.bg/bg/articles/karvav-ekshan-v-pitsbarg-8-zhertvi-sled-strelba-na-vaorazhen-v-sinagoga", "text": "Най-малко 7 души са загинали при стрелба в синагога в Питсбърг, щата Пенсилвания, САЩ. По данни на АФП при стрелбата са загинали по-малко хора - 4 или 5 души. CBS информира, че са загинали 8 души. Ранените са много, посочи пред BBC говорителят на полицията в Питсбърг Джейсън Ландо, пише news.bg. По непотвърдена информация на BBC е вероятно сред жертвите да има и полицаи. Други медии съобщават за двама ранени униформени. Районът около синагогата е отцепен. По данни на CBS нападателят се е барикадирал в синагогата. Очевидци разказват, че в сградата е влязъл въоръжен мъж. Той веднага открил огън, в момент, в който синагогата е била пълна с хора за сутрешната съботна служба. Властите призовават гражданите да избягват квартал \"Скуиръл хил\". Президентът на САЩ Доналд Тръмп коментира нападението в Twitter: \"Наблюдавам събитията в Питсбърг, Пенсилвания... Хората в района на \"Скиаръл Хил\" трябва да останат на безопасно място. Изглежда има няколко смъртни случаи. Пазете се от стрелец\".", "date": "2018.10.27", "title": "Кървав екшън в Питсбърг: 8 жертви след стрелба на въоръжен в синагога"}
{"url": "https://www.faktor.bg/bg/articles/tramp-sled-strelbata-v-pitsbarg-uzhasyavashta-e-kakvo-stava-s-omrazata-v-stranata-ni", "text": "Президентът на САЩ Доналд Тръмп осъди днешната атака в синагога в Питсбърг, щата Пенсилвания, предаде Асошиейтед прес. \"Ужасяващо е какво става с омразата в нашата страна\", каза Тръмп пред репортери, преди да отпътува за Индианаполис. Президентът на САЩ предположи, че ситуацията е можело да се развие по друг начин, ако синагогата е имала \"някакъв вид защита\" с въоръжен охранител. Би било добре всички църкви и синагоги да имат въоръжена охрана, отбеляза той, предаде БТА. Тръмп каза, че извършителите на такива атаки трябва да бъдат осъждани на смърт и да \"платят най-високата цена\". САЩ трябва да затегнат законите за смъртното наказание, призова президентът, цитиран от Ройтерс. В същото време той увери, че стрелбата в синагогата има малко общо със законодателството за огнестрелните оръжия. За момента не е ясно колко точно са жертвите на атаката. Американски телевизии съобщиха за осем убити и 12 ранени, сред които трима полицаи. Нападателят бил задържан, след като бил ранен от полицаи, с които влязъл в престрелка. Местна телевизия описа стрелеца като брадат бял мъж със здраво телосложение. По време на атаката в синагогата е имало церемония по кръщаване на бебе, съобщи главният прокурор на Пенсилвания Джош Шапиро, цитиран от Асошиейтед прес. Той каза, че стрелецът е убил невинни хора, но не уточни колко точно. От изявлението на Шапиро обаче стана ясно, че има най-малко две жертви, посочва АП.", "date": "2018.10.27", "title": "﻿﻿﻿﻿Тръмп след стрелбата в Питсбърг: Ужасяващо е какво става с омразата в страната ни..."}
{"url": "https://www.faktor.bg/bg/articles/obshtestvo/ulitsata/zhiteli-na-mantana-burgas-plovdiv-i-pazardzhik-na-protest-sreshtu-skapite-goriva", "text": "На протест срещу скъпите горива днес излизат жители на Пазарджик и околни селища. Сборният пункт е на битака в 15,00 часа, а час по-късно ще тръгнат на шествие из града. Намеренията им са да блокират булеварди и бензиностанции.   В пазарджишките бензиностанции литър А-95 струва близо 2,40 лева, дизелът е 2,42-2,45 лева, А-98 – между 2,64 и 2,74 лева. Появи се призив всеки водач да си пази касовите бележки от последните зареждания. Целта е те да бъдат приложени към подготвяна жалба до Комисията за защита на конкуренцията.   Подобни протести за днес обявиха в социалните мрежи Благоевград, Монтана, Бургас и Пловдив. С шествията си те, а вероятно и други български градове, се присъединяват към националния протест на синдикат „Защита“ срещу високите цени на горива, ток, парно, газ, както и срещу ниските доходи.", "date": "2018.10.27", "title": "Жители на Монтана, Бургас, Пловдив и Пазарджик на протест срещу скъпите горива"}
{"url": "https://www.faktor.bg/bg/articles/ikonomika/biznes/kristalina-georgieva-dobre-e-vlizaneto-na-evroto-v-balgariya-da-stane-plavno-i-bezbolezneno-1", "text": "Световната банка не прогнозира нова финансова криза. Това каза пред БНТ главният изпълнителен директор на банката Кристалина Георгиева.  Според нея, вниманието към финансовата система в целия свят сега е много по-сериозно и резервите на банките са по-добри. Георгиева смята, че България трябва да влезе в еврозоната, а българите не трябва да се притесняват от спадане на покупателната способност и покачване на цените. \"Ние сме закачени за еврото, всички решения свързани с него ни влияят, но без засега да можем да участваме в обсъжданията\", добави тя. Според Георгиева, българите не трябва да се притесняват, че с влизането в еврозоната цените ще се трансформират едно към едно в евро, а заплатите две към едно. Такова спадане на покупателната способност и качване на цените не може да бъде допуснато от пазарната икономика, увери тя. \"Това, което може да се случи и го виждаме в други страни е закръгляването. Ако цената е 1,99 лева, тя няма да стане 99,5 цента. И с това закръгляване обикновено рискът е, че то ще бъде в ущърб на потребителя. И тук трябва да се работи много внимателно с търговците, с производителите, с тези, които са на пазара, за да може всички да разберем, че е в наш интерес влизането на еврото да бъде плавно и безболезнето\", допълни директорката на Световната банка. Малко повече от две трети от парите отиват в бедните държави, които имат доход на човек под средния за света, а останалата част - в страните с по-високи доходи на глава от населението, поясни Георгиева. \"Приоритетни държави са тези които правят реформи имат стратегия за инвестиране и там, където виждаме големи резултати. В момента едно от страните, в която работим много активно, е Аржентина. Знаете, те имаха трудности. въпросът е как да направим така, че Аржентина да си стъпи здраво на краката\", каза още тя. Важен момент в работата на Световната банка е какво тя прави за по-сигурен свят. Европа я подкрепя, защото иска да да я види на терен в трудни условия - в Африка, Близкият изток, региони с огромно значение тук, в Европа, завърши Кристалина Георгиева.", "date": "2018.10.27", "title": "Кристалина Георгиева: Добре е влизането на еврото в България да стане плавно и безболезнено"}
{"url": "https://www.faktor.bg/bg/articles/sport/svetat/kubrat-pulev-izliza-sreshtu-hyui-fyuri-v-dvuboy-za-svetovnata-titla", "text": "Тази вечер Кубрат Пулев тази вечер се изправя срещу британеца Хюи Фюри. Кобрета ще се качи на ринга в опит да направи решаваща крачка към втори двубой за световна титла в тежка категория. От 19:30 часа в зала \"Арена Армеец\" започва боксовата галавечер, като преди основния мач между Пулев и Фюри ще има други девет срещи, включително между Тервел Пулев и италианеца Леонардо Бруцезе, които ще се бият за титлата на Европейския съюз в полутежка категория. Официалният кантар не мина без конфликт между двата основни лагера, като в самия край след размяна на реплики хора от щаба на Фюри налетяха на придружителите на Кобрата, но страстите бързо се усмириха, а двамата боксьори останаха спокойни и не участваха в сдърпването. Кубрат Пулев има 25 победи и една загуба на професионалния ринг, докато братовчедът на Тайсън Фюри е спечелил 21 срещи и загубил една. Победителят в утрешния мач ще стане официален претендент за световната титла на IBF, която в момента е притежание на Антъни Джошуа.", "date": "2018.10.27", "title": "Кубрат Пулев излиза срещу  Хюи Фюри в двубой за световната титла"}
{"url": "https://www.faktor.bg/bg/articles/pulev-vs-fyuri-boksovata-glavecher-v-sofiya-zapochna", "text": "Настъпи големият миг за Кубрат Пулев. Българският боксьор се изправя пред едно от най-големите изпитания в своята професионална кариера.  Кобрата слага ръкавиците за яростна битка с британеца Хюи Фюри, а залогът е повече от голям - званието \"официален претендент за пояса на Международната боксова федерация\", съобщава topsport.bg. Това означава, че ако правилата бъдат спазени, някой измежду гореспоменатите ще се изправи в незабравим сблъсък с шампиона Антъни Джошуа, най-вероятно в средата на 2019 година. Емоцията за нас българите ще бъде още по-голяма, тъй като гладиаторското съперничество между Кубрат и Хюи ще се проведе в зала \"Арена Армеец\", където хиляди ще подкрепят нашия боксов представител. А сега към съществената част. Кобрата излиза на ринга след около година и половина прекъсване. След като скъса договора си със \"Зауерланд\" Пулев се нуждаеше от малко време, за да организира тази сериозна галавечер с помощта на своя промоутър Ивайло Гоцев. Видимо Кубрат изглежда в изключително добра физическа форма, като вчера закова кантара на 109 килограма. За справка, през 2017 година той тежеше със 7 кг. повече. По време на своя подготвителен период, Пулев и треньорът му Ули Вегнер наблегнаха на играта в отбрана. Подобно на своя братовчед Тайсън, Хюи Фюри е доста нестандартен боксьор, който има раздвижен гард и е способен да нанася изненадващи удари от различни позиции. Никой в лагера на Кобрата не мисли за загуба, тъй като поражението най-вероятно ще сложи край на неговите сериозни амбиции на боксовата сцена. 24-годишният Хюи Фюри е с два килограма по-лек от Пулев, като стои с 4 см по-високо и има предимството на по-големия разтег при ръцете. Шампионът на Острова обаче няма завършващ удар, като не е успял да нокаутира нито един сериозен боксьор в досегашните си 22 двубоя.", "date": "2018.10.27", "title": "Пулев vs Фюри: Боксовата галавечер в София започна!"}
{"url": "https://www.faktor.bg/bg/articles/layf-stayl/klyuki/zadarzhaha-za-huliganstvo-edin-ot-bratyata-na-hyui-fyuri", "text": "Снощи един от братята на Хюи Фюри - Питър, е бил задържан за хулиганство в хотела, в който е отседнал. Англичанинът оказал съпротива на органите на реда, за което е осъден по бързата процедура, научи Би Ти Ви. Впоследствие Питър Фюри е бил освободен и отново се е присъединил към щаба на Хюи за тазвечершната битка с Кубрат Пулев в \"Арена Армеец\".", "date": "2018.10.27", "title": "Задържаха за хулиганство един от братята на Хюи Фюри"}
{"url": "https://www.faktor.bg/bg/articles/kultura/art-faktor/unikalno-sakrovishte-ot-zlatni-i-srebarni-moneti-predstaviha-ucheni-na-kragla-masa-v-ahtopol", "text": "Археолози, историци, музейни специалисти и изследователи се събраха в Ахтопол, за да участват в кръгла маса на тема: „ Историко-археологически проучвания в Черноморска Странджа – 2018 год.\"  Срещата се организира от сдружение „Черноморски Странджа“ и нейния председател инж. Петър Кънев за тринадесети пореден път. И се провежда под патронажа на г-н Вълчо Чолаков, областен управител на Бургаска област.   Преди началото на форума водосвет бе отслужен от Негово Преосвещенство Агатополски епископ Иеротей. Приветствие към всички присъстващи отправиха инж. Петър Кънев и Станислав Димитров, кмет на Ахтопол. По време на форума доц. Андрей Аладжов от Националния археологически институт представи уникално съкровище от златни и сребърни монети и накити, принадлежали на именити владетели, открити по време на проучване на късноантичната и средновековна крепост Агатополис.  Доц.Аладжов разказа, че находката е намерена във вътрешността на крепостната стена при проучване на османски жилища. Съкровището е било поставено в питос - голям керамичен съд за съхранение на жито. В него имало 854 сребърни и златни монети от средата на осемнадесети век. Те са свързани със султаните Мурад I и Мехмед III. Находката е била заровена в платнена торбичка и по монетите е имало отпечатъци от нишките на плата. Открити са още обеци, огърлици, колан и накити за коса. По думите на археолога това е най-голямото като обем и като брой предмети съкровище, намирано по Черноморското крайбрежие.  \"Лично аз бях изненадан, защото в Османския период тук парите са били в обръщение и не са се трезорирали. Това, че са закопани такова голямо количество монети, означава, че е имало или някакво голямо нападение или друго подобно събитие\", обясни доц. Аладжов.", "date": "2018.10.27", "title": "Уникално съкровище представиха учени на кръгла маса в Ахтопол"}
{"url": "https://www.faktor.bg/bg/articles/kolyo-paramov-1", "text": "Още в началото на август тази година финансистът Кольо Парамов се оказа пророк за съдбата на родните олигарси. В свой анализ той прогнозира канонадата, която органите на реда изсипа срещу милионерите.  На трети септември започна разследване срещу Ветко Арабаджиев и семейството му. Заедно със съпругата си обаче те внезапно изчезнаха от страната точно, когато трябваше да обясняват произхода на парите си. Първоначално казаха, че имат огромно желание да съдействат на прокуратурата, но около почивните дни за празника на Съединението било натоварено по границите и щели да се приберат по-късно. Прокуратурата все още ги очаква. На седми септември и на алкохолния бос Миню Стайков и сина му  бяха повдигнати обвинения за данъчни измами и нелегални цигари.  Месец и половина по-късно, на 26-ти октомври, спецпрокуратурата се захвана с още от героите, които описва Парамов. Олигархът Николай Банев и съпругата му бяха арестувани във Франция за приватизацията и източването  на „Полимери“ АД в Девня, а полиция обискира имотите им. Малко по-късно на същия ден пък беше потърсена отговорност от Иво Прокопиев, който е разследван за продажбата на „Каолин“.  Вчера Софийската градска прокуратура (СГП) започна проверки и за информация, свързана с председателя на Конфедерацията на работодателите и индустриалците в България (КРИБ) Кирил Домусчиев. В края на миналата седмица от СГП са поискали от съда да даде разрешение за разкриване данъчната и осигурителна тайна на бизнесмена. Бизнесът на Домусчиев включва компании като „Хювефарма“, Параходство „Български морски флот“, „Адванс пропъртис“ и „Биовет“.  Дни, след като Върховният касационен съд отмени спорното арбитражно решение, което позволяваше на собственика на Български морски флот Кирил Домусчиев да не изпълнява клаузите по договора и му спестяваше неустойки за 55 млн. лева, вицепремиерът Валери Симеонов отново обяви, че държавата ще иска да си върне собствеността в компанията. В крайна сметка Арбитражният съд към БТПП прекрати производството по делото на \"Кей Джи Маритайм Шипинг\", собственик на по-голямата част от капитала на \"Параходство Български морски флот\", срещу Агенция за приватизация и следприватизационен контрол (АПСК) въз основа на липса на компетентност за разглеждане на спора. По този начин исканията на \"Кей Джи Маритайм Шипинг\" за промяна на приватизационния договор с \"Български морски флот\" са оставени без уважение и делото приключва окончателно в полза на държавата. „Наглостта на българската олигархия е върхът като сложното олицетворение на една голяма и непризнаваща се истина у нас – бедността, която при българина и елементарния му капитализъм го унижиха напоследък безкрайно. В България има олигархия, вулгарна, нагла, безобразно крадлива, ненаказана, безотговорна и закриляна от всички управления. Днес тя определя своята си сила чрез управлението в държавата. Българската олигархия е съвършената наглост на една купчина тарикати, които смятат, че демокрацията е достижение само за тях. Българските олигарси считат, че политиците, военните и другите граждани са просто на луната, а дневният ред на държавата се определя от тях на земята“, казва Парамов. Финансистът е категоричен, че с характерната си крадливост и поставянето под зависимост на всички, българската нова олигархия заема челно място в Европейския съюз. Парамов допълни, че тя разпределя, профилира, парцелира, стимулира и показва каква политическа развръзка ще последва при определена политическа ситуация. По думите му, милионерите модифицират партийния, законодателния, правния и цялостно организационния режим на парламентарната република, докато всички са в миманса.  „Още през есента на 2001 г. след една среща с главния прокурор Никола Филчев бях предупредил, че при този подход, който сме приели като оценка на начеващата тогава олигархия далеч няма да стигнем. По-късно през пролетта на 2008 г. алармирах за необходимостта на спешната смяна на Станишев заради неумението и нежеланието му да стартира българската програма „Чисти ръце“. Напротив, Станишев вместо чисти ръце направи замени на най-ценните земи в България, подарявайки на малка олигархия територии за над 11 млрд. лв. Колкото до обстановката, тя се променя диаметрално и толкова междуособиците в обществото на противоречията се увеличават. И точно тогава трябва да се явят онези личности, които ще реализират себе си за държавата“, заяви Парамов. Той определи като абсурдно олигарсите да се гаврят с първичността на бедността в България и „прогнозира“, че колкото повече наглеят, толкова повече рискът да загубят голяма част от богатството си се увеличава. Парамов  предупреди, че тогава никой няма да може да им помогне – нито трите нови масонски обединения, нито елитните клубове, нито баловете им посред „всенародна чума“. „Но когато говорим за особената държавност, за прецизния ред, утвърден от един президент, не можем да прескочим стила и силата на генерала Пиночет. За него през последните 45 години медиите написаха хиляди материали на база лъжата, полуистината и самата истина. Материали за абсолютното отрицание, както и за уникалната възхвала. Само олигархията в Чили не остана доволна. И досега го кълне и предъвква. Пиночет размаза олигархията и постави всички хитреци в своята страна на място. Всеки, който се бе възползвал незаконно от държавата плати перфектната си сметка“, категоричен е Парамов.", "date": "2018.10.27", "title": "Кольо Парамов: Олигархията в България заслужава чилийска съдба, предрекох края й"}
{"url": "https://www.faktor.bg/bg/articles/klimatolog-do-kam-10-noemvri-shte-se-radvame-na-tsigansko-lyato", "text": "Изненада ни това топло и приятно време. Трябваше да бъдат едни студове в момента. Ако могат хората днес и утре да излязат навън, да се разходят и да поемат глътка въздух и щастие, ще е добре. Поне до 6-7-и ще е хубаво времето. Даже до 10-и ноември температурите ще са над нормалните. Не се очертават и обилни валежи, поне засега. Всичко може да се обърне. Това заяви в ефира на Нова ТВ климатологът проф. Георги Рачев, който коментира какво време ни чака през идните дни заедно. \"Много е голям и силен циклонът, който е в Западното Средиземноморие. В Испания хората ще видят сняг. В Швейцария и Австрия ще падне първата съществена и трайна снежна покривка, в Хърватия, Албания също. Въпреки, че сутринта беше 3 градуса, очакваме днес в студена и мрачна София да бъде слънчево, топло и с температури над 20 градуса\", заяви той.  \"Уникален е въздухът, защото има непрекъсната смяна на въздушните маси. В момента хората се радват, не само в София, но и в цяла България, на много чист въздух\", каза Рачев.   \"Морето вече е доста студено. За нашето море ще си говорим за къпане през средата на май месец. Все пак, там където има слънце, ще бъде доста топло. В обедните часове, човек може все пак да вземе последните слънчеви бани\", смята климатологът.  \"Във вторник и сряда се очаква нова вълна на още по-високи температури. Във всички градове ще има температури над 20-25 градуса\", добави той.   \"Валежите са трудни за прогнозиране. Ноември се очертава да е малко по-топъл от нормалното. В Западна България има места, където 100 дни не е валяло и капка дъжд\", завърши климатологът. \"Сега стойте вие в Южния парк, а след малко може да имате и нужда от сладолед\", пошегува се водещата Мира Иванова с Нора Шопова и проф. Георги Рачев. Какво ще е времето по дни и часове може да видите в рубриката на БЛИЦ, в която ви информираме в реално време какви са климатичните условия в страната.", "date": "2018.10.27", "title": "Климатолог: До към 10 ноември ще се радваме на циганско лято"}
{"url": "https://www.faktor.bg/bg/articles/obshtestvo/zakon-i-red/tsatsarov-progovori-za-aresta-na-banevi-razsledvaneto-sreshtu-tyah-nyama-da-e-samo-za-polimeri", "text": "Тече процедура по екстрадиция на семейство Баневи във френския съд. Двамата ще бъдат разследвани за пране на пари и длъжностни престъпления. Това коментира в Пловдив главният прокурор Сотир Цацаров, който участва в национална среща на съдебните медици в Града под тепетата.  Бизнесменът Николай Банев и съпругата му Евгения са били арестувани в Ница при акция на френската полиция, след издадена Европейска заповед за арест. Разследването за момента срещу тях е свързано с дейността на приватизирания завод „Полимери“ АД.   Разследването срещу Николай и Евгения Баневи ще се разширява. Стартовата точка е източването на приватизираното и фалирано от тях \"Полимери\"-Девня. На действията на обвинението няма да се ограничат само да това. Анализът на документите продължава и утре колегите от специализираната прокуратура ще изнесат подробности, посочи Цацаров. По думите му на този етап е започнало досъдебно производство срещу Баневи, които бяха арестувани във Франция. Те са подведени за данъчни престъпления, присвоявания и пране на пари. \"Казвам отправна точка е \"Полимери\", защото тук се очаква в резултат на извършените интензивни действия параметърът по разследването да се разшири и да обхване доста по-голяма икономическа дейност на Баневи\", допълни Цацаров. Снощи е продължило претърсване и изземане на документи от техните офиси. \"Към този момент е издадена европейска заповед за арест. Задържането е реализирано, и предстои процедура пред френския съд да бъдат екстрадирани. Тамошният съд би следвало да реши дали ще допусне изпълнението на европейската заповед за арест. Лицата, спрямо които е издадена тази заповед, имат възможност в това производство да заявят желание за незабавно изпълнение. Нещата оттук насетне са в ръцете на френското правосъдие до предаването им на българските власти\", обясни процедурата Цацаров.  Обвинител №1 заяви още, че издирването на Ветко и Маринела Арабаджиеви също е в ръцете на френската полиция и очакват скоро те да бъдат намерени.  Той коментира и случая с Димитър Желязков - Митьо Очите, който донякъде е аналогичен с този на семейство Баневи.  \"Приключила е процедурата по екстрадацията в турския съд и предстои връщането му в България. Кога точно ще бъде предаден Димитър Желязков, зависи отново от турския съд\", заяви още главният прокурор.  Припомняме, че на 2 август бяха задържани 19 души, за които имаше данни, че са свързани с организирана престъпна група на несебърския бос Митьо Очите. Задържани под стража обаче останаха 5. От всички с обвинения в неизвестност беше само общинският съветник от Несебър Пейко Янков, който се издирваше с червена бюлетина. Няколко дни след това и той беше задържан. Димитър Желязков беше под стража в Турция от август досега.  Сотира Цацаров коментира и Иво Прокопиев. По думите му Прокопиев е разследван не като издател, а като бизнесмен и по-конкретно за \"Каолин\". Твърденията, че бил подведен под отговорност, защото неговите издания пишели срещу корупцията, не отговарят на истината. Обвинител номер едно се въздържа да посочи конкретни подробности за Прокопиев и уточни, че е обвинен за пране на пари.", "date": "2018.10.27", "title": "Цацаров проговори за ареста на Баневи: Разследването срещу тях няма да е само за \"Полимери\""}
{"url": "https://www.faktor.bg/bg/articles/obshtestvo/ulitsata/chast-ot-onlayn-uslugite-na-mvr-blokirani-do-ponedelnik", "text": "До 8,00 часа в понеделник, 29-и октомври, няма да са достъпни част от услугите, предоставяни от МВР по електронен път, включително и регистрацията на договори за продажба на автомобилите. Причината е свързана с дейности по системния софтуер и хардуер, на които функционира Регистърът на пътните превозни средства и собствениците им, съобщиха от ведомството", "date": "2018.10.27", "title": "Част от онлайн услугите на МВР - блокирани до понеделник"}
{"url": "https://www.faktor.bg/bg/articles/obshtestvo/ulitsata/tsvetanov-napravi-parva-kopka-na-noviya-gradski-park-v-petrich", "text": "Председателят на ПГ на ГЕРБ и зам.-председател на партията Цветан Цветанов заедно с кмета на Петрич Димитър Бръчков направиха символична първа копка на строителството на новия многофункционален Градски парк в Петрич. Проектът се финансира по Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие  и е на стойност над 5 млн. лева. „С такива проекти, реализирани с финансовата подкрепа на Европейския съюз, подобряваме качеството на живот на българските граждани. Петрич ще се превърне в по-добро място за живеене и в по-гостоприемен град”, каза Цветан Цветанов. Той  подчерта, че е от изключителна важност европейската солидарност, за да се изградят в страната ни важни инфраструктурни обекти като автомагистрала „Струма”. По думите му този стратегически международен път ще даде възможност за повече инвестиции, развитие на туризма и бизнеса и за разкриването на нови работни места.  „Финансовата стабилност на България даде възможност Петрич да получи над 2 млн. лв. допълнително целева субсидия от държавния бюджет, с които се реализират важни проекти за община Петрич”, подчерта Цветан Цветанов и пожела на строителите на градския парк да работят качествено и в срок. „След много административни и юридически пречки, които преодоляхме с помощта на Цветан Цветанов, община Петрич придоби като собственост 54 дка от бившето гранично поделение, на които днес стартираме строителството на парковата зона на Петрич, в която ще се включва музей и спортна зала”, каза кметът на Петрич Димитър Бръчков. По думите му с такива обекти с културен характер и възможности за спорт, игри и отдих, ще се задържат младите хора в Петрич. Гости на събитието бяха още областният координатор на ГЕРБ и народен представител Даниела Савеклиева, народните представители от ГЕРБ Георги Динев и Александър Мацурев, евродепутатът от ГЕРБ/ЕНП Асим Адемов, кметът на Сандански Кирил Котев и представители на община Серес, Гърция.", "date": "2018.10.27", "title": "Цветанов направи първа копка на новия градски парк в Петрич"}
{"url": "https://www.faktor.bg/bg/articles/novini/svyat/v-tagesantsayger-kremal-nalyal-v-byudzheta-na-fabrikata-za-trolove-733-mln-rubli-prez-2016", "text": "Нови документи разкриват, че Русия е удвоила бюджета за армията си от тролове. Целта е да се громи доверието в институциите, пише швейцарският в. “ТагесАнцайгер”. В публикувания от изданието анализ се посочва, че централата за тролове “Internet Research Agency” (IRA) се намира в Санкт Петербург, а от финансова гледна точка IRA е толкова добре, както никога не е била. Това става ясно от осветен преди седмица обвинителен акт на прокуратурата в щата Вирджиния. Повдигнато е обвинение срещу рускиня за недопустима намеса в американските междинни избори, които ще се проведат след две седмици. Като главна счетоводителка 44-годишната Елена Хусянова е била в услуга на водената от Русия “информационна война”, финансирана от олигарха Евгений Пригожин, известен като “готвача на Путин”. Още през февруари т. г. Пригожин беше обвинен от специалния разследващ прокурор Робърт Мълър, САЩ му наложиха санкции. Публикуваните данни относно бюджета на пропагандната операция, наричана “Проект Лахта”, са прелюбопитни. По данни на ФБР през тази година по нейно искане бюджетът на Хусянова почти е бил удвоен. Така през първото полугодие на тази година рускинята е заявила 650 милиона рубли (близо 10 милиона швейцарски франка), което почти съответства на годишните бюджети през изминалите две години. През изборната 2016 г. Хусянова е изразходвала 720 милиона рубли, а през следващата 733 милиона рубли. Това означава, че от 2016 г. дезинформационната кампания е била финансирана с над 30 милиона швейцарски франка. Самата Хусянова оспорва обвиненията. “Американски чиновници твърдят, че вместо американците аз съм избрала Доналд Тръмп. Какво да кажа? Аз съм просто една рускиня”, казва Хусянова в свое видеопослание, излъчено по Си Ен Ен. Изданието посочва още, че операциите на IRA непрестанно са били усъвършенствани. Действащите лица са изпробвали различни варианти, трупали са и опит. Проявите им през 2014 г. се различават от тези през 2018 г. Тази тенденция ще продължи и в бъдеще.", "date": "2018.10.27", "title": "В. “ТагесАнцайгер”: Кремъл налял в бюджета на фабриката за тролове 733 млн. рубли през 2016"}
{"url": "https://www.faktor.bg/bg/articles/novini/balgariya/antoniy-todorov-vazmozhen-e-razriv-mezhdu-patriotite-no-edva-li-kabinetat-shte-padne", "text": "Управляващото мнозинство може да се спаси, но цената ще е още по-голям срив на общественото доверие към правителството и парламента. Това каза в пред „Фокус“ политологът проф. Антоний Тодоров. Според него не е изключен разрив между управляващата коалиция.  „Би могло да се стигне до разрив сред патриотите. Например ПП „Атака“ да напусне коалицията, но лидерът ѝ Волен Сидеров може да реши да подкрепя правителството и то да не падне поради това. Може да се случи така, че мястото му да бъде заето от депутатите на ПП „Воля“. Веселин Марешки също заяви такива възможности, но това ще бъде закърпване на положението, защото по същество няма да промени ситуацията“, каза той.  Проф. Антоний Тодоров допълни, че предсрочни избори са малко вероятни, защото следва въпросът - готови ли са БСП и ДПС за такива избори.  Според него предвидените по-високи плащания в Бюджет 2019 година са предизборен жест, а не дългосрочна политика.  Ако днешното поколение не живее добре, е съмнително следващото да има този шанс, посочи Тодоров.", "date": "2018.10.27", "title": "Антоний Тодоров: Възможен е разрив между патриотите, но едва ли кабинетът ще падне"}
{"url": "https://www.faktor.bg/bg/articles/dzhem-matis-rusiya-ne-mozhe-da-izmesti-sasht-v-blizkiya-iztok", "text": "Министърът на отбраната на САЩ Джим Матис заяви пред арабски лидери, че Русия не може да измести Съединените щати в Близкия изток след военната интервенция на Москва в Сирия, информира АФП. \"Присъствието на Русия в региона не може да измести дългогодишния, трайния и прозрачен ангажимент на САЩ в Близкия изток\", изтъкна той на среща в бахрейнската столица Манама. Матис подчерта на IISS Manama Dialogue, че \"опортюнизмът и склонността на Москва да пренебрегва престъпните действия на Асад срещу собствения си народ са доказателство за липса на искрен ангажимент към важните морални принципи\". Иранската подкрепа за сирийския режим и многократно наложеното от Русия вето върху резолюции на Съвета за сигурност на ООН за Сирия са водещата причина Асад все още да е на власт, поясни военният министър. В същото време в Истанбул ще се проведе среща на върха на лидерите на Турция, Русия, Франция и Германия за Сирия, на която САЩ няма да участват.", "date": "2018.10.27", "title": "Джим Матис: Русия не може да измести САЩ в Близкия изток"}
{"url": "https://www.faktor.bg/bg/articles/novini/balgariya/tsvetanov-gerb-stoi-tvardo-zad-kmeta-na-petrich-dimitar-brachkov", "text": "Кметът на Петрич Димитър Бръчков има пълната подкрепа на политическото ръководство на ГЕРБ. Ние винаги сме заставали зад способни хора като него, които работят в обществен интерес. Ето защо нямаме колебания дали той отново да бъде кандидат за кмет на Петрич. Това коментира пред журналисти в Петрич председателят на ПГ на ГЕРБ и зам.-председател на партията Цветан Цветанов. По думите на зам.-председателя на ГЕРБ преди Димитър Бръчков, администрацията в Петрич е нямала способността и капацитета да реализира мащабни и значими за гражданите на общината проекти. „Бръчков освен желание имаше и сериозна компетентност. Той изгради нужния капацитет сред администрацията, кандидатства по европейски проекти и получи одобрение“, обясни Цветанов. Според него резултатите от европейската солидарност са видими за всички и затова догодина на местните избори трябва да подкрепим онези, които искат Европа да остане силна и обединена. „Кметът Бръчков е екипен играч. Той изгради отлични работни връзки както в България, така и в чужбина. Сигурен съм, че след година ще има още нови реализирани с проекти и той спокойно ще може да застане с лицето си срещу жителите на общината и да поиска нов мандат“, посочи Цветанов. Председателят на ПГ на ГЕРБ Цветан Цветанов посети новостроящия се завод в Петрич на фирма „АББ”.  Това е втората голяма инвестиция на компанията в региона и петата производствена база на „АББ Груп“ в България. Новият завод с площ от 7 400 кв.м. ще произвежда продукти с ниско напрежение за АББ и ще създаде още 420 работни места, когато започне работа на пълни обороти. Фирмата реализара продукцият си от завода в Петрич в Германия, Италия и други европейски пазари. Над 200 души от региона вече работят в действащата в момента производствена база на „АББ“.  От компанията подчертаха, че са изключително доволни от отношението на общинската администрация в лицето на кмета на Петрич Димитър Бръчков, който е създал подходящи условия и прозрачни процедури за инвеститорите.  Цветан Цветанов сподели, че това разширяване на компанията с откриването на нови работни места и създадените добри условия за работа ще са тласък за развитието на община Петрич.", "date": "2018.10.27", "title": "Цветанов: ГЕРБ стои твърдо зад кмета на Петрич Димитър Бръчков (обновена)"}
{"url": "https://www.faktor.bg/bg/articles/hhhh", "text": "Десетки протестиращи блокираха за кратко АМ „Тракия“ край Бургас по време на днешния протест срещу скъпите горива в България. Колоните с автомобили спряха на аутобана на входа на морския град и надуваха мощно клаксони.На място дойде полиция, която ги увещаваше да изтеглят автомобилите от магистралата. Не след дълго колоните с коли потеглиха към входа на Бургас. На място се образува дълга колона от автомобили и от двете страни на магистралата, съобщава trafficnews.bg.   Подобни протести се организират в още няколко града в страната. Сред тях е и Пазарджик.   Прогнози на експерти сочат, че тези цени не са пределни и в идните седмици и месеци може да се вдигнат още. Така скоро може да видим стойности над 2.50 лева за литър.   Недоволните бургазлии потеглиха към кв. „Ветрен“ в колона, за да изразят мирно недоволството си от повишаването на цените на горивата у нас.    Пътят към бургаския квартал е натоварен с леки автомобили, които с ниска скорост се изнизват към крайната си дестинация, като малко преди \"Джъмбо\" ще завъртят на обратно и ще демонстрират недоволството си и в самия град. След това се очаква да се върнат отново на паркинга, от който потеглиха по-рано днес.    Колоната е водена от 5 патрулки, а през всеки 200 метра по трасето има спрян по един автомобил на полицията.   В 15:00 ч. демонстративната колона навлезе по централните улици в града и постепенно започна да се разпръсква. На финала имаше около 70-80 коли.  Блокади и на възлови булеварди и бензиностанции са организирани днес в няколко града в страната заради поскъпването на горивата и нелогичната, според протестиращите, разлика в цените в различните райони на страната. Под прозорците на Министерския съвет в София членове на синдикат \"Защита\" протестират срещу високите цени на горивата, тока и парното, съобщава dir.bg. На протеста са дошли хора от цялата страна. Те настояха, че скокът на цените е необоснован и диалогът с правителството вече е изчерпан. Протестиращите предлагат увеличение на минималната заплата от 1 януари 2019 г. - от 510 лв. на 750 лв. За момента протестът е мирен, но беше изразена готовност за блокада на големите столични булеварди. Вчера граждани протестираха във Велико Търново срещу високите цени на горивата. В Пазарджик протестите ще започнат в 15 часа с автошествие от стадион \"Георги Бенковски\", което ще премине през централната част на града. В момента най-популярният бензин в района А-95 се продава 2,44 лв./л, а дизелът за 2,50 лв./л. За 15 часа са насрочени блокади и в Пловдив. В Хасково протестиращите се събират в 17 часа на площад \"Свобода\". Предварително участие в социалните мрежи са заявили 1000 души. Организаторите на протеста призовават да се носят касовите бележки от последното зареждане в съответния град, за да се внесе колективна жалба в комисиите за защита на конкуренцията и на потребителя. В Бургас шофьорите се организират през социалните мрежи в група, която се казва \"Шофьори Бургас\". Сборният пункт на протеста е паркингът на магазин от голяма търговска верига, които се намира на изхода на града в посока София. От дни във фейсбук групата \"Шофьори Бургас\" се отправят призиви за бойкот на монополна верига бензиностанции в града заради поредното повишение на цените на горивата. \"Цените на горивата в последния месец буквално са полудели. Най-масовият бензин А95 е поскъпнал с около 11 стотинки, а дизелът с около 13 стотинки, само за месец. Сравнението от началото на годината е още по-шокиращо. От януари бензинът и дизелът са нагоре средно с 30 стотинки\", обясни Росинка Бъчварова от организаторите на протеста. В Бургас за последните 3 години това е вторият протест срещу високите цени на горивата.", "date": "2018.10.27", "title": "Протестиращи блокираха АМ „Тракия“, пред МС граждани скандират \"Защита\" срещу скъпите горива"}
{"url": "https://www.faktor.bg/bg/articles/uuuu", "text": "Голям пожар е избухнал в района на Бонсови поляни в Люлин планина. Това съобщиха за Агенция „Фокус“ пресцентъра на МВР.  Сигналът за огъня е постъпил към 12.30 часа. Горят основно сухи треви. Все още няма информация за обхвата на пожара. Силният вятър допълнително усложнява обстановката. Заради близостта на борови масиви наоколо, за гасенето са мобилизирани екипи от столичната пожарна с 9 противопожарни автомобила.  Към момента няма застрашени хора и сгради.", "date": "2018.10.27", "title": "Огромен пожар бушува край София"}
{"url": "https://www.faktor.bg/bg/articles/privatizatsionen-fond-kaliman-palen-s-agenti-na-ds-ot-shest-5-ma-s-dosieta", "text": "Комисията по досиетата освети агентите на тоталитарните комунистически служби в още един от приватизационните фондове – Национален фармацевтичен приватизационен фонд „Калиман” АД, пише електронният сайт . В него са проверени общо шест лица – членове на управителните, контролните и надзорните органи на фонда. От тях с принадлежност към Държвана сигурност са пет души (решение №2-1457 от 22 октомври 2018 г.). Това са: Бистра Николова Боева, член на Надзорния съвет от 18.11.1996 г. до 19.09.1998 г.; Добрин Недялков Памуков, член на Надзорния съвет от 18.11.1996 г. до 19.09.1998 г.; Николай Стефанов Нейчев, член на Надзорния съвет от 18.11.1996 г. до 19.09.1998 г.; Николай Стефанов Нейчев, член на Надзорния съвет от 18.11.1996 г. до 19.09.1998 г.; Тодор Дочев Дочев, член на Управителен съвет от 18.11.1996 г. до 19.09.1998 г. Това е проверената институция с най-голяма концентрация на сътрудници на ДС от броя на проверените лица. Досега този рекорд се държеше от Светия синод, в който през 2012 г. Комисията установи от 14 проверени членове на ръководството на Българската православна църква 11 сътрудници.", "date": "2018.10.27", "title": "Приватизационен фонд „Калиман” пълен с агенти на ДС - от 6 проверени лица 5-ма с досиета"}
{"url": "https://www.faktor.bg/bg/articles/novini/svyat/novo-zverstvo-kriminalno-proyaveni-iznasili-brutalno-18-godishna-vav-frayburg", "text": "След предполагаемо групово изнасилване на 18-годишно момиче, полицията в германския град Фрайбург е задържала осем души. Разследващите проверяват дали има още извършители, предва БНТ.  Арестуваните са седем сирийци и един германец. Те са на възраст между 19 и 29 години. Живеят предимно в бежански центрове. Всички задържани са били известни на органите на реда заради предишни престъпления като нанасяне на телесни повреди, кражби и търговия с дрога, съобщава говорител на полицията във Фрайбург. До арестите се е стигнало чрез ДНК-следи по жертвата и местопрестъплението.  Според информацията, предоставена до момента, един от заподозрените е почерпил в заведение с питие момиче на 18 години. В напитката обаче, е сипал и упойващи вещества. Извел е жертвата навън и в храст е извършил сексуалното посегателство. След това върху омаломощеното момиче са се нахвърлили и други мъже. В деня след това, на 14 октомври, жертвата е подала сигнал в полицията, срещу неизвестен извършител.  Вътрешният министър на провинция Баден-Вюртемберг похвали служителите на реда за извършените разкрития и осъди престъплението, ако бъде доказано, като ужасяващо. Кметът на Фрайбург призова правилата и законите да важат и да се уважават от всички.", "date": "2018.10.27", "title": "Ново зверство: Криминално проявени изнасилили брутално 18-годишна във Фрайбург"}
{"url": "https://www.faktor.bg/bg/articles/novini/svyat/novata-stara-poznata-studenata-voyna", "text": "Американският президент Доналд Тръмп иска да се оттегли от Договора за ракетите със среден и малък обсег на действие. Сякаш отново се връщат 1980-те години на миналия век. Човек си спомня двойното решение на НАТО от 12 декември 1979 година, което направи възможно разполагането на американските ракети Пършинг и Круз срещу тогавашните  SS-20. Излеждаше, че Третата световна война ще бъде ядрена и тя ще се води в Европа. През 1987 година, когато беше подписан Договорът за ракетите със среден и малък обсег на действие, и двете страни въздъхнаха с огромно облекчение. Спомените на хората в Германия и в страните от Централна и Източна Европа за онези времена са различни. В Германия навремето се надигна широко движение за мир: с Великденските маршове и масовите демонстрации. Без американски ракети със среден обсег на действие! Комунистическата пропаганда в окупирания от СССР Изток отпразнува това като победа. Много хора в Полша и Унгария обаче само тайно поклащаха глави. Те очакваха от Запада освобождение от руското иго, а не страхлив хленч. Ето че сега ситуацията се повтаря. От Германия се дочуват предупредителни гласове да не застрашаваме мира. Външното министерство говори за \"опустошително решение\". При това, както преди, така и сега провокаторът е Русия. Навремето със SS-20, а днес с 9М729 \"Новатор\"- една ракета с уж малък обсег на действие. Според американските информации, тази ракета може да поразява цели на разстояние до 3 400 километра. Полските власти пък съобщават, че наскоро този тип ракети са били разположени в руския енклав Калининград. Това е нарушение на договора за ракетите със среден и малък обсег на действие. НАТО гледа на нещата по същия начин. За какво ни е тогава договор, след като само една от страните го спазва?! Твърдостта на американците през 1980-те години доведе до успех. Договорът за ракетите със среден и малък обсег на действие беше следствие от Двойното решение на НАТО. Хората в Централна и Източна Европа и днес са убедени, че твърдостта е единственият език, който разбира Русия. За съжаление богата и мекушава Германия не говори на този език. Полша изрази \"разбиране\" за решението на Тръмп. Варшава се въоръжава срещу Русия. През 2017 година страната даде над 10 милиарда долара за това, тя иска на територията  ѝ да бъде разположена постоянна американска бригада и има една от най-големите армии в ЕС. Москва пък се оплаква, че Полша и Румъния са разположили мобилни американски установки МК 41 за ветрикално изстрелване на бойни глави. Москва твърди, че тези установки били пригодени и за изстрелване на ракети Круз. Тоест ракети със среден обсег на действие, които са забранени от Договора. Разполагането на тези американски установки е в отговор на руските системи Искандер около Калининград. Тези системи очевидно могат да бъдат използвани за изстрелването на новите ракети Новатор. Централна и Източна Европа са разединени в тази нова Студена война. Докато Полша, Румъния и най-застрашените балтийски страни залагат на твърдия политически курс, Унгария, Чехия и Словакия гледат прагматично на ситуацията. Те се чувстват по-малко застрашени от Русия, в сравнение със северноевропейците и искат да правят бизнес с Путин.  Всички обаче са наясно, че настъпват нови времена. Правото на силния отново заема главно място в политиката и в такива времена има нужда от силни армии. Всички държави в Централна и Източна Европа се въоръжават. Според изчисленията на международния институт за изследване на мира СИПРИ, военните разходи в Централна и Източна Европа са нараснали с 12 процента през 2017 година. А в Западна Европа- само с 1,7 процента. Унгария например, чиято армия е доста слаба, вече закупи два военни транспортни самолета А319 и поръча 20 нападателни хилекоптера тип Н 145. Числеността на армията ще бъде увеличена от 30 000 до 37 000 военнослужещи. Старите танкове Т72 ще бъдат заменени с по-модерни. Унгария възнамерява да създаде и собствена военна индустрия. При посещението на турския президент двете страни се договориха за интензивно сътрудничество във военната индустрия. При това става дума не само за Русия. Мислими са дори стълкновения между Украйна и Унгария в карпатска Украйна, където през последните месеци възникна сериозна криза около унгарското малцинство. Страните от Източна Европа се въоръжават срещу опасността от военна конфронтация. Още обаче не е ясно кой срещу кого.", "date": "2018.10.27", "title": "Новата стара позната: Студената война"}
{"url": "https://www.faktor.bg/bg/articles/novini/svyat/liderat-v-izgnanie-puchdemon-pravi-nova-partiya-saratnitsite-mu-biyat-otboy", "text": "Преди една година Карлес Пучдемон заплаши да наруши единството на Испания, обявявайки независимост на автономната област Каталуния. Днес бившият регионален премиер ще се опита да обедини всички сепаратисти, за да постигне мечтата си за независима Каталуния, информират Франс прес и БТА. Мнозина от неговите някогашни съюзници, някои от които са в затвора, не са склонни да влязат в неговата нова партия \"Крида\" (\"Призив\"), чийто учредителен конгрес ще се проведе тази вечер в Манреса, на 60 километра северно от Барселона. Няма нищо случайно нито в датата, нито в мястото. Манреса се намира на едва 6 километра от затвора Ледонерс, където сепаратистки лидери очакват да бъдат съдени заради бунта си. А датата 27 октомври е точно една година, след като каталунският премиер обяви независима република Каталуния. В отговор на неговите действия централното правителство, тогава начело с консерватора Мариано Рахой, отмени автономията на този богат регион със 7,5 милиона жители и уволни правителството на Пучдемон. И докато последователите на Карлес Пучдемон ще слушат тази вечер речта му на голям екран, най-радикално настроените сепаратисти от Комитетите за защита на републиката насрочиха демонстрации в Барселона пред централата на регионалното правителство, ръководено от поддръжника на линията на Пучдемон, Ким Тора, за да го упрекнат, че е прекалено предпазлив. Новата партия, която Пучдемон иска да учреди и която е подкрепяна от Ким Тора, вече има 50 000 симпатизанти, според инициаторите й. Тя цели да събере привържениците на идеята за независимост, които сега са разделени в три парламентарни групи. Пучдемон сега живее в изгнание в Белгия заради издадената от Испания заповед за арест по обвинения в бунт.", "date": "2018.10.27", "title": "Лидерът в изгнание Пучдемон прави нова партия, съратниците му - бият отбой"}
{"url": "https://www.faktor.bg/bg/articles/v-mvr-i-mo-zree-bunt-na-mladite-sreshtu-absurdnata-privilegiya-zaplata-i-pensiya", "text": "Проектозаконът за Държавния бюджет е публикуван за обсъждане, но той автоматически провокира скрито напрежение в сектор „Сигурност”. С преходните и заключителните разпоредби в него се въвежда ново основание за несъвместимост – да си пенсионер и да си служител по Закона за държавния служител. Това реално означава, че в едномесечен срок, тоест до 1 февруари 2019 г. всички пенсионери работещи по служебно правоотношение по Закона за държавния служител трябва да напуснат работните си места. Новото правило се отнася за всички сфери на държаната администрация, включително и за тези в МВР, Министерство на отбраната и всички звена от сектор „Сигурност”. Според експерти става дума за около 1500 лица в държавната администрация, които ще бъдат засегнати. На фона на тези промени обаче се очертава доста по-тежък   който законодателят и изпълнителната власт подценяват. Защо подобна несъвместимост не се въвежда за полицаи, пожарникари и военнослужещи в МВР и МО?  Факт е, че от лятото на 2015 г. се даде възможност служителите в тези ведомства да си получават привилегиите по „Първа категория” труд – относително високи заплати, 40 работни дни годишен отпуск, 2% клас прослужено време, 20 заплати обезщетение при напускане, безплатен градски транспорт и др. Така на практика в момента хиляди офицери и сержанти от МО, полицаи и пожарникари от МВР получават едновременно пенсия и заплата по първа категория труд, без да са засегнати по Закона за държавния служител. Нелогично е след Нова година да бъдат освободени пенсионерите, които се водят по Закона за държавния служител, а пенсионерите, работещи по Закона за МВР и Закона за отбраната и въоръжените сили да останат на работа във ведомствата. Според източници от сектор „Сигурност” работещите пенсионери в МВР с „Първа категория” труд вече са Парадоксално е и, че в момента законодателят забранява на ръководителите в сектора да се освобождават от тези работещи пенсионери до навършване на 60-годишна възраст. Тези абсурди, допуснати от август 2015 година са най-демотивиращият фактор за работа в МВР и МО, но и за всички останали служители. Пречат за кариерното израстване на младите специалисти, а държавата харчи огромен ресурс за пенсии и заплати. Естествено проблемът, който нагнетява от три години напрежение в МВР и МО не се поставя за разглеждане от синдикатите, защото се оказва, че почти всички синдикални лидери в МВР са работещи пенсионери и нямат личен интерес да повдигнат най-болна тема.", "date": "2018.10.27", "title": "В МВР и МО зрее бунт на младите срещу абсурдната привилегия – заплата и пенсия"}
{"url": "https://www.faktor.bg/bg/articles/mvr-proveryava-bit-li-e-zhurnalist-ot-politsay", "text": "МВР-Стара Загора проверява случай, при който журналист от БНР твърди, че е бил заплашван от полицай, съобщава \"24 часа\". Репортерът от програма \"Хоризонт\" Добромир Видев е спрян снощи за проверка от полицейски патрул в Стара Загора. Според Видев, единият от двамата униформени е проявил грубо отношение, като е отказал да се легитимира. По заповед на директора на местната полиция старши комисар Георги Хаджиев ще бъдат проверени всички факти, заявиха от МВР.", "date": "2018.10.27", "title": "МВР проверява бит ли е журналист от полицай"}
{"url": "https://www.faktor.bg/bg/articles/politika/na-vseki-kilometar/balgariya-pod-komunizam-ili-kak-nashite-antifashisti-byaha-verni-drugari-s-natsistite", "text": "Първа част. Глава четвърта.  Членовете и симпатизантите на Българската работническа партия (комунисти) би трябвало да бъдат дълбоко смутени и силно скандализирани когато през август 1939 г. научиха за Пакта Рибентроп - Молотов. Впрочем твърде възможно е някои от тях и да са били. Но свикнали да се подчиняват безусловно на решенията на Йосиф Сталин и безрезервно да ги подкрепят, те бързо се окопитиха и от антинацисти и антифашисти се превърнаха в   Волята на комунистическия върховен вожд за тях бе свещена повеля. И нямаше защо да разсъждават кое е добро и кое е лошо за родната им България и за света. Така по сградите в работническите квартали и по индустриалните и пристанищните постройки се появиха лозунги, изписани с едри букви: „Да живеят другарят Сталин и другарят Хитлер, вождовете на съветската и немската работническа класа!“, „Искаме съюз с героична и социално-прогресивна Германия“, „Да живее братството на съветския и германския народ!“, „Да живее борбата на немските другари!“, та дори и лично пожелание – „Да живее другарят Хитлер!“.  За българските комунисти заплахата за световния мир не идваше вече от фюреровия Райх, а от англо-френския империализъм.  Измина цяла година в повишен дух и в трескава активност. А след септември 1940 г. събитията навлязоха в нова фаза - съществуваше Тристранен пакт, към който Съветският съюз проявяваше благосклонно отношение, като не криеше намерението си да се присъедини при определени условия към него. На комунистите в България бе възложена поредна задача.  В противовес на твърдото решение на националното правителство – България да запази неутралитет във Втората световна война, те упорито настояваха царството да се включи в Оста Рим - Берлин - Токио.   Професор Димитър Ненов цитира във в. „Про & Анти“ откъси от спомените на видния комунист Върбан Ангелов, публикувани през 1993 г. в книгата му „Неизвестни страници от миналото“: … по повод сключването на договора за ненападение между СССР и Хитлеристка Германия в 1939 г. вътрешното ръководство на БКП поведе пропаганда за влизането на България в Тристранния пакт. … В края на 1940 и началото на 1941 г. по нареждане на ЦК се разпространяваха хвърчащи листове, с които се подканяше българското правителство да подпише Тристранния пакт.  … … когато германските войски нахлуха у нас, Партията издаде нареждане да ги посрещнем не като враждебни, а  Ангелов съобщава, че двадесет и осем души от ръководството на БРП /к/ са привикани през 1940 г. в Дирекцията на полицията. Там представителите на властта им заявяват: … правителството обаче е решено да пази неутралитет, то е против влизането ни във войната и като ви предупреждаваме да престанете с тая вредна противодържавна дейност, предупреждаваме ви, че ако не престанете да агитирате в това направление, ще вземем строги мерки срещу вас. [Пак там.] „Строгите мерки“ действително се взимат. Неколцина от агитаторите, включително и Върбан Ангелов, са интернирани.   Но усилията на Българската работническа партия (комунисти) да принудят България да влезе във войната на страната на Германия, Италия и Япония продължават чак до 22 юни 1941 г., когато хитлеровата армия вероломно нападна Съветския съюз. [Ангелов, Върбан. Неизвестни страници от миналото. София: ВИ Св. Георги Победоносец, 1993.] … Христо Карастоянов – писател и журналист - публикува текста на Позив към Н. В. Цар Борис III (тук той е цитиран на съвременен български правопис, изчистен от влиянието на руския език – б. а.):  „Ваше Величество, моля присъединете незабавно нашето изстрадало отечество към Тристранния пакт. Само така ще се постигнат националните идеали за целокупност.” [Какво й е антифашисткото на Соболевата акция? Още записки по исторически наивизъм – Електронно списание  LiterNet, 19 март 2009.] Настоятелният призив към българския монарх е подписан не от други, а от Васил Коларов, Георги Михайлович – ще рече вожда Димитров, Вълко Червенков и Стою Неделчев (Чочоолу).  Датата му е 1 март 1941 година. [Пак там.]         …        Червената партия на България от болшевишки тип оцени по различен от този на управниците на страната начин предложението на Съветския съюз за подписване на пакт за взаимна помощ с балканското царство. Още повече, че ден след като на 26 ноември 1940 г. Аркадий Соболев напусна София, разочарован от неуспеха на мисията си, Георги Димитров нареди от Москва на съпартийците си да организират подписка в подкрепа на съветското искане.  Развихри се истинска буря. В кампанията, наречена „Соболева акция“   наред с  Българската работническа партия (комунисти) се включиха: „Звено“, БЗНС „Ал. Стамболийски“, БЗНС „Врабча-1“, БРСДП. Събрани бяха над 300 000 подписа в поддръжка на договора, а според комунистическата историография - един милион и половина. Дали първата, или втората цифра отговаря на истината, няма чак толкова голямо значение. Защото безспорна истина е, че пощенските отдели на Министерския съвет и на Народното събрание буквално бяха задръстени от купища телеграми, петиции, писма и че из цялата страна се провеждаха събрания и митинги в полза на акцията. Поети, като Никола Вапцаров, придаваха на кампанията допълнителна популярност, посвещавайки й вдъхновени творби.  Според някои историци именно масираният натиск спрямо правителството на Богдан Филов да приеме пакта за взаимопомощ със Съветския съюз - криещ опасност от светкавична окупация на България по подобие на балтийските държави - бе допълнителна причина царството да наруши неутралитета си и да се включи в Оста Рим - Берлин - Токио. [Соболева акция. Уикипедия] Но това е само предположение. Реалността бе друга и беше изключително сериозна. … На 1 март 1941 г. България се присъедини към Тристранния пакт. Многобройна германска войска, въоръжена до зъби с най-модерна техника, се бе струпала на северната й граница, готова да завладее Балканите.              С Югославия нещата стояха по-сложно. България имаше гаранция, че кралството беше решено да се включи в Оста, което и направи на 25 март. Но участието му в Тристранния пакт трая само два дни. В Белград успешно бе извършен държавен преврат от пробритански сили, който промени съдбата на Югославия. На 6 април тя беше нападната и окупирана от Германия.     Политикът, общественикът и изследователят Лъчезар Тошев съобщава някои малко известни подробности:             Интересно е да се знае, че България подписва Тристранния пакт на 1 март 1941 г. в 13,30 часа, а германската армия влиза в страната същия ден в 12 часа – т. е. преди да има подписано споразумение. В разговор със секретаря на царя – Станислав Балан, генералите Йодл и Боденшац споделят, че Германия е имала и втори вариант за навлизане в България при съпротива от страна на българите. Армията, която преминава през нашата територия, за да нападне Гърция и Югославия (след излизането на последната от Тристранния пакт – б. а.), наброява 680 000 души. При нападението сръбската армия капитулира на 9-тия ден, което оставя у българските държавници усещането за правилност на решението. [Про & Анти, 1–7 септември 2000.] При сключването на военния договор със силите на Оста българските държавници не пропуснаха да поставят няколко съществени условия: страната да не участва в активни бойни действия, германските войски да ползват територията й главно като коридор и да се издържат сами. … Английският автор Бернърд Нюмън в труда си „Балканско минало“ съобщава: Когато кризисният момент наближи, българското правителство нямаш почти никакъв избор. През първите месеци на войната то се опитваше съвсем лоялно да задържи военния конфликт извън Балканския полуостров. Капитулацията на Франция, руската окупация на Бесарабия и последвалото боричкане за територията на Румъния промениха изцяло обстоятелствата. Германците печелеха войната; Великобритания бе изолирана, притисната до стената; Италия се бе присъединила към битката; Русия се държеше настрана и нямаше никакъв признак за намеса на американците. След като бе получило предложение за сътрудничество с победоносна Германия, какво би могло да направи българското правителство? Единствената му друга възможност бе да потърси опора в Англия – но ние никога не сме проявявали дори и най-слаб интерес към тази страна. Затова цар Борис реши, че трябва да обслужи най-добрия си клиент – ако не го направеше, то   за няколко часа. И така той се съгласи германски въздушни и военни бази да бъдат настанени в България – но не и български войски да участват в сражения. [Balkan Backgrounds, New York: The Macmillan Company, 1945, p. 74.]", "date": "2018.10.27", "title": "България под комунизъм“ или как нашите „антифашисти” бяха верни  другари с нацистите"}
{"url": "https://www.faktor.bg/bg/articles/novini/svyat/sauditskiyat-parvi-diplomat-protestite-za-hashogi-stanaha-isterichni", "text": "Първият саудитски дипломат Адел ал Джубейр каза днес, че протестите по света заради убийството на саудитския журналист Джамал Хашоги са станали \"истерични\". В същото време той заяви, че кралството е решено да изправи извършителите пред съда, предаде Асошиейтед прес. \"По този случай се стигна до твърде голяма истерия\", каза саудитският външен министър. Той допълни, че според него Саудитска Арабия е била обвинена категорично преди разследването да е приключило. Ал Джубейр направи това изказване в отговор на въпроси, зададени му от западни журналисти на ежегодната конференция по сигурността, която се откри в столицата на Бахрейн. Саудитският външен министър припомни, че кралството много ясно е заявило: виновниците \"ще бъдат държани отговорни\". В същото време министърът на отбраната на САЩ Джим Матис предупреди днес арабските ръководители, събрали се в Манама, че убийството на саудитския журналист Джамал Хашоги \"трябва да безпокои всички ни\", защото засяга сигурността в региона, предаде Франс прес. \"Помнейки, че мирът и непоклатимият ангажимент към човешките права са от колективен интерес, убийството на Джамал Хашоги в дипломатическо представителство трябва да безпокои всички ни\", заяви Матис на годишната конференция по сигурността в столицата на Бахрейн.    \"Когато една страна престане да зачита международните норми и закона, тя отслабва регионалната стабилност, в момент когато тя е най-необходима\", допълни шефът на Пентагона. Досега той бе много дискретен по този случай, докато президентът на САЩ Доналд Тръмп и шефът на американската дипломация Майк Помпейо бяха излезли на предната линия, посочва АФП. Матис, който подчерта \"сериозността на ситуацията\", остана предпазлив по въпроса за политическите последици от това убийство. \"Ще продължа консултациите си с президента и държавния секретар, които правят оценка на последиците от този инцидент за стратегията ни\", допълни Матис. САЩ получиха нови сведения по разследването на убийството на Хашоги. В четвъртък директорката на ЦРУ Джина Хаспъл е представила на Тръмп изводите си за убийството на Хашоги. Хаспъл е запознала президента със своите заключения и анализи след пътуването си до Турция, каза говорителят на Държавния департамент на САЩ Робърт Паладино. Той не уточни детайли от разговора между двамата. Хаспъл посети Турция по-рано тази седмица заради случая с убийството на Хашоги. Според вестник, близък до властта в Турция, разузнавателните служби на Анкара са споделили с нея елементи, определени като доказателства, събрани в рамките на разследването. Тези елементи биха могли да са записи на убийството на Хашоги в саудитското консулство в Истанбул на 2 октомври", "date": "2018.10.27", "title": "Саудитският първи дипломат: Протестите за Хашоги станаха \"истерични\""}
{"url": "https://www.faktor.bg/bg/articles/direktorat-na-fbr-ima-oshte-neotkriti-pratki-s-vzrivni-ustroystva", "text": "Заподозреният в изпращането на взривни устройства до политиците демократи Сийзър Сайъс е изпратил по пощата общо 13 такива писма, заяви на пресконференция в Министерство на правосъдието директорът на ФБР Кристофър Рей. „Общо 13 пратки със взривни устройства са били изпратени. Във всеки пакет е имало тръбичка с дължина около 14 см, часовник, батерия, проводник и взривно вещество“, обясни той. Кристофър Рей не изключва, че някои от пратките все още не са открити, пише БГНЕС. „Днешният арест не означава, че опасността е преминала“, каза той и призова обществеността да бъде бдителна. Рей каза още, че е твърде рано официално да съобщи мотивите за изпращането на 13-те писма с взривни вещества. Според фотографиите, разпространени в социалните мрежи и от телевизионните канали в САЩ, запечатаният от полицията ван във връзка със заподозрения Сийзър Сайъс е бил облепен със стикери срещу демократите и други в подкрепа на Доналд Тръмп. В мишени на писмата бомби се превърнаха много от неговите известни критици.", "date": "2018.10.27", "title": "Шефът на ФБР: Още неоткрити пратки с взривни устройства цъкат неизвестно къде"}
{"url": "https://www.faktor.bg/bg/articles/prolivni-dazhdove-potopiha-krasnodar-ima-6-zhertvi", "text": "Тежки наводнения в Южна Русия, съобщава Би Би Си. Проливните дъждове не са спирали от сряда и предизвикаха истински хаос в Краснодар. До момента лошото време е взело най-малко 6 жертви. Жена, отнесена от придошлите води се издирва, съобщи БГНЕС.  Сериозно е положението в курортното градче Сочи, където се проведоха Зимните олимпийски игри през 2014 година. Спасителни екипи доставиха храна, бутилирана вода, лекарства и стоки от първа необходимост на хората там. Властите заявиха, че в момента действат в „авариен режим“ заради тежките метеорологични условия, тъй като над района само за денонощие се е изляло количество дъжд, което вали за период от два месеца.", "date": "2018.10.27", "title": "Проливни дъждове потопиха Краснодар, има 6 жертви"}
{"url": "https://www.faktor.bg/bg/articles/novini/balgariya/lilyana-pavlova-sas-samotselni-votove-levitsata-atakuva-upravlenieto-na-gerb", "text": "В студиото на \"Денят започва с Георги Любенов министърът на българското европредседателство Лиляна Павлова заяви, че  \"Левицата атакува правителството на ГЕРБ с поредица от \"вотове по график, тенденция, но без ясна обосновка, концепция или стратегия\". Нещо повече, последният път исканият вот за недоверие е бил за намерение, а не срещу политика, срещу която да дадат алтернатива, т.е. \"самоцелен вот\". По-скоро пореден опит за дискредитиране на правителството, отколкото търсене на решение за проблемите на хората. Това коментира в ефира на БНТ министърът на българското европредседателство Лиляна Павлова. Тя окачестви думите на Валери Симеонов към майките на деца с увреждания като недопустими. \"Като цяло обидата към жена, към майка, към дете с увреждания, като цяло обидата е недопустима. Дълбоко вярвам обаче, в доброто в хората и че всеки човек има добро намерение и че тръгвайки в един разговор не тръгва с идеята да обиди някого, но всеки трябва да може да си мери приказките... И всеки трябва да намери сили да се извини.\" В същото време министър Павлова е убедена, че е много важно да бъдем \"мерени по действията\", които извършваме, а не само по думите, които изричаме. От думите й обаче стана ясно, че правителството създава Глобален партньорски център в рамките на Министерството на икономиката с използване на интелектуалния капацитет в БАН, който ще работи на принципа на мозъчен тръст. Ангажимент на министър Павлова е да го организира, а целта на този център е да се насърчат китайските инвестиции в България.", "date": "2018.10.27", "title": "Лиляна Павлова: Със \"самоцелни вотове\" левицата атакува управлението на ГЕРБ"}
{"url": "https://www.faktor.bg/bg/articles/novini/balgariya/borisov-institutsiite-rabotyat-i-ima-rezultat-tova-yadosva-opozitsiyata", "text": "При тези параметри на държавата не е сериозно да се иска смяна на властта. Това коментира премиерът Бойко Борисов пред журналисти при инспекцията на участък от строителството на магистрала \"Хемус\" край Търговище, цитиран от БТА. Уважавам мнението на всички партии, взети на пленуми, конгреси, каза премиерът в коментар на изказване на председателя на ДПС Мустафа Карадайъ от вчера. По думите на Борисов от ДПС трябва да са наясно, че ГЕРБ не дели общините. \"Нормално е всяка партия да иска да управлява, с изключение на \"Да, България\", каза той. Искането за предсрочни избори е нормално за опозицията. Има на четири години избори, правиш ги и управляваш. Едни нови избори са още 50 млн. лева, добави Борисов. Премиерът припомни как след управлението на кабинета “Орешарски” държавата е платила близо 7 млрд. и е заварила дефицит от -4%. “Сега в следващия бюджет половин милиард лева има повече за образование, повече от половин милиард за здравеопазване, 10% върху заплатите на полицаи отгоре, военни, съдебна охрана, лекари. Половин милиард повече за общините, 150 млн. лева повече за хората с увреждания. Кое е в колапс?”, каза Борисов, съобщиха от пресцентъра на Министерския съвет. По думите му работата на институциите дава резултати и това ядосва опозицията. „Макар и късно, но действително специализираният съд и прокуратура в момента, заедно с нашите служби проявяват и воля, и професионализъм, и желание. Така че, винаги има какво да се желае повече”, заяви премиерът. “Че институциите задържат олигарси, това ли ги е яд или, че контрабандата от 34% слезе на 5%. И че бюджета за новата година в следствие борбата на институциите, не на отделни хора, донесе милиарди повече в хазната”, попита Борисов.  Той припомни, че миналата година се наложи държавата да отпусне 12 млн. лева за изчистването на опасните химикали в “Полимери” – Девня. “АМ “Хемус” защо не я направиха. Важна ли е тя за гражданите на Търговище, на Шумен”, попита Борисов и припомни, че кабинетът “Орешарски” я извади от програмата за финансиране с европейски фондове. При инспекцията на трасето на АМ „Хемус“ между Белокопитово и Буховци министър-председателят информира, че кметовете на Шумен и Търговище са сигнализирали за трудност при отчуждаването на 180 декара земеделска земя. Премиерът Борисов разговаря със собственика на земята, като се разбраха да се търси законово решение, за да не се забавя строежът на магистралата.", "date": "2018.10.27", "title": "Борисов: Институциите работят и има резултат, това ядосва опозицията"}
{"url": "https://www.faktor.bg/bg/articles/ikonomika/biznes/kristalina-georgieva-dobre-e-vlizaneto-na-evroto-v-balgariya-da-stane-plavno-i-bezbolezneno", "text": "Да наричаш страната си блато прави ли те добър държавник? БСП искат на всяка цена да се доберат до властта, да настъпи тежка политическа криза и техният президент Румен Радев да назначи служебен кабинет, който да управлява дълго, съвместно с БСП. Единственият начин тези хора да получат властта е чрез служебно правителство, но нов изборен цикъл няма да реши проблемите на страната. Правителството на Орешарски върна развитието на България с години назад, а в някои сектори – с десетилетия. Това заяви председателят на ПГ на ГЕРБ и зам.-председател на партията Цветан Цветанов по време на осмия университет на СГЕРБ „Успешното европредседателство на България и новите предизвикателства пред ЕС“. Форумът се провежда в Сандански и се организира съвместно от „Сдружение граждани за европейско развитие на България“, Фондация „Ханс Зайдел“ и СГЕРБ. „Румен Радев, който нарече страната си блато, често казва, че в държавата липсва прозрачност. В такъв случай нека да попитам защо се избърза с избора на самолетите и бе въведен допълнителен критерий без да има решение на Народното събрание, като по този начин изборът бе насочен към една единствена фирма по време на служебния кабинет, назначен от самия Радев“, напомни Цветан Цветанов. Той отбеляза, че истински пример за прозрачност е българският парламент и това си е проличало при избора за конституционен съдия, когато са били спазени всички парламентарни и демократични процедури. \"Отново в духа на прозрачността искам да попитам какви процедури направи президентството при избора на конституционен съдия. Имаше ли възможността обществото и българските медии да проследят целия процес? Не може да говориш за прозрачност и да не можеш да защитиш думите си, като в същото време предлагаш за конституционен съдия неуспял политик, който провали страната ни с кандидатурата си за генерален адвокат на Европейския съд“, подчерта Цветанов. Цветанов обясни пред СГЕРБ, че БСП се интересуват как да дойдат на власт, като в същото време не предлагат алтернатива. „Според тях „Визия за България“ е алтернатива. Коя е тази визия за нашата страна, от която отсъства строителството? Как ще гарантираш просперитета и модернизацията на България, като изключиш от своята „визия“ всички 250 хил. български строители?“, отчете председателят на ПГ на ГЕРБ. По думите му нашите политически опоненти влязоха в историята на парламентаризма със своя вот за намерения. Цветанов попита когато Корнелия Нинова е била председател на социалната комисия в парламента какви законодателни промени е инициирала, за да реши проблемите на хората с увреждания. „Тогава на хората с увреждания бяха осигурени общо 180 млн. лв. Ние само за следващата година ще даде със 150 млн. лв. повече, като в същото време не увеличаваме дефицита“, уточни зам.-председателят на ГЕРБ. Той сподели, че вчера се е почувствал удовлетворен от политическата култура на всички народни представители, които единодушно подкрепиха двата законопроекта, както и от демонстрираното взаимно уважение между майките и депутатите. Цветанов изтъкна, че доходите непрекъснато се увеличават, като обясни, че в края на управленския мандат минималната работна заплата ще бъде 650 лв., а БВП 120 млрд. лв. По думите му до 2021 г. прогнозата е България да има траен икономически растеж. Председателят на ПГ на ГЕРБ отбеляза, че в края на мандата учителските заплати ще бъдат увеличени двойно спрямо 2017 г. „624 млн. лв. за образователна инфраструктура, 490 млн. лв. за здраве, 0.5% дефицит, най-ниската безработица в последните 15 г. Всичко това е възможно, защото страната е стабилна. Защо все се търси скандалът, при положение, че имаме толкова добри новини“, категоричен бе Цветанов и уточни, че работодателите вече изпитват недостиг на работна ръка и това също е една от причините правителството толкова да инвестира в образованието. Председателят на ПГ на ГЕРБ коментира и изминалото председателство на Съвета на ЕС. „Не е нормално всички европейски лидери да подкрепят с две ръце основният приоритет на председателството – Западните Балкани, да се осигури приемственост от австрийското и румънското председателство на тази тема, а опозицията да говори, че България се е провалила“, анализира Цветан Цветанов. Той подчерта категорично, че всички тези, които ни насочват на изток, нямат място в българската политика. „Единственият път пред страната ни е европейският и е важно да го покажем. Ето защо европейските избори догодина ще бъдат ключови както за България, така и за ЕС“, каза Цветанов. По думите му, Балканите и жителите на региона дълго ще помнят какво направи България за тяхното европейско бъдеще. Зам.-председателят на ГЕРБ благодари на СГЕРБ за редицата инициативи, които те осъществяват и посочи, че техният богат опит е нещо безценно и ги призова непрекъснато да го споделят с младите. „ГЕРБ е единствената партия със структури в цялата страна. Това е една от основните причини да сме толкова силни“, завърши Цветан Цветанов.", "date": "2018.10.27", "title": "Цветанов пред СГЕРБ: Да наричаш страна си блато прави ли те добър държавник?"}
{"url": "https://www.faktor.bg/bg/articles/novini/balgariya/karayancheva-neka-baneva-da-kazhe-koy-im-e-iskal-podkupi-za-milioni", "text": "\"Нека да се осветят тези имена, които са искали подкупи, и тогава прокуратурата ще си влезе във функциите\". Това заяви в студиото на Би Ти Ви  председателят на Народното събрание Цвета Караянчева по повод думи на Евгения Банева преди години, че са дали милиони за корупция. Вчера стана ясно, че Николай и Евгения Баневи са арестувани в Ница, а специализираната прокуратура започва разследване срещу тях. \"Мисля, че преминаха границата. Не бива да се обиждат по този начин жените. Аз мисля, че той осъзна това\", каза тя по повод думите на Валери Симеонов по адрес на майките на деца с увреждания. \"Да не вадим политически дивиденти от нещастията на хората\", допълни Караянчева. \"Правителството е коалиционно, не се крепи на един единствен човек (Валери Симеонов). Валери Симеонов не крепи третото правителство на Борисов. Решението на малката коалиция е такова - да не подава оставка вицепремиерът\", заяви председателят на Народното събрание. \"Г-н Симеонов трябва да направи конкретни промени в поведението си. Не е време за избори. Време е да работим конструквитвно\", обясни Караянчева.", "date": "2018.10.27", "title": "Караянчева: Нека Банева да каже кой им е искал подкупи за милиони"}
{"url": "https://www.faktor.bg/bg/articles/feysbuk-s-nakazatelna-aktsiya-kam-iran-zalichi-82-stranitsi-grupi-i-akaunti", "text": "Социалната мрежа \"Фейсбук\" (Facebook) съобщи в петък, че е заличила 82 страници, групи и акаунти, свързани с Иран, съобщава ТАСС.   \"Днес изтрихме редица страници, групи и профили, произхождащи от Иран, поради незаконно и координирано поведение в (социалните мрежи) \"Фейсбук\" и \"Инстаграм\" (Instagram), заявяват в прессъобщение от \"Фейсбук\".   Според съобщението 30 страници, 33 профила и три общности във \"Фейсбук\", както и 16 профила в \"Инстаграм\" са били заличени. Отбелязва се, че минимум на една от тези страници са били регистрирани повече от един милион акаунта, а в същото време повече от 25 000 профила са били присъединени към поне една от тези групи.   Отбелязва се, че дейността на лицата, които са управлявали отдалечени профили и са попълвали страниците, е била насочена към хора в САЩ и Великобритания. Както съобщава администрацията на социалната мрежа, собствениците на блокираните страници са се представяли за американски граждани, а в някои случаи за британски граждани и са публикували скандални политически послания.   \"Проведената проверка на тези акаунти, доказва, че тяхната дейност е свързана с Иран\", добавят от \"Фейсбук\".", "date": "2018.10.27", "title": "\"Фейсбук\" с наказателна акция - заличи 82  страници, групи и акаунти, свързани с Иран"}
{"url": "https://www.faktor.bg/bg/articles/novini/svyat/nay-golyamoto-uchenie-na-nato-prodalzhava-rusiya-plashi-s-otvetni-deystviya", "text": "В Норвегия продължава най-голямото военно учение на НАТО след края на Студената война. Маневрите са по сценарий, който предвижда освобождаване на скандинавска държава, нападната от въображаем агресор.  Русия беше уведомена за ученията, но въпреки това заплаши, че ще отговори на военната активност край западната граница на страната Маневрите ще продължат до 7-ми ноември с участието на 50 хиляди военни от 29 държави, 65 кораба, 10 хиляди танка, 15 летателни апарата. В ученията, наречени „Единен тризъбец 2018” се включват и 40 български военни.", "date": "2018.10.27", "title": "Най-голямото учение на НАТО продължава, Русия плаши с ответни действия"}
{"url": "https://www.faktor.bg/bg/articles/novini/balgariya/georgi-harizanov-dps-i-bsp-sa-v-izolatsiya-nyamat-shans-da-upravlyavat", "text": "ДПС и БСП прекрасно знаят, че в сегашната политическа реалност са в изолация и не могат да участват в управлението. Острите думи не се претворяват в действия. Когато думите се разминават с делата,  не може да се гледа сериозно на тях. Това заяви в студиото на Нова ТВ анализаторът Георги Харизанов.  Той коментира и скандалната реплика на вицепремиера Валери Симеонов, заради която майките на деца с увреждания, а след това и ДПС и Атака поискаха оставката му.  Самото изречение на Симеонов бе критика към закона, намеквайки че е бил приет под натиск. Но това не е първата провокация и скандал около Валери Симеонов. Аз обаче  мисля, че той по-рано трябваше да влезе в режим на качествено извинение. Защото изявлението му бе обидно и към хората, и към неговите коалиционни партньори. Тези скандали изместват истинските важни проблеми и теми в държавата, което е много жалко, изтъкна Харизанов.  Що се отнася до протестите във връзка с скъпите горива, анализаторът изрази позиция, че ако политиците не правят огромни грешки, напрежението сред хората може да бъде преодоляно.  Може да се натрупа напрежение, ако се преекспонира проблема, в случая със скъпите горивата. Инфлация винаги ще има, цените винаги ще растат. Но сега ние се намираме в момент на растеж. Ако политиците не правят груби грешки, доходите ще нараснат осезателно. Както се казва  – храни кучето и не питай копчетата. Но дали хората ще усетят това нарастване или дребните поскъпвания ще се натрупат като напрежение – това е проблемът.", "date": "2018.10.27", "title": "Георги Харизанов: ДПС и БСП са в изолация, нямат шанс да управляват"}
{"url": "https://www.faktor.bg/bg/articles/novini/svyat/ruski-agenti-predotvratili-atentat-gotven-ot-islyamska-darzhava-v-moskva", "text": "Агенти на руската Федерална служба за сигурност са разбили \"дълбоко законспирирана\" група на \"Ислямска държава\", чиито участници са подготвяли терористични атаки с голям обществен отзвук. Това съобщи пресслужбата на руската контраразузнавателна агенция, цитирана от ТАСС и БТА. Според съобщението задържаните в московския регион шест лица са планирали нападения с огнестрелни оръжия и самоделни взривни устройства в руската столица. При извършените обиски са иззети автоматични огнестрелни оръжия, средства за комуникация с отчети за извършената подготовка, схеми за изработването на бомби, и парични суми. \"Спящата\" терористична клетка е била ръководена от емисари в Сирия, произхождащи от държави в Централна Азия. Групата е била финансирана чрез целеви финансови преводи и чрез извършването на \"тежки общонаказателни престъпления\", съобщиха още от Федералната служба за сигурност. През април са били арестувани четирима души от друга спяща клетка на \"Ислямска държава\", жители на сибирския град Новий Уренгой. Те също готвели терористични нападения в Московска област. В тогавашната спецоперация били превантивно задържани и 20 радикално настроени жители на същия град.", "date": "2018.10.27", "title": "Руски агенти предотвратили атентат, готвен от Ислямска държава в Москва"}
{"url": "https://www.faktor.bg/bg/articles/novini/balgariya/slancheva-sabota-zhivakat-skacha-do-26-gradusa", "text": "Днес ще преобладава слънчево време с разкъсана висока облачност. Ще духа слаб до умерен вятър от юг-югозапад. Затоплянето ще продължи.  Минималните температури ще са от 4 до 9 градуса, а максималните ще са между 21 и 26 градуса.  По Черноморието ще бъде предимно слънчево. Ще духа слаб до умерен вятър от юг-югозапад. Максималните температури ще са 20-23 градуса. Температурата на морската вода ще е 17-18 градуса. Вълнението на морето ще е 1-2 бала.  В планините ще е предимно слънчево, сутринта по билата - временно мъгливо. Ще духа умерен, временно силен вятър от запад-югозапад. Максималната температура на височина 1200 метра ще е около 16 градуса, на 2000 метра - около 9 градуса.  В неделя и понеделник вятърът ще остане югозападен, слаб до умерен, в Източна България през втория ден - и временно силен. Затоплянето ще продължи и дневните температури ще надхвърлят 20 градуса, на места в припланинските райони и в Източна България ще достигат 26-27 градуса. Минималните също ще се повишат. Ще има разкъсана, през втория ден - значителна, предимно висока и средна облачност, а на отделни места в югоизточните райони и по Черноморието преди обяд ще бъде с ниска облачност или мъгла; там дневните температури ще остават малко по-ниски.", "date": "2018.10.27", "title": "Слънчева събота, живакът скача до 26 градуса"}
{"url": "https://www.faktor.bg/bg/articles/novini/balgariya/mestim-chasovnitsite-s-chas-nazad", "text": "Тази нощ се връщаме към зимното часово време. В 4 часа в събота срещу неделя местим стрелките с час назад.  Практиката е въведена у нас през 1979-та  година, но вероятно идва нейният край, защото до първи април 2019-та България трябва да реши кое време ще избере  като постоянно- лятното или зимното. Срокът беше поставен от Европейската комисия, след като мнозинството от европейските граждани се обявиха за отмяна на изуственото превъртане на стрелките. У  нас над 17 000  души гласуваха в онлайн проучването на Министерството на енергетиката.  96% от тях –  да се премахне сезонната смяна на времето. 51% искат постоянно да е лятното часово време, а 38 процента – зимното. В същото време  според изчисленията на бизнеса, губим много повече, отколкото печелим при въртенето на стрелките. Към това лекари и психолози добавят и друг аргумент- времето, което е нужно за адаптация на човешкия организъм. Смята се, че през първите дни след изкуствената промяна, физическото ни здраве е по – уязвимо – расте рискът от инфаркти и инсулти, нарушава се психическото ни равновесие, страдаме от безсъние.  Зимно или лятно време - какво предпочитат българите? Преместването на стрелките с час назад, когато се връщаме към астрономическото време, намалява риска от инфаркт, а преминаването към лятното време го увеличава, твърдят шведски учени от Каролинския институт. Изследователите са убедени, че преминаването в края на октомври към астрономическото часово време се съпровожда с понижаване на риска от инфаркт на следващия ден – в понеделник.  Зоните в Европейския съюз  В Европейския съюз има три стандартни часови зони - западно, централно и източноевропейско време – в тази зона попада и България. Държавите – членки, които изберат като постоянно лятното часово време ще преминат автоматично към следващата часова зона – стандартно време плюс един час.  През последните часове обаче стана ясно, че Австрия, Белгия и Холандия предлагат решението да бъде отложено след 2021-ва година. Целта е да бъдат извършени допълнителни проучвания. Темата ще се обсъжда на неформална среща на министрите на транспорта от Евросъюза в понеделник. Влаковете изчакват заради смяната  Предстоящата смяна на часовото време ще наложи промени в пътуването на жп - транспорта. Това съобщиха от БДЖ. 13 пътнически влака ще трябва да престоят на различни  гари тази нощ, за да не бъде нарушен графикът за движение.   Практиката е в момента на смяна на времето, влаковете да спрат в първата железопътна гара по маршрута си при наближаване на  четири часа след полунощ  и да изчакат там 60 минути.  По този начин ще бъде избегнато по-ранно от обявеното им преминаване през съответните гари.", "date": "2018.10.27", "title": "Местим часовниците с час назад"}
{"url": "https://www.faktor.bg/bg/articles/novini/balgariya/toma-bikov-prezidentstvoto-se-e-prevarnalo-v-gumen-pechat-dokazva-go-izborat-na-semov-za-konstitutsionen-sadiya", "text": "БСП ще попитат ли, как президентът взе решение за излъчването на Атанас Семов за член на Конституционния съд? Този въпрос отправя депутатът от ГЕРБ Тома Биков към социалистите.  Той пита още: Имаше ли процедура по обсъждане и изслушване? Имаше ли светлина? Или президентството се е превърнало в гумен печат? Имало ли е договорка и с кого? Всички тези въпроси социалистите, задаваха, когато парламентът излъчи своята кандидатура за КС по време на открито пленарно заседание, след обсъждане в правната комисия на Народното събрание и след като кандидатът съдия Влахов представи кандидатурата си на различните парламентарни групи. Очаквам БСП да проявят еднакъв аршин и да зададат остро въпросите, които задаваха в парламента и към президента Радев, настоява Биков.", "date": "2018.10.27", "title": "Тома Биков: Президентството се е превърнало в гумен печат, доказва го изборът на Семов за конституционен съдия"}
