{"url": "https://www.faktor.bg/bg/articles/novini/balgariya/stanishev-zhalko-che-korneliya-ne-e-tuk-hubavo-e-liderite-da-ya-poznavat", "text": "\"Жалко, че Корнелия не е тук, защото лидерите трябва да си говорят. Тук са лидери от Финландия до Гърция, от Испания до Полша. Хубаво е да я познават\". Така президентът на ПЕС Сергей Станишев коментира отсъствието на лидерката на БСП от конгреса в Лисабон, който ще го преизбере за трети мандат, но добави, че в крайна сметка това не е драматично. Делегацията на социалистите, начело на която в Лисабон са двамата заместници на Нинова Деница Златева и Кирил Добрев, също пусна бюлетината си с 10 гласа за Станишев. \"Не стои на дневен ред въпросът за бъдещата листа на БСП за евроизборите\", каза още Станишев, който обясни, че процесът за номинации ще започне след конгреса през януари и тогава ще си обсъждат всички въпроси.", "date": "2018.12.07", "title": "Станишев: Жалко, че Корнелия не е тук, хубаво е лидерите да я познават"}
{"url": "https://www.faktor.bg/bg/articles/zam-shef-na-pg-na-bsp", "text": "Корнелия Нинова не отиде на гласуването за избирането на лидер на ПЕС в Лисабон, защото сме срещу три от резолюциите. Едната е тази за равенството между половете . Там се казва, че единствено Истанбулската конвенция може да се справи с насилието срещу жени. Това заяви в \"Лице в лице\" на Би Ти Ви зам. председателят на ПГ на БСП Христо Проданов:. Добре ли би се приело при избора на Станишев едно остро изказване на председателя на партията, която го е излъчила. Г-жа Нинова има много конкретна , ярка позиция, попита той.  Той коментира и отказа на БСП да подкрепи в парламента мерките за борба срещу жертвите по пътищата.  \"Всичко това трябва да бъде доста добре обяснено. Управляващите предлагат създаването на орган от 39 човека, които да координира работата между различните министерства. Ние имаме едни елементарни изисквания какви да са тези 39 човека, като профил, като специалисти\". Европейските социалисти гласуват тази вечер за президент на своята партия (ПЕС) на конгрес в Лисабон. Единственият кандидат за поста е бившият лидер на БСП Сергей Станишев. Въпреки отказа на сегашния председател на левицата Корнелия Нинова в последния момент да участва в конгреса, в Лисабон е делегация от 10 човека от БСП, които ще гласуват за българския кандидат. „Жалко, че Корнелия Нинова не е тук\", коментира Сергей Станишев.", "date": "2018.12.07", "title": "Зам. шеф на ПГ на БСП: Корнелия Нинова не отиде на избора на Станишев, за да не се изкаже остро"}
{"url": "https://www.faktor.bg/bg/articles/novini/svyat/dokladchikat-za-otnosheniyata-es-rusiya-severen-potok-2-da-bade-spryan", "text": "Докладчикът за отношенията \"Европейски съюз - Русия\", евродепутатът Сандра Калниете, призова за спиране на проекта \"Северен поток-2\".  Калниете поиска още противодействия срещу Русия и ходовете ѝ в Азовско море, срещу агресията спрямо Украйна и фалшивите новини, които разпространява в Общността.  \"Да се прекрати остарялото споразумение за партньорство и сътрудничество между ЕС и Русия, което така или иначе е сторено. ЕС трябва да е готов да въведе нови санкции, в т.ч. и срещу конкретни хора\", каза тя пред Комисията по външни работи на Европейския парламент в Брюксел, предаде БНР. \"Проектът \"Северен поток-2\" да бъде спрян, тъй като  не е в синхрон с енергийната политика на общността и нейната външнополитическа стратегия. Страните-членки трябва да прекратят програмата си \"Златна виза\", каза още Сандра Калниете.", "date": "2018.12.07", "title": "Докладчикът за отношенията \"ЕС - Русия\":  \"Северен поток-2\" да бъде спрян"}
{"url": "https://www.faktor.bg/bg/articles/izbraha-naslednichkata-na-angela-merkel", "text": "Приключи вторият тур от гласуването в Хамбург, който определи Анегрет Кран-Каренбауер за наследничка на Ангела Меркел начело на Християн-демократичния съюз. Очакванията за изборна интрига на конгреса на германските консерватори се потвърдиха. На първия тур делегатите на конгреса не успяха да изберат наследник на Ангела Меркел. Състезанието за лидерския пост продължава във втори тур. Преди обяд Ангела Меркел се прости с партията, която ръководи в продължение на 18 години. На изпроводяк тя получи като подарък диригентска палка на известния диригент Кент Нагано.", "date": "2018.12.07", "title": "Избраха наследничката на Ангела Меркел"}
{"url": "https://www.faktor.bg/bg/articles/novini/balgariya/t-petkova-ne-samo-balgariya-tseliyat-region-shte-ima-nuzhda-ot-novi-moshtnosti-zashto-da-ne-se-vazpolzvame-da-realizirame-belene", "text": "\"Отговорът дали трябва да се срои АЕЦ Белене е на 35 години. Но дега ситуацията е по-различна-собственици сме на два нови реактора, които са на територията на България и струват 1.6 милиарда. Отделно от това потиликата на ЕС в областта на енергетиката е насочена към зита на околната среда. Анализите, които правим показват, че след 2030 година на България ще ни трябват нови базови мощности\", коментира пред БНТ министърът на енергетиката Теменужка Петкова. Тя успокои работещите в областта на топлоенергетиката за работните им места, като обясни, че една АЕЦ се стри в продължение на години. \"Въглищните централи са основна базова мощност на енергетиката ни. Знете, че заедно с Полша обжалваме решението на ЕК в тази насока\", заяви тя. \"Ако не бъдат предприети действия НЕК в следващия си отчет трябва да отпише активи за 3 милиарда лева. Не само в България, в целия регион ще има нужда от нови базови мощности, защо да не се възползваме да реализираме \"Белене\" на пазарен принцип\", попита Петкова. По думите и, доклад на МААЕ показва, че проектът и оборудването на \"Белене\" отговаря на най-високите изисквания. Петкова заяви, че нотификацията от ЕК важи за проекта и не се налага да се започва друга процедура и в момента, в който трябва да бъде информирана ЕК за проекта това ще бъде направено.", "date": "2018.12.07", "title": "Т. Петкова: Не само България, целият регион ще има нужда от нови мощности, защо да не се възползваме да реализираме \"Белене\""}
{"url": "https://www.faktor.bg/bg/articles/radan-kanev-sega-odobryavaneto-na-na-aets-belene-nyama-da-stane-i-za-edin-vek", "text": "Още една руска АЕЦ задълбочава руския енергиен монопол в България.. До момента са ни откраднали 6 млрд., още 20 ли трябва да откраднат? Това попита зам.-председателят на ДСБ Радан Кънев в \"Още от деня\" на БНТ. \"Белене\" е проект за кражба, никога няма да се строи, категоричен е Кънев.  Този проект е мъртъв. Много е важно да се знае, че това вече е нов проект.  Той не отговаря на стандартите нито за сеизмичност, нито за безопасност на горивото, нито на завишените европейски изисквания след аварията във Фокушима. Затова непрекъснато бутат към 2007 г., преди Фокушима.  Тогава станало за една година. Сега одобряването на на АЕЦ \"Белене\" няма да стане и за един век, защото, слава Богу, модерните изисквания за безопасност са много по-високи, отколкото бяха.  Знам как енергийният министър стана енергиен министър, обясни той , визирайки Теменужка Петкова, която гостува в студиото преди него и обясняваше колко модерни са руските реактори.  На първо място трябва да бъде мерилото \"безопасност\". Има доклад за повишена сеизмичност и 20 години по-късно доклад на БАН, който казва, че няма сеизмичност. Тук не говорим за експертиза, говорим за здрава човешка логика, която разпознава лъжата, когато я види. Говорим за желанието на много хора в продължение на 30 години да крадат парите на българския данъкоплатец за един проект, който е безнадеждно остарял.", "date": "2018.12.07", "title": "Радан Кънев: АЕЦ \"Белене\" е проект за кражба, никога няма да се строи"}
{"url": "https://www.faktor.bg/bg/articles/avtobus-s-detsa-e-katastrofiral-kray-sofiya", "text": "Автобус с деца е катастрофирал в района на пътя край Долно Камарци, община Горна Малина, недалеч от София, потвърдиха за bTV от МВР. Пострадали са три от шестте деца в буса, но са без опасност за живота. Едно е с нараняване на главата и е откарано в \"Пирогов\", а други две са с леки поражения по краката и е преценено, че няма нужда да бъдат хоспитализирани. Инцидентът е станал минути преди 18 ч. По първоначални данни бусът е бил ударен в задната гумата от лек автомобил.", "date": "2018.12.07", "title": "Автобус с деца е катастрофирал край София"}
{"url": "https://www.faktor.bg/bg/articles/novini/svyat/andrey-kovachev-priemnichkata-na-merkel-kaza-che-tryabva-da-ima-po-yasna-i-tvarda-politika-kam-rusiya", "text": "Очакванията са, че ще има не сътресения, а плавен преход между председателството на канцлера Ангела Меркер и Аннегрет Крамп-Каренбауер в ХДС. Това каза за обзорното предаване „Това е България“ на Радио „Фокус“ евродепутатът от групата на ГЕРБ в ЕНП Андрей Ковачев. Г-жа Каренбауер беше министър-председател на провинцията Заарланд. По нейно време бяха върнати в своите страни най-много мигранти, по-точно хора, които нямат право да остават на територията на Германия. Тя има сериозни заслуги за това и се надявам, че на федерално ниво, пък и в Европа ще продължи с тази линия. Преди изборите тя каза, че трябва да има по-ясна и твърда политика по отношение на Русия, и единна политика на Европа. Посланията й на конгреса бяха в посока икономиката, запазване на растежа в Европа и инвестиране в нови технологии“, каза още евродепутатът. Андрей Ковачев коментира, че Анегрет Крамп-Каренбауер трябва да стабилизира партията и да обедини онези, които са подкрепяли нейния съперник Фридрих Мерц, който, по думите на евродепутата, е призовал своите поддръжници в партията и извън нея да се консолидират около новият председател.", "date": "2018.12.07", "title": "Андрей Ковачев: Приемничката на Меркел каза, че трябва да има по-ясна и твърда политика  към Русия"}
{"url": "https://www.faktor.bg/bg/articles/novini/svyat/naslednichkata-v-hds-ne-sam-kopie-na-merkel", "text": "Германските християндемократи избраха Анегрет Крамп-Каренбауер в петък да наследи Ангела Меркел като лидер на партията, като решенията я поставя в много изгодни позиции да наследи най-влиятелния лидер в Европа като канцлер на страната, предава Reuters. 56-годишният политик е близък съюзник на канцлера и беше определена за кандидат на континюитета, подкрепян от партийния елит, отбелязва британската агенция. Тя спечели гласуването с 517 гласа (51,7%) срещу 482 (48,3%) за нейния съперник Фридрих Мерц във втория тур на гласуването, пише \"Фокус\". Бившият премиер на Саарланд, където беше начело на трипартийна коалиция, има репутацията на обединяващ фактор в ХДС и се смята, че има талант да сключва съюзи с други фракции. Понякога наричана „мини Меркел“, Крамп-Каренбауер е фаворитка на горните ешелони на християндемократите, посочва още „Ройтерс“. „Чела съм много за това какво съм и коя съм: ‚мини‘, копие, просто ‚още от същото‘. Скъпи делегати, стоя пред вас, каквато съм, каквато ме е направил живота и съм горда от това“, заяви новоизбраният лидер на ХДС в пламенна реч пред конгреса. Изтъквайки опита си в регионално правителство, тя добави на фона на подвикванията и шумните аплодисменти: „Научих какво е да водиш – и по-важно от всичко друго, научих, че лидерството е да бъдеш силен отвътре, а не да бъдеш шумен отвън“. През октомври Меркел обяви, че се отказва от позицията на председател на партията, но остава канцлер, припомня британската агенция, като отбелязва, че това е предизвикано от редицата неуспехи в последно време (на последните парламентарни и регионални избори) и решението й да пусне милиони мигранти от Близкия Изток в Германия. По време на кампанията за лидерството в ХДС, посочва още „Ройтерс“, Мерц стана фаворит на обикновените членове и симпатизанти на партията, гладни за по-ясно дефинирана фракция след 13 години „консенсусно“, както го определя медията, управление на Меркел, като призова за намаление на данъците и по-твърд подход в борбата с опозицията от дясно – „Алтернатива за Германия“. Но партийните делегати – много от които политици от кариерата – предпочетоха Крамп-Каренбауер, често наричана АКК. „Тя е сигурен залог: центристки кандидат, който не предполага неприятни изненади“, заяви Йозеф Йофе, главен редактор на ежеседмичника Die Zeit. „Мерц беше повече, отколкото трябва, за свободния пазар, Америка и отбрана. Също така, неговото представяне на конгреса беше дървено, в сравнение с пламенните изяви на АКК. Все пак, той стигна до балотаж, което предполага, че АКК ще управлява разделена партия“. „Ройтерс“ обяснява, че след обявяването на резултата е имало празненства. Разплаканата Крамп-Каренбауер е благодарила на своите съперници и ги е поканила да се качат заедно с нея на сцената в демонстрация на партийно единство, което е получило бурни ръкопляскания от делегатите. Германската социалдемократическа партия (ГСДП), младшият партньор в управляващата коалиция на Меркел, поздрави новият председател на ХДС и й предложи да работят конструктивно заедно. „Трябва да влезеш в големи обувки“, написа лидерът на ГСДП Андреа Налес в „Туитър“. „Късмет! Сега е моментът да разрешим проблемите: да решим бъдещето на пенсиите, да признаем стойността на труда, да укрепим сближаването в Европа. Предлагам добра работа в екип“. Радикално-лявата „Левица“ и дясната „Алтернатива за Германия“ определиха случилото се като изгряването на „Меркел 2“. Козът на Крамп-Каренбауер, според британската агенция, са нейните резултати като премиер на провинция Саарланд, където е била начело на широка коалиция със „Зелените“ и „Свободните демократи“ и е изградила уменията за изграждане на съюзи, които според „Ройтерс“ са нужни във фрактуризирания германски политически пейзаж. „Кандидатката на Меркел“, както я определя медията, се е дистанцирала от канцлера по въпроси от социалната и външната политика, като е подкрепила задължителните квоти за жени в корпоративните бордове и по-твърдата линия спрямо Русия. Миналата седмица тя е заявила пред Reuters, че Европа и САЩ трябва да обмислят блокада срещу руските кораби заради украинската криза, но центристката „няма конкретна рецепта“ за бъдещето, както каза самата Крамп-Каренбауер. Тя също така е възприела по-предпазлива позиция за бъдещето на Европа от Мерц, който обяви, че Германия трябва да допринася повече за ЕС, тъй като има полза от общата европейска валута, която е „прекалено слаба за нашата икономика“. „Ройтерс“ пише, че този практичен и неидеологически подход е подобен на стила, който е използвала Меркел като канцлер. Вътрешните хора в ХДС казват, че Крамп-Каренбауер се разбира добре с предшественичката си. „Химията е добра“,заяви неназован високопоставен функционер от партията.", "date": "2018.12.07", "title": "Наследничката: Не съм копие на Меркел"}
{"url": "https://www.faktor.bg/bg/articles/nameriha-ubita-reyndzharkata-ot-karlovo", "text": "Тялото на 40-годишната рейнджърка от Карлово Десислава Стоянова е намерено в  къща в Сопот. Установено, е че тя е била убита. Къщата, в която е открит трупът й, е на неин колега от карловското поделение. Той е арестуван днес следобед в Северна България. Твърди се, че са имали връзка, но паралелно с нея Стоянова е имала близки взаимоотношения с турски гражданин и често е ходела при него в Турция. В момента Сопот е окупиран от полиция. По-рано днес в автоморга край Карлово бе намерена част от  автомобила на изчезналата.", "date": "2018.12.07", "title": "Намериха убита рейнджърката от Карлово"}
{"url": "https://www.faktor.bg/bg/articles/konfiskatsiyata-sreshtu-hristo-biserov-pod-vapros-mozhe-da-bade-otmenena", "text": "Прекратяването на наказателното производство е абсолютна пречка да се води дело за отнемане на незаконно придобито имущество. Това постанови Върховният касационен съд (ВКС) в тълкувателно решение, за което информира пресслужбата на съда. То се отнася само за дела по отменения Закон за отнемане в полза на държавата на незаконно придобито имущество. Решението обаче не може да бъде приложено и по аналогия към делата, образувани по новия закон. В него съществува изрична разпоредба, според която \"Проверката по тази глава започва и продължава независимо от спирането или прекратяването на наказателното производство\". В. \"Сега\" информира, че то засяга около 300 дела, образувани между 2012 и 2018 г. които могат да бъдат прекратени след това тълкувателно решение. Едно от тях е срещу бившия зам.-председател на ДПС и на парламента Христо Бисеров и семейството му, които бяха окончателно оправдани. Според юристи оправдателна присъда с още по-голямо основание ще е пречка за дело за конфискация. Тълкуването, направено от върховните съдии, не се отнася до изрично записаните в закона изключения, които предвиждат, че проверката на имуществото продължава и след като наказателното производство е прекратено поради последвала амнистия, изтекла давност, невменяемост и смърт на дееца, или когато е допуснат трансфер на делото в друга държава, уточнява news.lex.bg. Решението е подписано с особено мнение от 11 от 41 съдии в Гражданската колегия на ВКС. Върховните съдии, които не са съгласни с позицията на мнозинството, са Марио Първанов, Маргарита Георгиева, Светла Бояджиева, Веска Райчева, Ерик Василев, Бранислава Павлова, Теодора Гроздева, Златка Русева, Здравка Първанова, Емануела Балевска и Пламен Стоев.", "date": "2018.12.07", "title": "Конфискацията срещу Христо Бисеров под въпрос, може да бъде отменена"}
{"url": "https://www.faktor.bg/bg/articles/otkriha-martav-mlad-mazh-v-hotelska-staya-v-plovdiv", "text": "33-годишен мъж е открит мъртъв в хотелска стая в Пловдив. Това съобщи говорителят на Областната дирекция на МВР, цитиран от \"Фокус\". Към 13.00 часа вчера във Второ районно полицейско управление е получен сигнал, че в стая на хотел в района на Централна гара е намерен починал 33-годишен мъж. На място са пристигнали криминалисти и съдебни медици. При първоначалния оглед не са установени данни за насилие. Образувано е досъдебно производство.", "date": "2018.12.07", "title": "Откриха мъртъв млад мъж в хотелска стая в Пловдив"}
{"url": "https://www.faktor.bg/bg/articles/hamparcumqn-dogodina-lihvite-nyama-da-tragnat-ryazko-nagore-shte-badat-ponosimi", "text": "„Догодина лихвите няма да тръгнат рязко нагоре и ще бъдат поносими, особено ако икономиката расте\", каза по Нова телевизия банкерът Левон Хампарцумян. Коментарът му дойде по повод прогнози на експертите, според които лихвите ще скочат драстично през 2019 г. Хампарцумян обясни, че ако тези очаквания станат реалност, то дълговете на големите държави ще станат непосилни за самите тях. Банкерът коментира още, че е нормално и банките да генерират печалби, при положение че икономиката и брутният вътрешен продукт нарастват. Трябвало обаче регулаторните органи да следят за това таксите, които налагат финансовите институции, да бъдат нормални. Хампарцумян коментира и идеята БНБ да регулира размера на кредитите, които се отпускат на определени лица, така че заемите да са съобразени с доходите на кредитоискателя. „Това е с цел да се предпазят хората от свръхзадлъжняване. У нас, на системно ниво, такова свръхзадлъжняване няма. Българинът е доста консервативен и разумен, когато става дума за взимане на кредит”, каза банкерът.", "date": "2018.12.07", "title": "Хампарцумян: Българинът е консервативен и разумен, когато става дума за взимане на кредит"}
{"url": "https://www.faktor.bg/bg/articles/kevin-hart-se-otkaza-da-vodi-oskarite", "text": "Броени дни след като стана ясно, че ще е водещ на церемонията по връчване на наградите „Оскар” за 2019 г., американският актьор Кевин Харт обяви, че се отказва.  Около него се разгоря скандал, след като се появиха негови хомофобски изказвания от преди десетина години. Кевин Харт поднесе извинения и заяви, че не иска да привлича внимание към себе си в нощта, когато ще бъде празник за толкова много талантливи актьори. Церемонията по връчване на наградите „Оскар” ще се проведе на 24 февруари 2019.", "date": "2018.12.07", "title": "Обрат: Кевин Харт отказа да води „Оскарите”"}
{"url": "https://www.faktor.bg/bg/articles/sport/valeri-bozhinov-otkaza-transfer-v-gartsiya-ostava-v-botev-vratsa", "text": "Валери Божинов ще продължи да бъде футболист на Ботев (Враца). Нападателят е отказал офертата на гръцкия АЕЛ (Лариса). Десетият в тамошния елитен шампионат така и не е успял да предложи достатъчно добри условия за бившия ни национал. Божигол е на мнение, че ще напусне Ботев само заради оферта от водещ европейски тим. \"Говорих с президента на тима и старши-треньора, разбрах какво предлагат от Лариса, но аз съм категоричен, че не желая да играя там. Към този момент си оставам футболист на Ботев Враца. Нямам намерение да напускам клуба, ако не получа оферта от водещ тим на дадена държава\", сподели Валери Божинов пред колегите от \"Дарик Радио\".", "date": "2018.12.07", "title": "Валери Божинов отказа трансфер в Гърция, остава в \"Ботев\" Враца"}
{"url": "https://www.faktor.bg/bg/articles/sport/federatsiyata-po-shtangi-sprya-zavinagi-pravata-na-dayana-dimitrova-i-neyniya-trenyor", "text": "Българска федерация по вдигане на тежести спира завинаги правата на състезателката от спортен клуб \"Добрич\" Даяна Димитрова, която даде положителна проба за диуретика фуросемид на европейското първенство за  девойки в Полша през октомври. Ръководството на БФВТ определи случая като лична грешка на състезателката и не приема обясненията на треньора й Божидар Божилов, че въпросният диуретик е използван за сваляне на килограми преди самото  състезание. Даяна не е била на лагер с националите, а се е присъединила към отбора направо на самолета за Полша. Треньорът Божилов вече също е с отнети завинаги права от БФВТ, като и на двамата ще бъдат наложени и парични глоби. Същевременно Спортен клуб по вдигане на тежести \"Добрич\" ще бъде изваден от регистрите на федерацията, а националният треньор Иван Иванов получи строга забележка за неспазване на принципи при определяне на състава. До края на месец май 2019 г. Димитрова трябва да даде обяснение пред WADA за положителната допинг проба. \"Ще реагираме остро на всякакви опити за самодейност на личните треньори и по тази причина ще продължаваме да настояваме за централизирана подготовка в националните отбори като начин за строг контрол върху медикаментозното възстановяване на състезателите и начин за поемане на отговорност.\", се казва в изявление на федерацията. Даяна Димитрова дава положителна проба за втори път. Тя бе уличена в употребата на фуросемид и преди световното първенство за кадети в Тайланд през април 2017 г. и по-късно бе наказана за 6 месеца.  Преди време нейният треньор Божидар Божилов бе наказан за 4 години, след като негови състезателите бяха хванати с допинг.", "date": "2018.12.07", "title": "Федерацията по щанги спря завинаги правата на Даяна Димитрова и нейния треньор"}
{"url": "https://www.faktor.bg/bg/articles/kultura/art-faktor/koleden-art-bazar-otvarya-vrati-pri-arhitektite", "text": "Коледен АРТ БАЗАР отваря врати в събота  в Централния дом на архитектите. Нарича се всъщност - Колед АРТ БАЗАР. Организаторите твърдят: \"Ще ви радваме и със сигурност ще ви заредим с топлина, красота и любов - това е свойство на всяко едно от уникалните творения на над 40 автори, които ще се представят. И като за коледен шопинг ще ви изненадаме с Happy hour! На всеки кръгъл час пет червени табелки с намаление ще се местят на пет различни маси. Може да извадите късмет и да попаднете на щастливия час на вашия любим автор! Заповядайте и внимавайте за червената табелка! P.S. И да знаете: Имахме колебания относно \"щастливия час\", защото ние, авторите, си падаме малко стиснати... Но все пак... Коледа!\" Една от авторките казва:  \"Аз съм Даниела и съм от кукленото царство Art Dolls by Daniela С ножица, игла и много любов създавам моите герои, които оживяват в ръцете ми. Направила съм десетки усмихнати кукли, принцеси, балерини, мечета, котки, слончета и още различни животинки, играчки и текстилни фигури. Плетени или шити, бродирани или рисувани, всяко мое творение, всяка играчка или декоративна фигура е изработена в единствен екземпляр и притежателите им се радват на лична играчка за детето или оригинална фигура за дома.\"", "date": "2018.12.07", "title": "Коледен Арт базар отваря врати при \"Архитектите\""}
{"url": "https://www.faktor.bg/bg/articles/petkova-frantsuzi-kitaytsi-i-koreytsi-imat-interes-kam-aets-belene", "text": "Процедурата по избор на стратегически инвеститор за АЕЦ \"Белене\" трябва да приключи в рамките на една година. Това каза министърът на енергетиката Теменужка Петкова по време на изслушването си в парламента за АЕЦ \"Белене\", предаде novini.bg.  Петкова заяви, че процедурата за стратегически инвеститор за реализацията на АЕЦ \"Белене\" е разработена, както парламентът е възложил. В процедурата ще бъде дадена възможност за участие на друг вид инвеститори, които желаят да придобият миноритарен дял или индустриални консуматори, които желаят да сключат договор за изкупуване на електроенергията от АЕЦ. В хода на реализацията на АЕЦ \"Белене\" трябва да бъдат изключени всякакви промени в дизайна на проекта по отношение на безопасността. Централата трябва да бъде реализирана с наличното оборудване, каза енергийният министър. Сред условията са българската страна да има правото на блокираща квота, и българските и местни компании да могат да участват в реализацията на проекта. Прегледът и оценката на представен финансов модел ще бъде сред темите, по които ще бъдат водени преговори. Смятаме, че е важно предложената цена за изграждане на проекта да бъде под 9 млрд. лв. такова предложение Комисията ще оцени най-високо, допълни още Петкова, като уточни, че ще бъде оценено високо оператор на новата атомна централа да бъде АЕЦ \"Козлодуй\". Смятаме, че това са важни елементи от реализацията на такъв проект. Смятаме, че тези параметри трябва да бъдат оценени най-високо, допълни още министърът. На въпрос от депутата от ПГ на ГЕРБ и председател на Енергийната комисия Делян Добрев кога ще приключи всеки един от етапите, министърът обясни, че процедурата по избор на стратегически инвеститор трябва да приключи в рамките на една година. Нека първо да дадем старт на процедурата и да видим дали този интерес, който беше заявяван, ще бъде потвърден, посочи министър Петкова. Официален писмен интерес за АЕЦ \"Белене\" има от корпорации от Китай, Корея и Франция, каза Петкова в отговор на въпрос на народния представител от ПГ на Обединени патриоти Павел Шопов за инвеститорския интерес. Интерес са заявили няколко компании. Това е най-голямата китайска държавна и ядрена корпорация CNNC, това е корейската хидро-атомна корпорация и френската компания АРЕВА. Предстои да разберем доколко реален е този интерес, тъй като с обявяването на процедурата, вече ще има официални срокове в рамките, на които те ще могат да го заявят. Така че това ще бъде наистина гаранцията за интереса. До този момент официален писмен интерес има от тези корпорации, заяви енергийният министър. В отговор на въпрос на народния представител от ПГ на \"БСП за България“ Жельо Бойчев дали има необходимост от допълнителна нотификация на проекта, министър Петкова отговори, че когато има проект, който вече е нотифициран от ЕК, страната има ангажимент да нотифицира допълнително измененията на проекта. Тоест, когато стане ясно ще има ли интерес към този проект, ще има ли потенциални инвеститори, то тогава ние сме длъжни да нотифицираме ЕК допълнително, заяви Теменужка Петкова.   С реализацията на АЕЦ \"Белене\" не съществува риск за националните ни интереси и инвеститорът да продава електроенергия на дъмпингови цени, каза министърът в отговор на въпрос на народния представител от ПГ на Обединени патриоти“Валери Симеонов по какъв начин са защитени националните интереси и дали има опасност инвеститорът да продава електроенергия на дъмпингови цени и да предизвика фалита на АЕЦ \"Козлодуй\". На първо място, не вярвам да има такъв инвеститор, който да вложи своя ресурс, да вземе кредити и да си позволи да предлага продукцията, която произвежда на дъмпингови цени. От друга страна трябва да е ясно, че този проект се реализира в държава-членка и всеки един потенциален инвеститор трябва да се съобразява изцяло с правилата на ЕС в областта на конкуренцията. \"Не виждам смисъл това нещо да се направи, заяви още министър Петкова.  По думите ѝ изискване е една атомна електроцентрала да бъде финансово стабилна. Що се отнася до гаранциите какви инвеститори ще бъдат избрани, неслучайно споменах, че българската държава ще участва с блокираща квота, заяви Петкова и посочи, че страната ни ще може да влияе на важните решения.", "date": "2018.12.07", "title": "Петкова: Французи, китайци и корейци имат интерес към АЕЦ \"Белене\""}
{"url": "https://www.faktor.bg/bg/articles/ikonomika/biznes/aets-kozloduy-darzhavnata-tayna-i-natsionalnata-sigurnost", "text": "В този материал коментирам задочната дискусия между евродепутата г-н Светослав Малинов и министър Петкова - дали през последните години отработеното ядрено гориво (ОЯГ) от АЕЦ Козлодуй се изпраща за преработка в Русия в съответствие с изискванията, представлява ли това държавна тайна и т.н. Цитирал съм точните им думи и съм посочил източниците на информация, които са публично достъпни. На 23 ноември т.г. в края на предаването  , г-н Малинов запита: „ ...Вярно ли е, вярно ли е, че задължението, което България е поела и към самата себе си да изнася отработеното гориво ..., вярно ли е, че през последните две години, три години всъщност, то се трупа тихо и незабележимо на площадката на Козлодуй и правителството пести парите, които са нужни за да бъде изпратено за преработка?“ През следващите дни министър Петкова по най-гледаните телевизии категорично отрича това. Всяка изява завършва с призив към българските граждани да са спокойни. Например на 24 ноември в предаването   (около 9:25), водещата казва: ...вчера в предаването „Лице в лице“ той (Св. Малинов) попита вярно ли е, че ние не си извозваме там отработеното ядрено гориво както трябва, там към Русия, а го складираме на площадка Козлодуй? Министър Петкова светкавично отговаря: „Не е вярно, ние имаме договор с Русия, този договор предвижда извозването на това гориво на определена периодичност, така че нека да са спокойни българските граждани и господин Малинов разбира се“.  Малко преди това тя заявява; „категорично не приемам когато някой се опитва да въвежда в заблуждение хората“. Очевидно това не важи за нея, както ще стане ясно. На 26 ноември в предаването  , на същия въпрос, г-жа Петкова заявява:  „Краткият отговор е – не, не е вярно ... това, което г-н Малинов твърди не е вярно. ... горивото се извозва на определена периодичност ... българските граждани трябва да бъдат абсолютно спокойни“. Уточняващ въпрос от водещата дали последните две години ние си трупаме ОЯГ в България и не го изнасяме за Русия. Министър Петкова непоколебимо отговаря: „Не, не е вярно, не е вярно!“. Дочуват се приглушени изрази, че не е желателно тази тема да се обсъжда. Следва въпрос – тази периодичност държавна тайна ли е? Отговор: „Да“. В заключение г-жата заявява, че „сме за пример пред останалите ядрени държави по отношение на това как се справяме и с отработеното ядрено гориво“. Пример, но за това как се декларира едно, а се върши друго. ОЯГ е ядрено гориво, чийто енергоресурс е вече изчерпан. То съдържа над 97 % от радиоактивните продукти, създадени в АЕЦ при деленето на тежките ядра или образувани при облъчването с неутрони. Някои от тях ще излъчват йонизираща радиация в течение на хиляди години. Поради това радиологичната заплаха от ОЯГ е много висока и то трябва да бъде надеждно изолирано от околната среда в течение поне на десет хиляди години.  След изваждане от реактора ОЯГ се премества в басейните в близост и след охлаждане в продължение на 3-5 години се транспортира в междинно хранилище. Срокът на съхранение в последното е ограничен (примерно 50 години), защото корозията и другите процеси на деградация не могат да се избегнат, а само да се забавят.  В света има два подхода какво да се прави по-нататък.  При първия (разработен за военни цели) ОЯГ се преработва, като се отделят плутоният, уранът и високоактивните продукти на деленето. Последните се смесват с разтопено стъкло и се затварят херметично в метални контейнери. След като поизстинат се връщат обратно (за нас след 2025 год.) и трябва да се съхраняват десетки години в специално хранилище, докато изстинат под определена температура. След това единственият начин е да се погребат „вдън земя“ – в специално (крайно) хранилище.  При втория подход, след междинното съхранение, без да се разрушават, касетите с ОЯГ трябва да се погребат в крайно хранилище. И двата подхода изискват изграждане на крайно хранилище на няколкостотин метра дълбоко под земята, което трябва да отговаря на редица много тежки изисквания. Смята се, че когато след хиляди години радиоактивните елементи все пак достигнат до нашата жизнена среда, те ще са се разпаднали до ниво, което вече няма да представлява опасност. Това разбира се е хипотеза и няма как да се знае отсега. Съгласно първоначалните договори то се връща за преработка в СССР без заплащане. Поради нарастващи трудности СССР налага на сателитите си да изградят хранилища за временно съхраняване на ОЯГ. За последен път ОЯГ от АЕЦ Козлодуй е върнато в СССР през 1988 год., а през 1989 год. е завършено хранилище на площадката за съхраняване на ОЯГ под вода (мокро хранилище). Първоначално то е за гориво от малките реактори, с времето е преустроено и за ОЯГ от 5-6 блок.  6-те работещи блока годишно генерират около 90 т тежки радиоактивни метали (ТМ) в ОЯГ и с времето хранилището започва да се запълва. Решено е да се продължи старата практика и от 1998 год. отново се започва изпращане на ОЯГ в Русия, вече срещу заплащане. Мокрото хранилище има лиценз до 2024 год., към края на 2016 год. в него се съхраняват над 523 т ТМ в ОЯГ.  След спиране на малките блокове е решено да се изгради ново хранилище за сухо съхранение на ОЯГ от тях. През 2016 год. то е лицензирано и към края на 2016 год. в него се съхраняват над 87 т ТМ в ОЯГ от 1-4 блок. Международните норми и изисквания са определени в Единната Конвенция за безопасност при управлението на ОЯГ и на РАО (Единна Конвенция) от 1997 год. и Директива 2011/70/Евратом. Основният нормативен документ у нас е Стратегия за управление на ОЯГ и РАО до 2030 год. (Стратегия), която се приема от МС. Първата редакция е приета през 2004 год., последната актуализация е предложена от Министър Петкова и е утвърдена от МС през септември 2015 год., като е изпратена на ЕК в предвидения срок /u…/ ).  Отбелязвам, че в телевизионните си изяви г-жа Петкова никога не споменава за този основен нормативен документ и за изискванията в него. Какво е постулирано в Стратегията на МС от 2015 год. На стр. 22 е записано, че практиката на връщане на определени количества ОЯГ за преработка трябва да продължи. Посочва се, че основното предимство на този вариант е освобождаването на площадката на “АЕЦ Козлодуй” от ОЯГ. На стр. 26 е записано: “Към настоящия момент, избраната стратегия, която ще продължи да бъде следвана е транспортиране на минимум 50 t ТМ годишно ОЯГ от „АЕЦ Козлодуй” за технологично съхранение и преработване.”  На стр. 57 - Разходите на „АЕЦ Козлодуй” за извозване на ОЯГ за технологично съхранение и преработка на 50 т ТМ се признават ежегодно в цената на електроенергията.  В Стратегията мъгляво е споменато, че за остъклените високоактивни отпадъци от преработката у нас ще трябва да се изгради крайно хранилище. От данните за страните с подобни ядрени програми прогнозирам, че изграждането у нас на такова „гробище“ ще струва около 4 млрд евро (или повече). Пари за него не се събират и не се акумулират. Българските граждани обаче могат да следват заръката на министър Петкова и да бъдат спокойни – няма те да плащат тези огромни средства, а техните деца, внуци и правнуци. В Стратегията се изисква извозване на минимум 50 т ОЯГ годишно за преработка. Това означава всяка година да се изпращат два транспорта с ОЯГ, като зимният сезон се изключва, има и други ограничения. Не може да се говори за периодичност, а за изпращане на два транспорта всяка година във време, съгласувано между всички страни по договорите. Естествено времето за извършване на транспорта не се оповестява, както и какво количество и какъв вид ОЯГ се изпраща и по какъв маршрут. Всичко друго може да се открие в публично достъпни документи, в това число: - Финансови доклади на АЕЦ Козлодуй ( – инвеститори), заверени от независим одитор, в които се посочва дали е изпълнено задължението да се извърши транспорт на минимум 50 т ТМ годишно ОЯГ за преработка в Русия;  - Годишни отчети на АЕЦ Козлодуй – указва се колко транспорта с ОЯГ са изпратени ( );  - Годишни доклади на Агенцията за ядрено регулиране (АЯР) – информират колко разрешения за извозване на ОЯГ са издадени ( );  - Национални доклади за изпълнение на задълженията по Единната конвенция ( ). Съдържат пълна информация, представят се всеки три години, последният е от 2017 год.; - Национален доклад за изпълнение на изискванията на Директива 2011/70/Евратом - август 2015 год. Не можах да го открия на наш сайт, но е достъпен на: ( ). Вторият доклад трябва да е изпратен през лятото на тази година, но не се открива никъде. В тези доклади е описано какви са необходимите документи за транспортиране на ОЯГ, способите и маршрутите за извозването му, има пълни данни за басейните и за хранилищата – капацитет, технология, технологични системи и т.н. Който се интересува какво представляват касетите с ядрено гориво да погледне 6-тия доклад по Единната Конвенция. На стр. 144 е описано обогатяването и масата на урана в различните касети за ВВЕР-440 (около 116 кг) и ВВЕР -1000 (400 - 435 кг), колко ОЯГ е извозено през докладвания период, какво количество се съхранява в АЕЦ Козлодуй и др. На стр. 104 е е описано как се извършва транспортирането - с баржа \"Наутилус\" на АЕЦ Козлодуй. Тя е екипирана за превоз на 8 контейнера с ОЯГ от ВВЕР-440 (максимум 240 касети, общо около 27,8 т ТМ) или от ВВЕР-1000 (максимум 96 касети, общо около 38,4 т ТМ).  Тази информация се предоставя в изпълнение на изискванията на Единната конвенция и на Директива 2011/70/Евратом за публичност и информиране на обществото. Намеците на г-жа Петкова темата да не се обсъжда са в противоречие с тях. За изпълнение на изискванията на Стратегията непосредствено отговаря бордът на директорите на АЕЦ Козлодуй. Над него е бордът на директорите на БЕХ, като и двата се назначават от министъра на енергетиката. В Стратегия 2015 год. на стр. 66 е посочено: Мониторингът по цялостното изпълнение на Стратегията ще бъде осъществяван от министерство на енергетиката. Регулирането и контрола за спазване на изискванията и нормите за безопасно управление на ОЯГ - от Председателя на АЯР. Извозва ли се ОЯГ през последните години както твърди Министър Петкова? Анализът на документите показва, че до 2014 год. изискванията на Стратегията за изпращане на минимум 50 т ТМ в ОЯГ за преработка се спазват стриктно. Поради това съхраняваното количество ОЯГ в АЕЦ Козлодуй постепенно намалява от 942,7 т ТМ към 15.06.2005 год. до 803,7 т ТМ към 31.12.2014 год. (Прил. 4 на Стратегия 2015 год.).  През есента на 2014 год. Министър на енергетиката става Теменужка Петкова и оттогава е на този пост (без служебните министри). Резултатите са: 2015 год.: На стр. xiv от годишния финансов доклад (консолидиран, т.е. проверен от одитор) на АЕЦ Козлодуй: Не е извършен планираният превоз на ОЯГ; 2016 год.: На стр.xviii от годишния финансов доклад (консолидиран) на АЕЦ Козлодуй: Не е извършен превоз на ОЯГ; 2017 год.: На стр. xviii от годишния финансов доклад (консолидиран) на АЕЦ Козлодуй: Осъществен е един транспорт на ОЯГ с 232 касети от ВВЕР-440 (който съдържа около 27 т ТМ); 2018 год.: На технически съвет!!!, проведен на 08.02.2018 год. е взето решение, съгласно което през 2018 год. не се предвижда изпращане на ОЯГ за преработка. Не се обяснява как е възможно някакъв технически съвет да реши да не изпълнява това, което е решил МС, кой го е одобрил и т.н. От отчета за полугодието става ясно, че към 30.06.2018 год. не е осъществено транспортиране на ОЯГ, а в този за деветмесечието (5 таблици) не е казано нищо. С оглед невъзможността за транспорт през последното тримесечие и до доказване на противното приемам, че и през 2018 год. ОЯГ не е транспортирано. По време на министерстването на г-жа Петкова, през последните четири години нормативното изискване на Стратегията на МС да се извозва за преработка минимум 50 т ТМ в ОЯГ годишно не е изпълнявано. През трите години нищо не е транспортирано , а през 2017 год. - само около 27 т ТМ. Без никакво съмнение това е станало с благословията на Министър Петкова, твърде възможно и по нейно нареждане. Нито една държавна институция не е упражнила контрол за спазването на изискванията на Стратегията на МС. Вярно ли е, че през последните години ОЯГ не се извозва? Отговор: Да, вярно е, но не през последните две или три години, а през последните 4 години!  Вярно ли е, че ОЯГ се трупа на площадката? Отговор: Да, вярно е. По моите изчисления количеството ОЯГ в АЕЦ Козлодуй от 803, 7 т ТМ към 31.12.2014 год. е нараснало до над 912 т ТМ към края на т.г. Имаме си ключов министър, който систематично не е изпълнявал нормативните си задължения и вероятно, за да прикрие това си позволява напълно да изопачава фактите и многократно да изрича доказано неверни твърдения. Така умишлено въвежда в заблуждение обществото, другите министри, политиците, нашите партньори от ЕС и т.н. Разбира се министър Петкова може да е била подведена от подчинените си. От друга страна тя изтъкна, че е била одитор и чете внимателно договори и отчети. Значи няма как да не знае фактите! И познавайки ги отлично, министър Петкова с непоколебима увереност ги отрича и повтаря неверните си твърдения. Твърдейки, че категорично не приема когато някой се опитва да въвежда в заблуждение хората. Аз не за първи път повдигам този въпрос.  На 29 януари т.г. на заседание на Комисията по енергетика в НС, в присъствието на нейния зам. министър г-н Жечо Станков, попитах защо не се изпълнява Стратегията (отразено в стенограмата). Отговор - ледено мълчание и неприязнени погледи. На 15 май т.г. в предаването Референдум по БНТ изнесох данни, че ОЯГ през последните години не се извозва. Г-жа Петкова от телевизионните екрани увери гражданите да са спокойни, защото ОЯГ се съхранявало безопасно в АЕЦ Козлодуй. През юли т.г. е подаден сигнал за неизпълнението на Стратегията до Президента, Премиера, Главния Прокурор, Министър Петкова и други, в което са изложени всички налични към този момент факти. Единственият отговор бе, че сигналът е препратен до Специализираната прокуратура. Досега няма информация дали някой нещо разследва. В резултат от безпрецедентното неизпълнение на изискванията на Стратегията през последните четири години, количеството ОЯГ в АЕЦ Козлодуй е нараснало до над 912 т ТМ към края на т.г. Площадката постепенно се превръща в ядрено бунище и не се предлага никакво решение какво ще се реши и прави в бъдеще. Тези действия създават реална заплаха за националната сигурност. Очаквам обаче г-жа Петкова за пореден път да увери българските граждани да са спокойни, защото това количество ОЯГ съдържа само: около 10 т плутоний, близо 1 т стронций-90, близо 1,5 т цезий-137, близо 1,7 т технеций-99 и други невинни неща.  След подобни прояви вероятно такъв политик не би могъл да остане на поста си във всяка що годе нормална държава. Явно не сме такава, след като г--жа Петкова продължава да е министър и непоколебимо да води страната към ядрено тресавище. И накрая един тривиален въпрос към големите началници на министър Петкова и към прокуратурата – къде са огромните средства, които не са изразходвани за изпращане на предвидените количества ОЯГ за преработка? На каква база са изчислени, колко са, съхраняват ли се в специална сметка в Министерство на Енергетиката под контрола на министър Петкова, както изисква Стратегията, или са изчезнали?", "date": "2018.12.07", "title": "АЕЦ Козлодуй: „Държавната тайна“ и националната сигурност"}
{"url": "https://www.faktor.bg/bg/articles/tova-li-e-snimkata-po-koyato-osmanskata-politsiya-izdirva-vasil-levski", "text": "За първи път историци показват новооткрита снимка на Васил Левски. Тя е намерена в турския архив в Истанбул. \"Ние вече разполагаме с тази снимка, но уникалното е, че този път тя е по-голяма и Васил Левски се вижда до кръста. Интересен факт е, че на гърба й има негово описание – кой е, откъде е, с какви очи. Може би именно с тази снимка той е бил издирван в Османската империя\", разказа пред бТВ Дора Чаушева, директор на Националния музей „Васил Левски”. „Историческата стойност на снимката е, че разбираме по кой портрет османската полиция издирва Васил Левски, и съчетанието с текста на гърба, който е почти текстът от разпита на Иван Фурнаджиев, един от тетевенските дейци, на 26 октомври 1872 г., който дава описание на физическия образ на Васил Левски, насочва по-нататък османските власти и активизира техните действия по издирването на Апостола”, разкрива още Дора Чаушева. Откриването на тази снимка заедно с други документи на вътрешната революционна организация в османския архив показва, че има още какво да се работи. Османската полиция е разполагала с голям набор документи и освен това документите, които произхождат от нейната администрация, на османотурски може би ще дадат нова светлина върху историческите за Апостола.", "date": "2018.12.07", "title": "Това ли е портретът, по който османската полиция издирва Левски?"}
{"url": "https://www.faktor.bg/bg/articles/mladen-marinov-1-3", "text": "\"Продължаваме да търсим и семейство Арабаджиеви, пуснали сме необходимите документи до „Европол“ и „Интепрол“ и чакаме обратна информация\". Това каза министърът на вътрешните работи Младен Маринов пред журналисти в Народното събрание за семейство Ветко и Маринела Арабаджиеви. „Всичко, което касае нашите действия, е направено. Надяваме се да имаме резултат. Ние реално сме пуснали всички необходими документи към партньорските служби към „Интерпол“, към „Европол“. Така че очакваме обратна информация“, каза още министърът.  На въпрос дали са близо да върнат Арабаджиеви, той обясни, че е направено всичко необходимо. „Някъде успехът идва бързо, някъде по-бавно. Надявам се, че всичко ще приключи, така че да бъде подсигурен един справедлив процес и те да бъдат осигурени за нуждите на този процес“, допълни Маринов.", "date": "2018.12.07", "title": "Младен Маринов: Очакваме информация от чуждите служби за семейство Арабаджиеви"}
{"url": "https://www.faktor.bg/bg/articles/13-godishna-v-bolnitsa-sled-boy-mezhdu-uchenichki-v-sofiya", "text": "Бой между ученички завърши с 13-годишна девойка в болница. Екшънът се разигра тази сутрин в столичното 24 СОУ в ж.к. \"Хаджи Димитър\". В 10.26 ч. получихме сигнал за пострадало момиче след побой в 24 СОУ \"П. К. Яворов\" в „Хаджи Димитър“. Екипът е пристигнал на място на десетата минута. Момичето е хоспитализирано в ИСУЛ със съмнение за счупен хрущял на носа”, обяви пред \"Фокус\" говорителят на Спешна помощ Катя Сунгарска. Все още не е известно какво е довело до сбиването.", "date": "2018.12.07", "title": "13-годишна в болница след бой между ученички в София"}
{"url": "https://www.faktor.bg/bg/articles/ministerstvoto-na-kulturata-i-gdbop-zapochvat-aktsii-sreshtu-piratskoto-razprostranenie-na-televizionni-programi", "text": "Един от акцентите в дейността в областта на защитата на интелектуалната собственост е преодоляване на пиратското разпространение на телевизионни програми. Това каза министърът на културата Боил Банов в отговор на депутатски въпрос за напредъка на България в областта на защитата на интелектуалната собственост в рамките на парламентарния контрол.  Борбата с неуреденото разпространение на телевизионни програми ще разчита и на засиленото взаимодействие между Министерството на културата /МК/ чрез дирекция \"Авторско право и сродните му права\" и специализирания отдел \"Киберпрестъпност\" при ГДБОП на МВР, обясни министърът. По думите му в момента екипите на двете институции разработват план за действие за борба със системните нарушители. Очаквам първите съвместни реализации да станат факт преди края на годината, каза Банов.  Изваждането на България от списъка за наблюдение на търговския представител на САЩ, по-известен като списък 301, е резултат от предприетите действия на множество институции, сред които са МВР, прокуратурата, МИ, МК, Агенция \"Митници\" и др., отбеляза той и допълни, че  пиратското разпространение на телевизионни програми е посочвано в предходните отчети на американското правителство по списък 301. Нова политика на МК е контролът върху работата на организациите за колективно управление на права, чиято дейност има системно значение. Предстои публикуването на информация за първите по рода си одити на дейността на тези организации, каза Банов. Министърът посочи, че планира това да се превърне в рутинна дейност. Специално внимание през тази година е обърнато към уреждането на права в сферата на сценичните изкуства, където са били установени редица нарушения. Предприетите мерки, по думите на министъра, ще защитят правата на драматурзи, преводачи.", "date": "2018.12.07", "title": "Министерството на културата и ГДБОП започват акции срещу телевизионното пиратство"}
{"url": "https://www.faktor.bg/bg/articles/spetsprokuraturata-predade-na-sad-uchastnitsi-v-grupa-za-proizvodstvo-na-falshivi-dokumenti", "text": "Специализираната прокуратура внесе в Специализирания наказателен съд искане за задържане под стража на двама участници в 5-членна организирана престъпна група за производство и разпространение на неистински документи за самоличност (български, канадски, италиански, ирански и др.). Това съобщиха от пресцентъра на Апелативна специализирана прокуратура. Те са задържани на 4 декември 2018 г. в София при съвместна операция на ГДБОП и Специализираната прокуратура. Събраните доказателства показаха, че групата е имала общ посредник, осигурявал купувачи не само на фалшивите документи на групата, но и на огнестрелни оръжия, предлагани на черния пазар от задържаните същия ден лица, от които са иззети 17 автомата „Калашников“, 15 пистолета „Макаров“ и 12 цеви за същия пистолет. На 5 декември 2018 г. Специализираната прокуратура повдигна обвинения на двама от продавачите на оръжие за участие в престъпен сговор за държане и продажба на огнестрелни оръжия, а по-рано днес поиска от съда да бъдат задържани под стража. Двама от групата за неистински документи са мерки за неотклонение „Парична гаранция“ в размер на 5 000 лв. Петият участник – ирански гражданин, е посредникът при „реализирането“ на фалшивите документи и огнестрелни оръжия на двете престъпни структури. Той е привлечен като обвиняем и по двете досъдебни производства. За него днес в Специализирания наказателен съд бе внесено искане за задържане му под стража по делото за оръжията. При операцията по задържането на петимата фалшификатори на лични документи са намерени и иззети голямо количество чужди и български лични карти и паспорти, шофьорски книжки, снимки на лица в паспортен формат, компютър със специфичен софтуер за обработка на данни за документи за самоличност, цветни принтери, ламинатори, скенери, флаш памети и други доказателства за престъпната дейност.", "date": "2018.12.07", "title": "Спецпрокуратурата предаде на съд участници в група за производство на фалшиви документи"}
{"url": "https://www.faktor.bg/bg/articles/kiril-dobrev-1", "text": "\"Делегацията на БСП с радост ще гласува за трети мандат на Сергей! Това е уникално постижение! Абсолютно никаква връзка няма между отсъствието на Корнелия Нинова от конгреса на ПЕС и решението дали Сергей Станишев ще води бъдещата лява евролиста\". Това заяви зам.-шефът на БСП Кирил Добрев, помолен да коментира пред журналисти в Лисабон отсъствието на Нинова от конгреса на ПЕС.  Всички решения за това кой ще води листата взима Националният съвет, подчерта Добрев, който е член на българската делегация от БСП, участваща в работата на конгреса.  И добави: \"Що се отнася до документите, за които говорихме преди малко, надявам се нашите европейски партньори да проявят не просто разбиране, но да оценят факта, че при нас Конституционният съд има решение, с което не приемаме Истанбулската конвенция”. На въпроса не хвърля ли сянка отсъствието на Корнелия Нинова от конгреса на ПЕС, Добрев отговори: “Винаги сте критикували това, че сме едва ли не лидерска партия. В случая десет човека, двама зам.-председатели, една силна делегация сме тук именно заради това. Присъствието или отсъствието на лидера не е толкова важно за подкрепата, която Сергей ще получи от нас. Тя е подкрепата на цялата партия. Още повече, че имаме конгресни решения, които изпълняваме”.  Добрев подчерта, че третият мандат на Станишев като шеф на ПЕС е  \"уникално постижение за България\".  Франс Тимерманс е общият кандидат на ПЕС за бъдещ председател на Еврокомисията и ние го подкрепяме, макар по някои теми имаме различия, като тази за Истанбулската конвенция, каза на свой ред Деница Златева.  На следващите евроизбори предизвикателството пред цялата левица е голямо и всяка партия трябва да даде своя принос, отчитайки и националните особености, обясни още зам.-шефката на БСП. Затова в кампанията соцпартията нямало да засяга темата за Истанбулската конвенция. Най-важната цел за нас е да изпратим най-много представители в Европарламента, а темите на кампанията зависят от националната специфика, допълни Златева.", "date": "2018.12.07", "title": "БСП ще гласува за трети мандат на Станишев в ПЕС, но остава под въпрос мястото му в евролистата"}
{"url": "https://www.faktor.bg/bg/articles/tramp-optimistichen-tuiyt-za-pregovorite-s-kitay", "text": "Президентът на САЩ Доналд Тръмп даде оптимистичен сигнал в петък относно преговорите с Китай по търговските въпроси, но не даде почти никаква информация в своя сутрешен „туийт“, предава Reuters. Американският лидер написа: „Разговорите с Китай вървят много добре“", "date": "2018.12.07", "title": "Тръмп оптимистичен „туийт\" за преговорите с Китай"}
{"url": "https://www.faktor.bg/bg/articles/mihail-gorbachov-putin-zhertva-naroda-na-rusiya-obricha-go-na-bednost-nesigurnost-i-smart-1", "text": "Горбачов казва, че от началото на 1953 година светът никога не е бил до такава критична точка. Мисля, че октомври 1962 г. бе също толкова опасно - кубинската криза. В първия случай агресорът умря при неясни обстоятелства, а във втория се отказа от безумните си планове и скоро бе отстранен от властта. И в двата случая кризисната инициатива бе инспирирана от СССР и бе израз на желанието му да разшири пространството от земното кълбо, което да бъде под негов контрол.  През 1987 г. налудничавите претенции на комунистическите лидери към световното господство бяха погребани. Именно Горбачов бе човекът, който обяви, че универсалните човешки ценности, сред които и човешкият живот, стоят много по-високи от класовите и национални ценности. Светът спокойно въздъхва. А Горбачов получи Нобеловата награда за мир.  По време то Елцин руски ракети спряха да се насочват към развитите страни. Русия стана част от нормалния свят, който се стреми да живее, макар и в конкуренция, но в добри отношения помежду си. Русия бе приета в Г-7, предстоеше да бъде приета в НАТО и стане асоцииран член на Европейския съюз. А днес вие, господин Путин, както някога Сталин, Хрушчов и Брежнев в Афганистан и Ангола, решихте да разширите зоната на Кремъл. Русия ви се струваше прекалено малка. Първо Грузия през 2008 г., след това Украйна през 2014 г., след това Сирия през 2015 г. Едно приключение последва друго, а сега отново сме на ръба на ядрената война. Да, до времето на Горбачов, светът благодарение на старейшините на Кремъл през цялото време живееше под игото на страха. „Стокър беше казал, „Столичная“ е много по-добра от стронция“. Горбачов обедини света, като прекрати комунистическата агресия. Войната бе останала в миналото, а философът Франсис Фукуяма обяви, че през 1991 настъпва \"краят на историята\". А сега. Казвате ни, че ако я няма Русия, защо трябва светът да съществува. Господин Путин, вие самият, с вашите неефективни и напълно непродуктивни политики, сте довели света до ръба на ядрена война и точно вие поставяте този въпрос на дневен ред. Смятате, че е по-добре жителите на Крим да станат на ядрена пепел, отколкото да бъдат граждани на Украйна, че е по-добре жителите на Абхазия и Южна Осетия да загинат в ядрен огън, отколкото да видят сини на каски на ООН вместо руски войници, децата на Сирия да се задушат от хлор и да умрат в гърчове от зарин, отколкото да живеят мирно без Асад в страна, която да бъде под международен контрол. Най-напред пренесохте в жертва руския народ в името на вашите международни авантюри, осъждайки го на бедност, несигурност и смърт неизвестно защо в чужда земя, корумпирате младите, превръщайки ги в наемници и убийци за пари, а сега вече сте готов да пожертвате целия свят заради вашите амбиции. През XXI век вие извършвате нечувано престъпление. Самата заплаха с ядрена смърт вече е престъпление, а вие се готвите за нещо по-голямо. От ядрената конфронтация светът трябва да се върне към сътрудничество и обединение на всички развити, всички ядрени сили и преди всичко на Русия, САЩ и страните от Европа. Светът е готов за това - а изборът е ваш. Удовлетворяването на нечии геополитически амбиции не са нищо в сравнение с правото на живот и щастие на милиарди хора. Светът очаква да признаете грешките си, направени през 2008, 2014 и 2015 г. Само при това условие отново ще имаме един сигурен свят. Само тогава Русия може да стане наистина велика страна. (Източник: Russ.news.org)", "date": "2018.12.07", "title": "Михаил Горбачов: Путин жертва народа на Русия, обрича го на бедност, несигурност и смърт"}
{"url": "https://www.faktor.bg/bg/articles/putin-turski-potok-mozhe-da-mine-prez-gartsiya", "text": "Русия е готова да разгледа възможността за включване на гръцки компании към проектите за доставка на руски газ в Европа по южния маршрут и не изключи възможността за включване на Южна Европа към „Турски поток“ през Гърция, заяви руският президент Владимир Путин след края на преговорите с гръцкия премиер Алексис Ципрас в Москва, съобщава ТАСС. „Готови сме да разгледаме възможностите за включване на гръцки компании към големите инфраструктурни проекти за доставка на руски газ в Европа по южния маршрут“, заяви руският лидер. Путин също така не изключи включването на Южна Европа към „Турски поток“ през Гърция. „Готови сме да реализираме заедно с Гърция големи инфраструктурни енергийни проекти. Това включва и възможността за включване на Южна Европа през Гърция към „Турски поток“, цитира думите му ТАСС. Освен другото, Путин и Ципрас са обсъдили по-нататъшното изграждане на отношенията между Европейския съюз и Русия, както и кипърския въпрос.", "date": "2018.12.07", "title": "Путин: „Турски поток“ може да мине през Гърция"}
{"url": "https://www.faktor.bg/bg/articles/novini/svyat/v-bryuksel-se-gotvyat-osem-vodni-oradiya-i-800-politsai-za-protest-na-zhalti-zhiletki", "text": "Европейската комисия съобщи, че е предупредила служителите си за очаквания утре в Брюксел пореден протест на \"жълтите жилетки\", съобщи говорител на Комисията. Попитан за оценка на общественото движение срещу цената на горивата и покупателната способност, той посочи, че ЕК е направила много по повод на данъчното облагане в последните години. \"Свободата на протест важи за всеки и ЕС я уважава. Мерките за повишаването на конкурентоспособността се определят от отделните държави в ЕС\", добави говорителят. Той уточни, че ЕК призовава за мирни протест, без прояви на насилие. Все още мащабът и мястото на утрешния протест в Брюксел остават неясни. Полицията съобщи, че ще прояви гъвкавост и ще бъде готова да съдейства за проявата, въпреки че не е спазен законовият срок за предварително предупреждение от страна на организаторите. Досега не е известно нищо повече, освен че на протеста са поканени земеделци, мотористи, както и представители на френските \"жълти жилетки\". До този следобед белгийската полиция не е получила уведомление за проявата, но се подготвя за утре с осем водни оръдия и около 800 служители на реда, които ще бъдат разположени в централните части на столицата.", "date": "2018.12.07", "title": "В Брюксел се готвят осем водни оръдия и 800 полицаи за протест на \"жълти жилетки\""}
{"url": "https://www.faktor.bg/bg/articles/nameriha-kolata-na-izcheznalata-reyndzharka-ot-karlovskata-brigada", "text": "Автомобилът на 40-годишната рейнджърка от Карловската бригада Десислава Стоянова, която изчезна мистериозно, е намерена в автоморга. Според traffic news по седалката на фиата е имало петна от кръв. На място са криминалистична лаборатория и военна полиция. Стоянова е обявена за издирване на 5 декември, след като не се появила в поделението, където работи от години. Вижте още новини от България и света  Военноокръжната прокуратура в Пловдив образува досъдебно производство срещу рейнджърката за отклоняване от служба. При проверка се оказало, че жилището й на ул. \"Освобождение\" в Карлово е отключено. На масата се зареждал телефон. По всичко личало, че Стоянова е излязла набързо. Тя има 15-годишен син, който според съседи живеел при бившия съпруг на рейнджърката.", "date": "2018.12.07", "title": "Намериха колата на изчезналата рейнджърка от Карловската бригада"}
{"url": "https://www.faktor.bg/bg/articles/novini/balgariya/a-novakov-vsichki-balgarski-evrodeputati-sme-se-obedinili-protiv-razporedbite-za-prevozvachite", "text": "\"Две години се боря ЕП да не приеме тези вредни за България разпоредби. Не мога да повярвам, че министрите на транспорта са взели толкова лошо решение\", коментира пред бТВ евродепутатът от ГЕРБ/ЕНП Андрей Новаков приемането на Пакта \"Мобилност\". По думите му, нито могат да принудят хората да почиват по адресна регистрация, нито има начин това да бъде контролирано. Новаков определи като \"пълен абсурд\" искането да се прилага тип тахограф, който дори не е изобретен още. \"Убеден съм, че ЕП ще спре тази разпоредба, защото тя освен всичко ограничава и основно за ЕС право-свободното движение на хора. Ндявам се, че ще го отхвърлим и трети път\", прогнозира Новаков. \"Предстои това решение да мине на комисия, в пленарна зала и, ако остане време в този мандат, ще започнат преговорите. Всички български евродепутати сме се обединили срещу него. Превозвачите с честен труд изкарват прехраната за семействата си и са в правото си да го бранят\", зяви евродепутатът по повод искането на превозвачите за протест.", "date": "2018.12.07", "title": "А. Новаков: Всички български евродепутати сме се обединили против разпоредбите за превозвачите"}
{"url": "https://www.faktor.bg/bg/articles/ruskata-raketa-9m729-ppya-a-zaplaxa-za-evpopa", "text": "Πъpвитe пoдoзpeния ce пoявиxa oщe пpeз 2014, нo ceгa нaтиcĸът въpxy Pycия пpидoбивa cъвceм ĸoнĸpeтни oчepтaния. CAЩ и HATO я oбвинявaт, чe c paĸeтaтa 9М729 нapyшaвa дoгoвopa зa paзopъжaвaнe. Kaĸвo ce знae зa тaзи paĸeтa? Πpeз oĸтoмвpи т.г. aмepиĸaнcĸият пpeзидeнт Дoнaлд Tpъмп oбяви изтeглянeтo нa CAЩ oт Дoгoвopa зa лиĸвидиpaнe нa paĸeтитe cъc cpeдeн oбceг нa дeйcтвиe. Ho Baшингтoн пpoдължи дa paбoти в тaзи пocoĸa: cлeд cpeщaтa нa външнитe миниcтpи нa cтpaнитe oт HATO, Aлиaнcът зacтaнa нa cтpaнaтa нa CAЩ и cъщo oбвини Mocĸвa, чe нapyшaвa дoгoвopa зa paзopъжaвaнe oт 1987 гoдинa, зaбpaнявaщ вcичĸи нaзeмнo бaзиpaни бaлиcтични paĸeти c paдиyc нa дeйcтвиe мeждy 500 и 5 500 ĸилoмeтpa. B cъщoтo вpeмe Baшингтoн пocтaви yлтимaтyм нa Mocĸвa: aĸo дo 60 дни нe зaпoчнe oтнoвo дa cпaзвa пoeтитe пo тoзи дoгoвop aнгaжимeнти, CAЩ щe ce oттeглят oт нeгo. Πpeди тoвa Πeнтaгoнът e инфopмиpaл пapтньopитe cи oт HATO, чe ĸoнĸpeтнo cтaвa дyмa зa pycĸaтa paĸeтa \"Hoвaтop 9М729\", ĸoятo в HATO e пoзнaтa oщe ĸaтo ЅЅС-8, пише money.bg.  Oщe oт 2014 гoдинa cъщecтвyвaт пoдoзpeния, чe Mocĸвa нapyшaвa Дoгoвopa зa paĸeтитe cъc cpeдeн oбceг. Toгaвaшният пpeзидeнт Бapaĸ Oбaмa e yвeдoмил зa тoвa pycĸия cи ĸoлeгa Πyтин в пиcмo, пocлeдвaли ca и няĸoлĸo cpeщи нa нивo тexничecĸи eĸcпepти, нo глacнocт нa пpoблeмa e дaдeнa чaĸ oт ceгaшнaтa aдминиcтpaция във Baшингтoн. Tвъpди ce, чe изпитaниятa нa paĸeтaтa ca зaпoчнaли oщe пpeз 2008 гoдинa. B Pycия пoчти нямa oфициaлнa инфopмaция зa нoвaтa paĸeтa, paзpaбoтeнa oт paĸeтocтpoитeлния ĸoнцepн \"Hoвaтop\" в Eĸaтepинбypг. Πo дaнни нa aмepиĸaнcĸoтo paзyзнaвaнe, paĸeтaтa, ĸoятo мoжe дa нocи ĸaĸтo ĸoнвeнциoнaлни, тaĸa и ядpeни бoйни глaви, e тpябвaлo дa бъдe нaпpaвeнa тaĸa, чe дa пpиличa нa дpyги paĸeти - нaпpимep нa тaĸтичecĸaтa paĸeтa зeмя-зeмя oт типa \"Иcĸaндep\".B xoдa нa диcĸycиятa oĸoлo тaйнcтвeнaтa pycĸa paĸeтa шeфът нa aмepиĸaнcĸoтo paзyзнaвaнe Дaниeл Koyтc oбвини Pycия, чe e \"пpиĸpилa иcтинcĸия xapaĸтep нa тecтoвeтe и тexничecĸитe възмoжнocти нa нoвaтa paĸeтa\". Koyтc oпиca ocвeн тoвa ĸaĸ тoчнo e дeйcтвaлa Pycия: възпoлзвaлa ce e oт фaĸтa, чe Дoгoвopът зa paĸeтитe cъc cpeдeн oбceг нe зaбpaнявa тecтвaнeтo нa paĸeти, ĸoитo ca paзpaбoтeни нe ĸaтo нeзaмeнo бaзиpaни, a зa вoeннoмopcĸитe или вoeннoвъздyшнитe cили. Cпopeд Koyтc, Pycия e извъpшилa двe пpoбни изcтpeлвaния - вeднъж oт нaзeмнa и вeднъж oт мoбилнa ycтaнoвĸa, cъoтвeтнo нa paзcтoяниe мнoгo нaд и мaлĸo пoд 500 ĸилoмeтpa. \"Aĸo ĸaзaнoтo oт Koyтc e вяpнo, тoвa oзнaчaвa cлeднoтo: Pycия e иcĸaлa дa cĸpиe фaĸтa, чe e тecтвaлa eднa нaзeмнo бaзиpaнa paĸeтa в oтĸpитo нapyшeниe нa Дoгoвopa зa paĸeтитe cъc cpeдeн oбceг нa дeйcтвиe\", ĸaзвa зa ДB pycĸият жypнaлиcт и вoeнeн нaблюдaтeл Aлeĸcaндep Гoлц. Aмepиĸaнцитe нe пocoчвaт ĸaĸъв e oбceгът нa нoвaтa pycĸa paĸeтa, нo изглeждaт нaпълнo yбeдeни, чe тя нapyшaвa Дoгoвopa зa зaбpaнa нa paĸeтитe cъc cpeдeн oбceг нa дeйcтвиe. Bъв Baшингтoн cмятaт ocвeн тoвa, чe нoвaтa paĸeтa вeчe e въвeдeнa нa въopъжeниe. Cпopeд Дaниeл Koyтc, тя пpeдcтaвлявaлa \"пpяĸa зaплaxa\" зa oбшиpни paйoни в Eвpoпa и зa чacти oт Aзия. Kaĸтo пocoчвaт aмepиĸaнcĸи вoeнни eĸcпepти, в cлyчaя cтaвa дyмa зa мaлĸa, мoбилнa paĸeтa, ĸoятo пo вcяĸa вepoятнocт e мнoгo тpyднo oтĸpивaeмa. Pycия нe oтpичa, чe paзпoлaгa c paĸeти oт типa 9M729, нo нacтoявa, чe пo ниĸoй нaчин нe e нapyшилa Дoгoвopa зa paĸeтитe cъc cpeдeн oбceг нa дeйcтвиe. Pycĸoтo вoeннo миниcтepcтвo oтĸaзвa ĸoмeнтap пo тeмaтa.", "date": "2018.12.07", "title": "Руската ракета 9M729 - пpяĸa зaплaxa зa Eвpoпa"}
{"url": "https://www.faktor.bg/bg/articles/novini/svyat/cheshkoto-kontrarazunavane-likvidirahme-razuznavatelna-mrezha-na-edna-ot-ruskite-spetssluzhbi", "text": "Чешкото контаразузнаване съобщи, че е ликвидирало \"разузнавателна мрежа на една от руските спецслужби\". По думите на шефа на Службата за сигурност и информация Михал Коуделка, през последните 5 години ведомството е успяло да разобличи секетки агенти на Русия и Китай. Изявлението на Коуделка идва след като проруския президент Милош Земан обвини контраразузнаването съобщава за присъствието на руски шпиони в страната без никакви доказателства. От своя страна премиерът Андрей Бабиш зояви, че Службата демонстрира професионална работа, а министърът на вътрешните работи я нарече една от най-професионалните в Европа. Критиката на президента Милош Земан беше по повод извода на контраразузнаването, че Русия е главната заплаха за сигурността на страната - по-голяма от тероризма, организираната престъпност или екстремизма. Превод: Faktor.bg", "date": "2018.12.07", "title": "Чешкото контраразунаване: Ликвидирахме разузнавателна мрежа на една от руските спецслужби"}
{"url": "https://www.faktor.bg/bg/articles/obshtestvo/zakon-i-red/iranska-vrazka-mezhdu-kradenoto-ot-arsenal-orazhie-i-falshivite-dokumenti-ot-kazanlashko", "text": "Постоянен арест за общо петима души поиска специализираната прокуратура след акцията за пресичане на незаконна търговия с оръжие и подправени документи в Казанлъшко от преди няколко дни. Спецсъдът вече остави част от тях зад решетките. На 4 декември бяха разбити общо две престъпни групи, като днешната официална информация на държавното обвинение дава подробности за „деловите отношения” между задържаните. Според събраните доказателства общ посредник е осигурявал купувачи за фалшиви документи и за огнестрелни оръжия. Става дума за ирански гражданин, който вече е обвиняем и по двете разследвания, съобщи бТВ. За 17-те автомата, 15-те пистолета и цевите, които антимафиотите смятат, че са изнесени нелегално от завод „Арсенал”, вече са обвинени други двама души, които днес бяха оставени за постоянно в ареста. Двама са и сочените за участници във фалшификаторската група, които съдът ще решава дали да остави под стража. Други двама предполагаеми участници са пуснати под гаранция от по 5000 лв. При разбиването на тази престъпна група са открити чужди и български лични карти и паспорти, шофьорски книжки, снимки на лица в паспортен формат, компютър със специфичен софтуер за обработка на данни за документи за самоличност, цветни принтери, ламинатори, скенери, флаш памети и т.н.", "date": "2018.12.07", "title": "Иранска връзка между краденото от \"Арсенал\" оръжие и фалшивите документи от Казанлъшко"}
{"url": "https://www.faktor.bg/bg/articles/pak-napadnaha-politsay", "text": "Млад мъж на 23 години, ударил полицейски служител, е задържан в Седмо Районно управление - СДВР. Снощи, около 23:00 часа в районното управление позвънил гражданин с обяснението, че мъж със съмнително поведение обикаля около автомобила му, паркиран пред жилищен блок в ж. к. „Младост“. Незабавно насоченият там полицейски екип засякъл кръжащия около паркинга непознат, който оказал яростна съпротива и нанесъл удар в лицето на единия от униформените, съобщават от пресцентъра на МВР. Полицаят е откаран за преглед в болнично заведение, без данни за сериозни наранявания, а нападателят - 23- годишен, криминално проявен столичанин, е задържан с полицейска мярка до 24 часа. При последвалия личен обиск у него е намерено и иззето пликче, съдържащо бяло прахообразно вещество. Образувано е досъдебно производство.", "date": "2018.12.07", "title": "Пак нападнаха полицай в София"}
{"url": "https://www.faktor.bg/bg/articles/kola-katsna-varhu-tavana-na-drugata", "text": "Зрелищна катастрофа предизвика множество коментари, предаде Канал 3. Пред столичен мол, две коли са се ударили и гледката напомня на каскада от холивудски филм.  Сблъсъкът е бил толкова силен, че от него, едната кола се е \"приземила\" почти върху тавана на другата. Все още официална информация за случая няма, както и дали има пострадали и ранени.", "date": "2018.12.07", "title": "Кола кацна върху тавана на друга пред столичен МОЛ"}
{"url": "https://www.faktor.bg/bg/articles/konferentsiya-posvetena-na-diplomaticheskite-otnosheniya-mezhdu-polsha-i-balgariya-osvetyava-malko-izvestni-stranitsi-ot-istoriyata-na-dvete-strani", "text": "Във Варшава днес продължава Международната научна конференция \"100 години дипломатически отношения между Полша и България\". Организатори на конференцията са Посолството на Република България, Департамента  за политически науки и Института за славистика при Варшаския университет, както и Института за политически изследвания при Полската академия на науките.   В конференцията вземат участие над 50 учени и дипломати от двете страни. На откриването приветствия към участниците от българска страна поднесоха Юри Щерк – заместник-министър на външните работи на Р България и посланик Емил Ялнъзов. Конференцията бе приветствана и от високи представители на Президента на Република Полша и на Министерството на външните работи. Цел на конференцията е да обхване всички аспекти – исторически и съвременни на полско-българските отношения в периода 1918 – 2018 г. Обект на внимание са както политическите и дипломатическите отношения, така и връзките в сферата на науката, културата и литературата. Кръгът на избраните теми и дискутираните проблеми е максимално широк и дава възможност да се осветлят, както неизвестни или малко известни, страници от историята на двустранните отношения, така и да се акцентира върху съвременни социално-политически и културни феномени.   Сред българските участници са Михаил Груев – Директор на Държавна агенция \"Архиви\", проф. Искра Баева от СУ \"Св.Климент Охридски\", проф. Михаил Неделчев, доц.д-р Пламен Дойнов, доц. д-р Йордан Ефтимов – от Нов български университет, Калина Станчева – Директор на БКИ във Варшава, доц. д-р Александър Йорданов – посланик във Варшава периода 1998-2001 г., и др.  Три важни акцента в сферата на политическите отношения между двете страни бяха обект на анализ на конференцията:  – подкрепата, която известни български политици и интелектуалци дават в началото на ХХ век на полската борба за независимост срещу Руската империя; – помощта, която български дипломати през Втората световна война оказват на полски граждани, за да избягнат репресиите в окупираната от Германия и Съветския съюз полска държава; –  активният диалог в сферата на литературата и културата, който никога не е прекъсвал независимо от превратностите на политическата история. Специална изложба подготвена от сътрудници на Държавния исторически архив и представена от неговия директор д-р Михаил Груев представя архивни материали и документи, които хвърлят обилна светлина върху българо-полските отношения. А те не прекъсват дори и в периоди, когато чужди интереси активно се намесват, както в българската, така и в полската политика. Любопитен е например факта, че в период, когато отношенията между САЩ и НРБ са прекъснати, полската дипломация в САЩ поема и представителството на българските интереси в тази приятелска страна, която има огромни заслуги за освобождението на Европа от националсоциализма и комунизма.  Сред малко известните факти  е и категоричността, с  която известни български писатели като Пенчо Славейко, Петко Ю.Тодоров, Пейо Яворов, проф. Боян Пенев и др. се противопоставят на руската имперска пропаганда и на \"позорното\" славянофилско \"сборище\" през 1910  г.  в София организирано от Азиатският департамент на руското външно министерство и група русофили поставили се в услуга на завоевателните цели на руската империя.  Именитите наши писатели протестират срещу това проруско сборище у нас, защото то се провежда в период, когато именно Руската империя продължава да окупира славянски държави и народи, а до т.нар. Славянски събор не са допуснати известни полски интелактуалци, които защитават правото на своя народ да има независима държава. Подробно на тази страница от българо-полските отношения се спря в своя доклад проф. Михаил Неделчев.  В доклада си доц. д-р Александър Йорданов припомни, че през 1999 г. българското посолство във Варшава за първи път организирана сходна научна конфренеция посветена на 80-та годишнина на българо-полските дипломатически отношения. Той изтъкна и най-важните инициативи на българското правителство и дипомация в периода 1998-2001 г. за осигуряване на полската подкрепа за членство на България в НАТО. Полски политици от различен политически спектър в края на 90-те години категорично подкрепят българските амбиции за членство в НАТО и ЕС.  Същевременно бившият български посланик във Варшава обърна внимание, че днешната руска политтика е насочена срещу демократичните постижения на Полша и България. Нейна цел е връщане на международните отношения към периода на Ялтенските договорености, когато т.нар. \"велики сили\" допускат стратегическата грешка да предоставят на СССР \"зона на влияние\", което води до съветска окупация и до пагубната за България промяна на политическата и икономическата система на страната, до унищожаването на демократичните права и свободи на българските граждани и до жестоки репресии (включително убийства и концлагери) срещу българския народ. Но дори и в този период, особено през 80-те години, отново от Полша идва надеждата, че комунизмът може и ще бъде победен, а \"империята на злото\" отстранена от пътя на нашите народи. Всъщност това е великата история на полската \"Солидарност\". Редица български интелектуалци възприемат създаването на този независим профсъюз в Полша в началото на 80-те като ясен знак, че дните на българския комунизъм, също както и дните на полския комунизъм, са преброени.  Докладите и научните съобщения направени на конференцията предстои да бъдат издадени.", "date": "2018.12.07", "title": "Дипломатическите отношения между Полша и България осветяват на конференция във Варшава"}
{"url": "https://www.faktor.bg/bg/articles/kacpepc-i-hakeri-sa-iztochili-decet-i-milioni-dolapi-ot-ban-i-ot-tsentpalna-i-iztochna-evpopa", "text": "Бaнĸи oт Цeнтpaлнa и Изтoчнa Eвpoпa ca cтaнaли жepтвa нa ĸибepaтaĸи, в ĸoитo ca били изпoлзвaни физичecĸи ycтpoйcтвa в oфиcи нa финaнcoвитe инcтитyции. Toвa твъpдят eĸcпepтитe oт pycĸaтa ĸoмпaния пo ĸибepcигypнocт \"Kacпepcĸи\" в cвoй дoĸлaд. B дoĸyмeнтa ce пocoчвa, чe в peзyлтaт нa aтaĸитe ca били oтĸpaднaти \"дeceтĸи милиoни дoлapи\" oт пoнe oceм paзлични бaнĸи. \"B няĸoи oт cлyчaитe ca били нaпaднaти цeнтpaлнитe oфиcи, в дpyги - peгиoнaлни тaĸивa, a в тpeти - тaĸивa в чyжбинa\", ce пocoчвa в дoĸлaдa. Oт \"Kacпepcĸи\", нapeĸли aтaĸитe \"DаrkVіѕhnуа\", ca били извъpшeни c пoмoщтa нa чoвeĸ, ycпял дa пocтaви ycтpoйcтвaтa, чpeз ĸoитo xaĸepитe ce ycпeли дa ce cвъpжaт диpeĸтнo cъc cиcтeмитe нa финaнcoвитe инcтитyции. Зa пpoбивa ca били изпoлзвaни тpи paзлични ycтpoйcтвa - лaптoп, ĸoмпютъp Rаѕрbеrrу Рі или UЅВ ycтpoйcтвo Ваѕh Вunnу. B дoĸyмeнтa ce oбяcнявa, чe вeднъж пoлyчили дocтъп дo мpeжaтa нa дaдeнa бaнĸa xaĸepитe изпoлзвaли ycтpoйcтвaтa, зa дa пoлyчaт дaнни, cвъpзaни c извъpшвaнeтo нa плaщaния. Cpeд мишeнитe ca били и бaнĸoмaти нa aтaĸyвaнитe финaнcoви инcтитyции.", "date": "2018.12.07", "title": "\"Kacпepcĸи\": Хакери са източили дeceтĸи милиoни дoлapи от бaнĸи oт Цeнтpaлнa и Изтoчнa Eвpoпa"}
{"url": "https://www.faktor.bg/bg/articles/novini/svyat/berlin-i-parizh-stranite-koito-ne-iskat-migranti-da-plashtat", "text": "Правителствата на страните-членки на Европейския съюз, които отказват да приемат имигранти ще трябва да плащат, за да бъдат освободени от системата за подялба на имигрантите сред членките на блока. Такова предложение отправиха Франция и Германия, опитвайки се да решат ожесточените спорове около мигрантската криза.  Подобна мярка ще ускори напредъка на реформите по правилата на ЕС за получаване на убежище преди изборите за Европейски парламент през май, съобщиха европейски дипломати.  Целта на мярката е да се намалят разликите между държавите в Централна Европа, които се страхуват, че тези промени биха могли да насърчат пристигането на още по-голям брой мигранти, особено такива като Италия, през която огромен брой търсещи убежище стигнаха до Европа и която според настоящите правила, е отговорна за настаняването им.  Според документа, който циркулира между министрите на вътрешните работи на страните от ЕС в Брюксел, публикуван от агенция \"Ройтерс\", страните, в които имигрантите първоначално са влезли, биха били отговорни около 8 години, по-малко от 10-те години, които предложи Берлин. Германия прие най-много хора, стигнали в Европа през Гърция и Италия. И като друга отстъпка за Рим би трябвало да има специално правило за хората, пристигнали след като са спасени в морето - италианското популистко правителство отказва да позволи кораби с мигранти да влизат в техните пристанища. Правителствата ще запазят задълженията си да приемат търсещи убежище от други страни на ЕС, но ще има изключение, ако страните предприемат \"алтернативни мерки на солидарност\". Това означава, че тези страни би трябвало да се включат към бюджета на ЕС или да платят за проекти за развитие в Африка, смятат дипломатите, което би сложило край на разделението между страните от ЕС като Германия, която е готова да приеме имигранти, и източноевропейски страни като Унгария, която отказва да гарантира убежище.  В документа се посочва, че ЕС би трябвало да има подходящ механизъм, за да се избегнат ситуации, в които всички правителства на ЕС биха избрали да платят, за да се измъкнат от отговорност и че би трябвало да се създаде осемгодишен период за какъвто и да било ангажимент.  Германия, Франция и Холандия преди търсеха солидарност от всички страни-членки на ЕС, но сега са по-отворени към възможността другите страни финансово да се изключат от схемата за разпределение на мигрантите, както първоначално предложи Европейската комисия през 2015 г.  Вероятно и за това политическо споразумение ще бъде необходимо време, смятат дипломати, особено поради това, че унгарският премиер Виктор Орбан и евроскептичното италианско правителство изградиха политическия си имидж върху антимигрантската политика.", "date": "2018.12.07", "title": "Берлин и Париж: Страните, които не искат мигранти, да плащат"}
{"url": "https://www.faktor.bg/bg/articles/zaradi-migrantite-slovashki-ministar-ottegli-podadenata-ostavka", "text": "В Словакия министърът на външните работи Мирослав Лайчак оттегли молбата си за напускане. Дипломатът бе помолен да подаде оставка, след като властите отхвърлиха участието си в Глобалното споразумение на ООН за миграцията. В същото време министърът лично подготви документа по време на словашкото председателство на Общото събрание на ООН. \"Това бяха един от най-трудните дни в живота ми. За да не усложня по-нататък възникналата ситуация, както и словашкото политическо и медийно пространство, искам да ви информирам, че реших да продължа да изпълнявам задълженията на външния министър \", каза той. Лайчак подчерта, че все още настоява Братислава да подкрепи пакта на ООН, съобщава РИА Новости.", "date": "2018.12.07", "title": "Словашки министър оттегли оставката си заради спора за мигрантите"}
{"url": "https://www.faktor.bg/bg/articles/novini/balgariya/ns-s-promeni-v-zakona-za-preminavaneto-i-prebivavaneto-na-chuzhdi-vaorazheni-sili", "text": "Парламентът прие на първо четене промени в Закона за преминаването през и пребиваването на територията на Република България на съюзнически и на чужди въоръжени сили. От гласувалите 191 народни представители 95 бяха \"за\", 25 - \"против\", а 11 се въздържаха. Промените предвиждат създаване на бърз и лесен механизъм за уреждане на пребиваването на чуждестранните военнослужещи от НАТО, цивилния компонент и техните зависими лица, работещи в структури на Алианса на територията на България до наличието на техническа възможност за издаване на карти, както изисква Законът за българските лични документи - карта на служител в структура на НАТО и на зависимо лице на такъв служител.", "date": "2018.12.07", "title": "НС с промени в Закона за преминаването и пребиваването на чужди въоръжени сили"}
{"url": "https://www.faktor.bg/bg/articles/novini/balgariya/ml-marinov-darzhavata-podkrepya-granicharite-koito-turtsiya-iska-da-sadi", "text": "Държавата продължава с подкрепата си към четиримата български граничари, които Турция иска да бъдат съдени. Това заяви вътрешният министър Младен Маринов по време на парламентарния контрол. Южната ни съседка търси отговорност на граничарите заради инцидент от преди 10 години. Тогава при арест на турски бракониери в морето край Резово се стига до сблъсък, при който един от нарушителите е прострелян смъртоносно. У нас делото беше прекратено, но в Турция се води друг процес. Преди месец бургаският съд отказа да проведе ново изслушване на четиримата с мотива, че това е намеса в българския суверенитет и не е допустимо нашите сънародници да бъдат съдени два пъти за едно и също престъпление. „Изплатена им е помощ от държавата, с която те да платят хонорарите на турските си адвокати. Ще търсим и още начини за подкрепа. Очакваме и подкрепата на обществото, защото става дума за служители, които охраняват държавната граница”, каза още Младен Маринов.", "date": "2018.12.07", "title": "Мл.Маринов: Държавата подкрепя граничарите, които Турция иска да съди"}
{"url": "https://www.faktor.bg/bg/articles/neno-dimov-orosyavaneto-na-mozaka-na-stoletnitsata-bsp-veche-ne-e-dobro", "text": "Във „Визия за България“ на БСП няма нито една дума за замърсяването на въздуха. Това каза пред журналисти министърът на околната среда и водите Нено Димов, предаде „Фокус“. „Обвинението на БСП е поредната стъпка, която показва, че може би оросяването на мозъка на тази столетница вече не е добро. А може би има и някакви други цели. Но при всички положения трябва първо да се замислят какво те са направили. Погледнете – как се казваше, „Визия за България“ или „Ретро визия за България“, в нея няма една дума, касаеща замърсяването на въздуха“, заяви Димов. Той коментира, че само преди седмица опозицията е атакувала промяната на данъка върху старите автомобили и по-скоро вкарването на екологичен компонент. „Виждаме как атакуват и всякакъв опит за разделно събиране на отпадъци, като отново фабрикуват фалшиви новини“, каза още Димов. „На практика 2014 г. спрямо 2012 г. има два града, които много рязко влошават ситуацията си с превишаванията на нормите на фините прахови частици във въздуха, и странно защо и двата града тогава са с кметове на БСП. Не искам да злоупотребяват с това нещо, но като цяло има тенденция за подобряване в последните години“, заяви Димов.", "date": "2018.12.07", "title": "Нено Димов: Оросяването на мозъка на столетницата БСП вече не е добро"}
{"url": "https://www.faktor.bg/bg/articles/bnb-puska-zlatna-vazpomenatelna-moneta-sv-parvomachenik-stefan", "text": "От 10 декември Българската народна банка пуска в обръщение златна възпоменателна монета \"Св. първомъченик Стефан\" от серията \"Българска иконография\", съобщиха от БНБ. Цената на монетата е 890 лева. Тя ще се продава на две каси в централата на БНБ и на четири каси в БНБ на ул. \"Михаил Тенев\" 10, както и в офиси и клонове на три други банки. От 10 до 12 декември всеки клиент (физическо или юридическо лице) ще може да купи от БНБ до две монети, след което възпоменателната монета \"Св. първомъченик Стефан\" ще се продава без ограничения.", "date": "2018.12.07", "title": "БНБ пуска златна възпоменателна монета \"Св.първомъченик Стефан\""}
{"url": "https://www.faktor.bg/bg/articles/evgeniya-baneva-pred-sada-mayka-sam-na-tri-detsa-iskam-na-svoboda-za-da-gledam", "text": "\"Аз съм майка на три непълнолетни деца, моето желание е да бъда пусната под гаранция, за да изпълня моя основен дълг\" - това обяви Евгения Банева преди съдебното заседание днес. Тя каза още, че няма намерение да се укрива, че били задържани на 26-ти октомври на летището на път за София. \"Напълно ще съдействаме на прокуратурата, за нас е много важно това дело да излезе и и ние да бъдем невиновни, защото нямаме намерение с моя съпруг да живеем като бегълци от нашата собствена държава до края на нашия живот\", пише \"24 часа\". \"Обвинението за пране на 1 млрд. лв. е пълен абсурд. В 99% от изброените фирми, аз съм никоя\", каза още Банева преди заседанието. \"Никога не съм изпълнявала никакви задължения\", добави тя. Евгения Банева обясни още, че на 24 октомври, тоест 2 дни преди да тръгнат за България, те разбрали, че около тях се готви нещо. Свързали се с наблюдаващия прокурор Мария Дойчинова и имали уговорка да се видят в понеделник в 11 часа в специализираната прокуратура. \"Ние не сме се укривали\", каза още Банева. \"Много ясно искам да се знае, че ние никога не сме се укривали\", повтори тя. \"Много ясно беше, че прибирайки се, ще бъдем в специализираната прокуратура, за да отговорим на въпросите, които тя иска да ни пита в нейните компетенции\", допълни дамата. Тя обясни още, че могат да се приберат полиците и да се види, че те са си резервирали полет за 26 октомври за България. Искали тук децата да прекарат ваканцията си, както и нейния рожден ден.  Съпругът й Николай Банев не коментира нищо. В момента отново има почивка, тъй като обвинението представи още 6 тома доказателства, с които Баневи и адвокатите им се запознават в момента. Семейството има 9 обвинения, включително за присвояване, данъчни престъпления, а Банев и за пране на повече от 1 млрд. лв.", "date": "2018.12.07", "title": "Евгения Банева пред съда: Майка съм на три деца, искам на свобода, за да ги гледам"}
{"url": "https://www.faktor.bg/bg/articles/prevozvachite-stanaha-nagli-shteli-da-initsirat-referendum-za-izlizane-na-balgariya-ot-es", "text": "От Камарата на автомобилните превозвачи предизвикват съмнения, че са пионки в нечия чужда игра, насочена срещу България. Как иначе да се тълкува тази изцепка.  Пакетът „Мобилност” или т.нар. пакет „Макрон” е на път да мине през Европейския парламент в близък до първоначалния си вид, който ще ощети значително българския транспортен бранш. Това стана ясно днес, а ако това наистина стане, родните превозвачи са готови да стигнат и до крайна мярка – не само протести, а дори иницииране на референдум за излизане та България от Европейския съюз. Това обяви Димитър Димитров, изпълнителен директор на Камарата на автомобилните превозвачи, в предаването „Денят на живо” по Канал 3. „Ако приоритизираме нашите проблеми, първото и основното, което казва пакета за мобилност е, че се борим срещу социалния дъмпинг и за по-справедливо заплащане на труд и други социални придобивки за водачите – това звучи много добре и ние го подкрепяме, въпреки че излиза, че ние сме против. Не сме против. Първото, което поставихме като въпрос е изменението за прибирането на водача в страната, където е установен превозвача – т.е. без значение какво е гражданството на човека, къде е семейството му, къде е постоянното му жителство – той трябва да се прибира, където е установен превозвача. Няма нищо социално в това. Български водачи, които живеят в България, но работят за немска фирма, трябва да бъдат прибирани в Германия. Следващото, което твърдят е, за справедливо и равно заплащане. В момента имаме свободен пазар на труда – всеки един водач може да отиде и да работи в чуждестранна фирма без проблем. Само че имаме страшно много случаи, при които водачи отиват, работят няколко месеца там и се връщат в български фирми, защото условията там не са по-добри. Освен това в цяла Европа, включително и България, има изключително голям недостиг на шофьори. Т.е. ние ако си позволим да не предлагаме конкурентно заплащане и добри условия, то няма да има изобщо шофьори. Истината е, че това е една от малкото професии, която е изравнена с европейското заплащане. Това не може да е причина да се изтеглят нашите шофьори от там, заради което се търсят най-различни механизми. За всички вече е ясно и ние го заявяваме открито – целта на този пакет „Мобилност” е изтеглянето на нашата работна ръка към западни фирми, пререгистрацията на български фирми и такива регистрирани в България, да бъдат регистрирани в други държави-членки, съответно плащането на данъци при тях. От транспорта няма да остане нищо в България. А този пакет ще засегне много други сектори. Имаме около 65 хиляди тежкотоварни превозни средства, които работят навън. Това е износ на една услуга. Парите идват от чужбина, които преди отново да отидат там минават няколко пъти през различни юридически български лица. Т.е. има широк кръг на бизнеси, свързани с транспорта”, коментира Димитров. Той поясни, че още не са правени конкретни изчисления колко повече ще бъдат разходите след въвеждането на пакета „Мобилност”, тъй като множество от критериите са неясни. „С всичките изисквания за командировки и т.н. обаче излиза, че един шофьор трябва да получава заплащане от 7000 евро. А дори те не плащат такива заплати. Излиза, че на нас слагат и още едно допълнително завишаване”, каза шефът на Камарата и обясни, че засега няма конкретна база – може да се направят хипотези за заплащането при различни варианти, но няма нищо конкретно. „В момента нещата са изключително неблагоприятни за нас. Дали едни протести ще имат ефект, ние не можем да знаем, но сме длъжни да пробваме. Просто сме в безизходица. Лошото е, че не говорим само за транспорта, а за цяла България. И това е целенасочено срещу източните държави”, допълни изпълнителният директор на Камарата на автомобилните превозвачи. Той даде пример с другия пакет „Мобилност”, който засяга автобусните превозвачи. Там транспортът се либерализира, а пък този за товарните превози -  не. Защото именно в този вид транспорт е засегната Западна Европа. Като мярка, която може да бъде предприета от българските превозвачи, Димитров изтъкна, че те ще бъдат призовани да изтеглят банковите си сметки, които са в чужбина, в България. „Свидетели сме на един саботаж към българския транспорт. Нямаме избор. Това можем да направим – да изкараме камионите, да отидем в Брюксел, Старсбург. Каквото зависи от нас, това ще направим. Оттам нататък, ако са си навили на пръста, че ще ги приемат тези неща... Стана въпрос и преди това, обсъждали сме го с колегите, за иницииране на референдум за излизане от Европейския съюз. Защо ни е такава Европа, какво печелим от нея”, попита той. Димитър Димитров обясни, че транспортът е третият по големина сектор в страната, който генерира 17% от БВП. Над 80%, около 80-90%, ще бъдат загубени, ако се приеме пакета. Поясни и че вече има български фирми, които са отворили представителства в чужбина. Колкото до реакциите на българските политици, които преди няколко месеца бяха на път да обявят победа, представителят на Камарата обясни, че те са „силно притеснени”. „Често се виждаме с транспортния министър, но мислим и да поискаме среща с премиера – в крайна сметка това е национален проблем. Оттам насетне предстои обсъждане на 10 януари, а седмица по-късно гласуване. Призовават ни да бъдем по-активни и да търсим съмишленици от други държави. Много е сложна ситуацията, тъй като се стига до едно голямо пазарене. Но на нас няма какво да ни предложат, защото ние ще сме най-потърпевши”, каза още Димитров. „10 януари е датата, на която ще се обсъжда пакет „Мобилност 1” в комисията по транспорт в Брюксел, а седмица по-късно е гласуването в Страсбург. Това са двата варианта за протести – предстои да се организираме с колегите и да вземем окончателно решение”, допълни Димитър Димитров.", "date": "2018.12.07", "title": "Превозвачите станаха нагли, щели да иницират референдум за излизане на България от ЕС"}
{"url": "https://www.faktor.bg/bg/articles/prokuraturata-poiska-postoyanen-arest-za-banevi", "text": "Прокуратурата поиска от спецсъда постоянен арест на Николай и Евгения Баневи. Специализираният наказателен съд се очаква да реши по-късно в петък дали да ги остави за постоянно в ареста. Техният адвокат заяви пред Нова ТВ, че ще настояват за по-лека мярка - домашен арест или свобода срещу гаранция. В петък те бяха екстрадирани от Франция в България. След завръщането им специализираната прокуратура ги обвини за участие в организирана престъпна група за данъчни и длъжностни престъпления и пране на пари. Част от групата била и 77-годишната майка на Николай Банев – Мария Банева. Заради напредналата ѝ възраст за нея специализираната прокуратура няма да иска постоянен арест. Според прокуратурата от 2005 г. до задържането им в Ница Николай и Евгения Баневи източили четири предприятия, укрили десетки милиони лева данъци и изпрали над 1 млрд. лв. Според зам.-главния прокурор Иван Гешев схемата действала с придобиване на предприятие. След това \"първо се влиза и се взима всичко, което е налично в касата\". Данните за схемата били от свидетели за фалита на \"Полимери\".", "date": "2018.12.07", "title": "Прокуратурата поиска \"постоянен арест\" за Баневи"}
{"url": "https://www.faktor.bg/bg/articles/obshtestvo/ulitsata/mvr-zapochva-spetsaktsiya-za-studentskiya-praznik", "text": "Специализирана акция на полицията в цялата страна ще бъде организирана заради Студентския празник 8-ми декември. Органите на реда предупредиха, че няма да пестят ресурси и ще следят стриктно за спазването на реда и предотвратяването на инциденти както на пътя, така и в нощните заведения.  Акцията ще започне още рано сутринта на 8-ми декември и ще приключи в късните часове на следващия ден. По улиците и пред всеки нощен клуб ще има разположени екипи на Пътна полиция, които ще извършват засилени проверки на водачите за изрядни документи, употреба на алкохол и наркотици. Над 300 заведения в столицата ще бъдат препълнени на Студентския празник. Пред всяко от тях ще има патрулен автомобил на Пътна полиция. 9-ми декември е денят, в който студентите трябва да бъдат особено внимателни, когато шофирайки се прибират от празненството, препоръчват полицаите и подчертават, че и тогава проверките ще продължат. Всички заведения са проверени от пожарната, а собствениците са инструктирани да не допускат въоръжени или видимо прекалили с алкохола посетители.", "date": "2018.12.07", "title": "МВР започва спецакция за Студентския празник"}
{"url": "https://www.faktor.bg/bg/articles/advokat-v-momenta-semeystvo-banevi-nyama-hod-koyto-da-oblekchi-polozhenieto-im", "text": "Екстрадицията е стандартна, няма нищо особено в нейното изпълнение. Такива са правилата за конвоиране на лица, които имат мярка за неотклонение \"задържане под стража\", каза пред Нова телевизия адвокатът и бивш следовател Людмил Рангелов по повод вчерашната екстрадиция в България на Николай и Евгения Баневи, обвинени в \"пране\" на над 1 млрд. лева. Най-тежкото от седемте обвинения срещу Николай и Евгения Баневи е за присвояване в особено големи размери. За него наказанието е от 10 до 20 години. Според него в момента семейството няма ход, който да облекчи положението им. Рангелов посочи, че обвинението за \"изпиране\" на над 1 млрд. лева не му изглежда сериозно. \"Искам да припомня подобно бомбастично обвинение - през 2010 година по същия начин Венко Христов Кръстев беше обвинен за \"изпиране\" на 250 млн. лева. Досъдебното производство приключи без 5 лева доказани. За да могат да бъдат \"изпрани\", първо трябва да бъдат придобити тези пари. Изглежда ми лесна единствено перспективата по обвинението за незаконно притежание на оръжие, по другите обвинения ще трябва да чакаме години\", посочи бившият следовател. Според журналиста Стефан Ташев, въпросът е как ще се докаже обвинението. \"Досега нямам спомен някой да е обвиняван за толкова много пари – над 1 млрд. лева. Това е много бомбастично. Не знам някой в България да е обвиняван за толкова много. Въпросът е дали ще се докаже”, коментира Ташев и попита:\"Къде са били през годините районните прокуратури, за да се задействат, а чак сега специализираната прокуратура трябва тепърва да събира доказателства.\"  Журналистът разкри, че решението на Баневи да се съгласят да бъдат върнати в България го е изненадващо.", "date": "2018.12.07", "title": "Людмил Рангелов: В момента Баневи нямат ход, който да облекчи положението им"}
{"url": "https://www.faktor.bg/bg/articles/advokatat-na-banevi-shte-iskame-domashen-arest-ili-parichna-garantsiya", "text": "„Ще искаме по-лека мярка – „домашен арест” или „парична гаранция”, заяви пред Нова телевизия адвокат Христо Ботев, защитник на сем. Баневи. \"Това са хора, които се опитват да демонстрират спокойствие, да се държат. Усещам ги, че вътрешно са изключително напрегнати”, коментира още адвокатът и добави, че не може да потвърди, че Баневи ще обявят гладна стачка. Очаква се мярката им да бъде гледана днес, но не е ясно по кое време.  Николай и Евгения Баневи се намират в ареста на \"Г. М. Димитров\".  Те все още не са запознати подробно с материалите по делото, обясни адвокатът. „Днес ще отправят молба до съда лично да се запознаят с делото, така че ще има време да се видим и да обсъдим обвинението”, заяви адвокат Ботев. Получих тези обвинения на 5 ноември, когато отправих молба да бъда запознат с материалите по делото. До днес не съм запознат с материалите. Започне ли обаче да се говори за милиарди от прокуратурата, делото ми става много съмнително, подчерта Христо Ботев. Още когато беше претърсването в дома им, излизаха кадри, заснети от МВР. Вчера, когато бяха екстрадирани, отново се появиха кадри, заснети от МВР. А следствието се води от Специализираната прокуратура. Аз не мога да разбера МВР оператор ли се води в случая. Това говори, че цялата държава е впрегната да се случи нещо, каза още адвокатът на Николай и Евгения Баневи.", "date": "2018.12.07", "title": "Адвокатът на Баневи: Не мога да потвърдя дали клиентите ми ще обявят гладна стачка"}
{"url": "https://www.faktor.bg/bg/articles/otnovo-prognoza-za-mrasen-vazduh-v-sofiya", "text": "Отново прогноза за замърсяване на въздуха в София за днес. Според сайта на Столична община двойно превишаване на нормата за фини прахови частици ще има в района на \"Дружба\" и \"Надежда\", а в \"Павлово\" и \"Хиподрума\" повече от два пъти. Председателят на Столичния общински съвет – Елен Герджиков обеща, че механизмът, по който се отпуска зеленото билетче ще бъде обсъден от общинарите, за да се улесни процедурата и да се скъсят сроковете.  В момента, за да бъде пуснат в продажба зеленият билет, е необходимо 4 от 7-те станции в София да показват показатели над 200 микрограма на фини прахови частици в атмосферата два последователни дни. Нормата е от 50 микрограма. Едва тогава на третия ден се въвежда продажбата на зеления билет от общината. В четвъртък ресорната комисия към Столична община реши кметът да има право да стартира мярката, без да изчаква два дни. Необходимо е само Националният институт за метеорология и хидрология да обяви жълт код за мъгла, инверсия, безветрие или ниско атмосферно налягане, което ще доведе до задържане и натрупване на замърсители във въздиха. Мярката беше въведена за пръв път във вторник, след натрупване на замърсяването от събота, неделя и понеделник. Тогава почти 75 хиляди души са се възползвали от услугата „Зелен билет”. Той струва 1 лв и важи за цялата транспортна мрежа и метрото до края на деня. Може да се закупи от касите на Метрополитена, от водачите в наземния транспорт , както и от касите на ЦГМ.", "date": "2018.12.07", "title": "Отново прогноза за мръсен въздух в София"}
{"url": "https://www.faktor.bg/bg/articles/puskat-predsrochno-23-kilometrovata-otsechka-ot-am-struma", "text": "С 5 месеца предсрочно ще бъде пусната отсечката от магистрала \"Струма\" от Кресна до Сандански, каза по bTV председателят на УС на Агенция \"Пътна инфраструктура\" инж. Светослав Глосов. Официалното откриване ще е след края на следващата седмица (преди Коледните празници). В средата на ноември премиерът Бойко Борисов съобщи, че откриването на новия  участък от магистралата ще се съчетае със съвместно заседание на правителствата на България и Македония.  В тази си част (лот 3.3) магистралата е дълга 23.6 километра и се включва в изградения вече лот 4. В по-голямата си част трасето на автомагистралата се развива успоредно на река Струма и сега съществуващия път Е-79, който изцяло ще се запази. В участъка има 2 пътни възела - п. в. \"Струмяни\" и п. в. \"Сандански\", 25 големи съоръжения - мостове над реките Струма, Злинска, Градешка, Потока, Речичка, Санданска Бистрица, Лешничка, надлез над ж. п. линията София - Кулата, 9 селскостопански подлеза и надлеза, 4 площадки за отдих, на които ще има и тоалетни. В проекта за строителството на автомагистрален участък е предвидено и изграждането на \"Интелигентни транспортни системи\". Те включват станции за броене и управление на трафика, видео наблюдение, за измерване на теглото на превозните средства и за метеорологично наблюдение. Това е първият проект за магистрално строителство у нас, който включва такива системи. Строител на участъка е Консорциум \"Струма лот 3.3\", в който са: \"ГБС инфраструктурно строителство\" АД, \"Пътстрой 92\" АД, \"Главболгарстрой\" АД и \"Геострой\" АД. Строителният надзор осъществява \"Пътинвестинженеринг\" АД. изпълнението се съфинансира от Кохезионния фонд на Европейския съюз и националния бюджет чрез Оперативна програма \"Транспорт и транспортна инфраструктура\" 2014-2020 г. В последния почивен ден преди коледните празници - 21 декември, между 14 и 20 ч. ще бъде забранено движението по магистралите на товарните автомобили над 12 тона. Целта е да бъде обезпечено нормалното придвижване на колите, поясни днес Глосов. Същото ще важи и за последния почивен ден по празниците. От 16-те пътните участъци, за които от БСП искат проверка, само 4 са били ремонтирани в последните 5 години, каза още шефът на УС на АПИ. Участъците по магистрала \"Хемус\", които посочват от левицата, са построени преди повече от 30 г. и не са ремонтирани. Вчера пък Глосов каза, че автомагистрала \"Хемус\" е приоритетна задача в програмата на правителството и трябва да бъде завършена до 2024 година. Глосов припомни, че през 2014 г. по искане на правителството на Пламен Орешарски е направена пълна ревизия на пътищата, построени по оперативните програми, от Европейската комисия. Взети са и проби от пътните участъци.", "date": "2018.12.07", "title": "Пускат предсрочно 23-километровата отсечка от АМ \"Струма\""}
{"url": "https://www.faktor.bg/bg/articles/galap-8-sa-uchastvali-v-protestite-ili-v-momenta-uchastvat", "text": "Мнозинството от 70% подкрепя протестите срещу управлението. Това показва сондаж на „Галъп интернешънъл“ в обобщение на протестите от последните седмици, съобщават от социологическата агенция. Данните са от независим телефонен сондаж по панелна методика, която осигурява максимална представителност, проведен 28 – 30 ноември сред 801 души в цялата страна. Възможното отклонение е ±3.5 при 50% дялове. 1% от извадката е равен на около 55 хил. души. Протестният потенциал в страната е сериозен, остава видим и това прави вероятни нови обществени недоволства, въпреки преминаването на текущата вълна на протести. Преобладава мнението, че протестите досега са били спонтанни. На този фон личи повишена критичност към управлението, поляризация на мненията и липсва ясна обществена увереност в пълен мандат на кабинета. 50 на сто от анкетираните заявяват, че биха участвали в протест срещу правителството, 8% твърдят, че вече са участвали или в момента участват. 41% не биха взели участие в протест, а 1% се затрудняват да отговорят. Подкрепата за различните форми на протест срещу правителството е сериозна – мнозинство от 70% отговаря с „да“ на директен въпрос. 27% са на противоположното мнение, а останалите не могат да преценят. Оказва се, че по-голямата част от запитаните възприемат мнението, че протестите са спонтанни – 69% споделят това становище. Като платени ги определят 19%, а като криминални - 4 на сто от анкетираните. Останалите не могат да преценят. Повечето българи споделят средна към негативна оценка за управлението. 32% смятат, че правителството се справя „средно“ с управлението на страната. „Много добре“ се справя то според 4 на сто от анкетираните, че се справя „добре“ смятат 15%. Що се отнася до негативните оценки – 26% намират управлението за „лошо“, а 21% го определят като „много лошо“. На този фон, практически еднакви изглеждат дяловете на онези, които очакват предсрочно напускане на кабинета и онези, които очакват пълен мандат. 43% от анкетираните споделят мнението, че правителството ще остане на власт до края на мандата си през 2021 г., но 29% възприемат опцията „до евроизборите“, а 15% - до местните избори през 2019 г. Така общо 44% очакват преждевременен край на правителството. Останалите се колебаят.", "date": "2018.12.07", "title": "Галъп: 8% са участвали в протестите или в момента участват"}
{"url": "https://www.faktor.bg/bg/articles/kriminalno-proyaven-obral-bashtinata-kashta-na-valeri-simeonov", "text": "Заподозреният за кражбата от бащината къща на бившия вицепремиер Валери Симеонов в с. Бутан е бил задържан за 24 часа и освободен. Той е 27-годишен криминално проявен жител на селото, предаде Би Ти Ви. При проверка в дома му са намерени задигнатите вещи – лозарска ножица и тел, няколко буркана със зимнина, 10 литра вино и клещи. Те ще бъдат върнати на притежателя им. Припомняме, че престъплението бе извършено в събота през нощта.", "date": "2018.12.07", "title": "Криминално проявен обрал бащината къща на Валери Симеонов"}
{"url": "https://www.faktor.bg/bg/articles/moskva-zaplashvala-litovski-ministar-zaradi-podkrepata-im-za-ukrayna", "text": "Представители на Руската федерация заплашват членове на литовското правителство поради решението на Вилнюс да въведе нови антируски санкции, твърди президента Далия Грибаускайте, съобщава \" Европейска правда\".   \"Международните организации не са наложили санкции, но приехме национални санкции във връзка с агресията в Керченския проток. Ще продължим да оказваме помощ на Украйна, да изпращаме боеприпаси, военни инструктори, кибернетични машини и хуманитарна помощ \", заяви Грибаускайте на пресконференция в Киев след разговори с президента на Украйна Петро Порошенко. Тя припомни, че Министерството на външните работи се е обърнало към  Дирекция \"Миграция\" към Министерство на вътрешните работи с предложение да бъдат включени в списъка на нежеланите лица и руснаци, които са участвали в задържането на украински военни кораби и екипажи в Керченския проток на 25 ноември, както и представители на военното ръководство на Руската федерация. Според Грибаускаите \"не е толкова лесно да бъдеш първи\" по въпроса за санкциите срещу Руската федерация заради инцидента в Керченския проток. \"Министрите получават заплахи от Русия, включително и министърът на външните работи, но е важно да се говори и да се осъди агресора - това може да се окаже по-голяма заплаха за него, отколкото ако се пристъпи към военни действия (Украйна -\" Росбалт \")\", - добавя президентът на Литва. По-рано беше съобщено, че страните от ЕС не могат да се споразумеят по въпроса за налагането на нови санкции срещу Руската федерация заради задържането на украински моряци в Керченския проток.", "date": "2018.12.07", "title": "Москва заплашвала литовски министри заради подкрепата им за Украйна"}
{"url": "https://www.faktor.bg/bg/articles/shefat-na-api-prez-2014-g-po-iskane-na-pravitelstvoto-na-oresharski-e-napravena-palna-reviziya-na-patishtata", "text": "С 5 месеца предсрочно ще бъде пусната отсечката от магистрала „Струма” от Кресна до Сандански. Това каза пред bTV председателят на УС на Агенция „Пътна инфраструктура” инж. Светослав Глосов. Официалното откриване ще е след края на следващата седмица.  В последния почивен ден преди коледните празници – 21 декември, между 14 и 20 ч. ще бъде забранено движението по магистралите на товарните автомобили над 12 тона. Целта е да бъде обезпечено нормалното придвижване на колите, поясни Глосов. Същото ще важи и за последния почивен ден по празниците.  Поканили сме БСП да покажат техните специалисти, които заедно с нашите да намерят начин за извършване на проверка на пътищата, заяви инж. Глосов във връзка с внесения сигнал на депутати от левицата и искането им за независима експертиза на пътищата в България.  \"В писмото, което ние сме направили като отговор на писмото на БСП, сме посочили нормативната база, действаща към момента, която тези депутати са приели преди време. Предвид медийния интерес на целия този проблем, ние сме ги поканили да покажат техни специалисти, които заедно с нашите да намерят начин за извършване на такава проверка\", каза инж. Глосов.  По думите му всяка една такава проверка изисква методика. Той уточни, че трябва да се спазват определени нормативи, да бъде обезопасен пътят, който ще се проверява и да бъде отбито движението.  От 16-те пътните участъци, за които от БСП искат проверка, само 5 са били ремонтирани в последните 5 години, каза още шефът на УС на АПИ.  Участъците по магистрала „Хемус”, които посочват от левицата, са построени преди повече от 30 г. и не са ремонтирани.  Глосов припомни, че през 2014 г. по искане на правителството на Пламен Орешарски е направена пълна ревизия на пътищата, построени по оперативните програми, от Европейската комисия. Взети са и проби от пътните участъци. Нередности не са констатирани“.   Относно пътя край Своге, където стана тежка катастрофа с жертви, е имало е разминаване с рецептурата на пътната настилка, от това което е положено, признават от АПИ. Заради следваните действия в момента обаче, Глосов отказа да даде подробности.", "date": "2018.12.07", "title": "Шефът на АПИ: По искане на правителството \"Орешарски\" е правена пълна ревизия на пътищата"}
{"url": "https://www.faktor.bg/bg/articles/novini/balgariya/i-balgarskata-industriya-proyavyava-interes-kam-proekta-belene", "text": "Сред българската индустрия има интерес за сключване на дългосрочни договори за изкупуване на тока от бъдещата АЕЦ \"Белене\", а някои от предприятия имат и капацитет да се включат като акционери, но всичко зависи от това каква е точно процедурата за привличане на интерес към възобновяването на проекта и най-вече каква ще е цената на електроенергията от бъдещата атомна мощност. Това коментира Константин Делисивков, изпълнителен директор на Българската федерация на индустриалните енергийни консуматори (БФИЕК) пред Mediapool. Преди ден енергийният министър Теменужка Петкова представи пред депутатите от парламентарната енергийна комисия процедурата, която правителството възнамерява да обяви в началото на 2019 г. за търсене на стратегически или миноритарни акционери в спрения през 2012 г. ядрен строеж. По думите на Петкова ще бъде предпочетен кандидатът, който предложи да построи електроцентралата за 9 млрд. евро и за осем години и след това предостави управлението ѝ на държавния ядрен оператор АЕЦ \"Козлодуй\". В рамките на процедурата ще се провери и дали предприятия искат да сключат дългосрочни договори за изкупуване на тока от бъдещата ядрена централа, което би позволило по-евтино финансиране на проекта, което също би се отразило върху цената на произвежданата от мощността електроенергия. Според Делисивков е много важно да се види как ще бъде структуриран проектът за АЕЦ \"Белене\", кой ще е стратегически инвеститор, възможността за участие на по-малки акционери, към какво ще се индексира цената на тока от \"Белене\" по потенциални дългосрочни договори според пазарните промени. \"Тогава всяко предприятие ще реши дали и как да участва. Но е важно тази информация да стане ясна час по-скоро. Трябва да е ясно какви преговори и с кои инвеститори са водени за стратегическия партньори, как се вижда развитието на инвестицията във времето. Тогава можем да вземем отношение\", каза той и допълни, че дългосрочните договори между потребители и производители нито са новост, нито изключение. Делисивков смята още, че подходът на управляващите към реализацията на проекта трябва да е балансиран и да се вписва в подготвяната енергийна стратегия на страната до 2030 г. и в европейските планове, засягащи енергетиката и климата. Според него също така е добре да има дебат за бъдещето на енергетиката и \"пречупено през микса да се види как да продължим до 2030 и 2050 г.\".", "date": "2018.12.07", "title": "И българската индустрия проявява интерес към проекта „Белене“"}
{"url": "https://www.faktor.bg/bg/articles/tsvetanov-1-43", "text": "В рамките на 12-я Парламентарен форум по въпросите на сигурността и разузнаването във Вашингтон председателят на парламентарната рупа на ГЕРБ Цветан Цветанов е провел разговори с парламентаристи от Австрия, Румъния и Албания. „С австрийския евродепутат Барбара Капел обсъдихме резултатите от приключилото Българско председателство на Съвета на ЕС през първата половина на 2018 г. и настоящото Австрийско председателство. Пред Капел изказах своята благодарност, че именно по време на Австрийското председателство беше издигната кандидатурата ми, и в последствие одобрена с пълно мнозинство, за член на Управителния съвет на Европол, като представител на европейските национални парламенти. По-късно се срещнах с депутатите Фатмир Медиу, председател на Републиканската партия на Албания и бивш военен министър и Дорел Къпрар, председател на Комисията по отбрана, обществен ред и националната сигурност в Камарата на депутатите на румънския парламент. Тримата обсъдихме средата за сигурност в региона и изразихме безпокойство си от нарастващата дезинформационна активност. С Медиу и Къпрар се обединихме около мнението, че фалшивите новини се превръщат във все по-значим инструмент за влияние във вътрешните политики на държавите от региона, като много често в тези действия са замесени чуждестранни държави. Постигнахме съгласие, че е необходимо обединяване на усилията на традиционните системни партии от региона за противодействие на това явление”, коментира Цветанов на страницата си във фейсбук.", "date": "2018.12.07", "title": "Цветанов дебатира във Вашингтон сигурността на Европа с парламентаристи от Австрия, Румъния и Албания"}
{"url": "https://www.faktor.bg/bg/articles/mladen-marinov-razkri-detayli-za-zalavyaneto-na-severin-krasimirov", "text": "Министърът на вътрешните работи Младен Маринов разкри детайли за проведената съвместна операция с германските власти по отношение на задържането на Северин Красимиров, който уби телевизионната водеща от Русе Виктория Маринова. Характерът на това престъпление придоби международен отзвук. След получване на по-конкретни данни за извършеното престъпление,  на 9 октомври беше издадена европейска заповед за арест на заподозрения за престъплението, каза вътрешният министър по време на парламентарния контрол. На немските служби са били предоставени възможните 3 адреса, където се укрива лицето. \"Немските служби бяха уведомени за високата обществена опасност на издърваното лице, както и на възможността той да се укрие. Германските служби сформираха група за издирване на укриващото се лице\", каза министърът. \"В реално време беше обменяна информиция с германските власти. Именно в такива случаи личи какво означава европейска система за сигурност. В рамките на 9-10 часа бяха изключително активна комуникацията с германските колеги, разкри той. Незабавната реакция на всички звена довете до успешното задържане на извършителя. Оценката за работата на областната дирекция на МВР - Русе по този случай е отлична, посочи още Младен Маринов.", "date": "2018.12.07", "title": "Младен Маринов разкри детайли от залавянето на Северин"}
{"url": "https://www.faktor.bg/bg/articles/putin-predi-sreshtata-s-tsipras-ima-za-kakvo-da-si-govorim", "text": "Започна срещата на руския президент Владимир Путин с гръцкия премиер Алексис Ципрас в Кремъл, предаде ТАСС. Путин заяви, че се радва на срещата с Ципрас. Радваме се да Ви видим в Москва, каза руският президент и припомни, че тази година се навършват 190 години от установяването на дипломатически отношения между Русия и Гърция, предаде БТА. Руският лидер посочи, че трябва да се отбележи и увеличаването на стокообмена между Русия и Гърция. Има за какво да поговорим относно ситуацията в региона, както и за някои международни въпроси, посочи Путин.", "date": "2018.12.07", "title": "Путин преди срещата с Ципрас: Има за какво да си говорим"}
{"url": "https://www.faktor.bg/bg/articles/ek-pritesnena-zaradi-zaplaha-ot-shpionazh-ot-huauey", "text": "Европейската комисия е обезпокоена от опасността от шпионаж от страна на китайската компания \"Хуауей\" (Huawei) и други китайски технологични компании, заяви европейският комисар за единния цифров пазар Андрус Ансип, цитиран от ТАСС. Ансип изтъкна, че при китайските компании има правила, които ги задължават да сътрудничат на тайните служби. \"Да, трябва да се боим от тези рискове\", изтъкна той, коментирайки обвиненията в електронен шпионаж срещу тази компания, предаде БТА. Що се отнася до задържаната в Канада финансова директорка на \"Хуауей\" Мън Ванчжоутой заяви, че Еврокомисията знае малко за този инцидент. 46-годишната финансовата директорка на \"Хуауей\" е била арестувана на 1 декември в Канада по искане на САЩ по подозрения, че е нарушила американските санкции срещу Иран. \"Хуауей\", която отчете приходи за 93 милиарда долара миналата година и се смята за национален шампион в Китай, е в полезрението на редица западни страни заради връзките й с китайското правителство и опасенията, че Пекин я използва за шпионаж, отбелязва Ройтерс.", "date": "2018.12.07", "title": "Китайски компании застрашават ЕК с шпионаж"}
{"url": "https://www.faktor.bg/bg/articles/fandakova-predstavi-proektobyudzhet-za-nad-1-5-miliarda-leva-na-stolitsata", "text": "Кметът на София Йорданка Фандъкова представи проектобюджета на Столична община за 2019 г. Той е за над 1,5 млрд. лева, предаде Канал 3.   И през новата година се запазват основните приоритети на общината, а именно транспорт и транспортната инфраструктура, образование, енергийна ефективност и екологията.   Бюджетът на София за настоящата година бе почти 1,5 млрд. лв. Сумата за догодина ще е по-голяма, като най-много средства ще отидат за софийското метро, за ремонта на улици и булеварди и за изграждането на нови улици. Общо за транспорт и транспортна инфраструктура общината залага 550 млн. лева.   „Не залагаме увеличение на данъците, извън промените, направени вече от законите в Народното събрание. Ще предложим на Общинския съвет да приеме минималните прагове и за автомобилите, и за курортните жилища“, обяви Фандъкова.   По думите й значително растат приходите от собствени средства на общината през последните години. Обясни и откъде очаква за какво точно ще се харчат парите от новия бюджет.   „Заложената капиталова програма на Столична община е 551 млн. лв., от които 58% са средства, които осигурихме от европейските програми – 324 млн. лв. Последователно в последните години реализираме основни приоритети, като на първо място е екологията – подобряване чистотата на въздуха и чистотата в града. Догодина предстои да пуснем и третата линия на метрото, като това е най-големият проект на Общината догодина. 133 млн. лв. е инвестицията в новите автобуси и трамваи. Общо за транспорт и транспортна инфраструктура залагаме 550 млн. лв., от които 51,3 млн. лв. са за изграждане на основни улици и булеварди, като включваме 15 по-големи обекта - булевардите \"Монтевидео\", \"Т. Каблешков\", \"България\", \"Президент Линкълн\", Скобелев\" и тунела при НДК, изграждане на връзките със Северна скоростна тангента, улиците \"Ф. Кутев\", \"Първа българска армия\", \"Народно хоро\", \"Житница\", \"Атанас Узунов\", \"Н. Коперник\" и др. 38 млн. лв. се предвиждат за ремонт и поддръжка на квартални улици. Със 17,6 млн. лв. ще се ремонтират трамвайните трасета по бул. \"Цар Борис III\" и по ул. \"Каменоделска\". 4,5 млн. лв. ще се инвестират в улично осветление. 38 млн. лв. са заложени за ремонт и поддръжка на територията на цялата община.   За втория и третия лъч на метрото ще бъдат дадени 307 млн. лв. С близо 33 млн. лв. закупуваме 13 нови трамвая, а заедно със „Столичен автотранспорт“ инвестираме около 100 млн. лв. за нови автобуси. Над 250 млн. лв. отделяме за почистване на междублокови пространства, а над 21 млн. лв. за поддръжка на зелени площи. Близо 18 млн. лв. ще бъдат дадени и за рекултивацията на старите депа. 400 хил. лв. отделяме и за закупуване на мобилна станция за измерване на чистотата на въздуха.   Около 18 млн. лв. инвестираме в реконструкция на паркове – Западен парк, Южен парк, Северен парк, Борисова градина и др. Над 600 хил. лв. ще бъдат дадени и за Зоологическата градина”, отчете Фандъкова.   А за образование са отделени 68 млн. лв. От тях 19 млн. лв. са за реконструкция и изграждане на 15 детски градини в кварталите \"Манастирски ливади - изток\", \"Кръстова вада\", \"Курило\", Студентски град, \"Овча купел\", \"Горна баня\" и \"Подуяне\".   Разширения се предвиждат за детски градини в \"Красно село\", \"Павлово\", \"Княжево\", \"Люлин\" и \"Изгрев\". 9 млн. лв. са за изграждане на физкултурни салони и пристройки към 12 училища.   През 2019 г. ще започне основен ремонт на Кукления театър и изграждането на Център за съвременно изкуство в бившата топлоцентрала на НДК.   Данъчните приходи ще са 347,8 млн. лв., или с 28 млн. лв. повече от тази година, а прогнозата за неданъчните е - 348,3 млн. лв., или с 6 млн. лв. повече, каза зам.-кметът по финанси Дончо Барбалов.   С 10 млн. лв. повече приходи от данък МПС очаква догодина София, но причината е в увеличаващия се брой автомобили, а не в новия размер на налога. За 1/3 от шофьорите налогът ще е по-нисък, а за останалите ще се увеличи. Предстои скоро да пуснем данъчен калкулатор, чрез който всеки да може да изчисли данъка, който дължи, уточни Барбалов.", "date": "2018.12.07", "title": "Фандъкова представи проектобюджет за над 1,5 милиарда лева на столицата"}
{"url": "https://www.faktor.bg/bg/articles/grazhdansko-sdruzhenie-poiska-ostavkata-na-todor-chobanov", "text": "Дискусионният клуб за местна политика разпрати открито писмо до медиите, в което поиска оставката на заместник-кмета на София по култура Тодор Чобанов, както и ревизия на изразходваните средства по европейски, държавни и общински програми. От неправителственото сдружение се обявяват против \"хаоса и талибанските действия\" на столичния заместник-кмет.  \"Художествената част от проекта за реконструкция на централната част на София беше приета под ръководството на Тодор Чобанов и тя е под всякаква критика\", се казва в откритото писмо.  Според авторите на писмото Чобанов и Фандъкова са отговорни и за недостига на места и за злоупотребите при настаняване в детските ясли и градини.", "date": "2018.12.07", "title": "Гражданско сдружение поиска оставката на столичния зам.-кмет Тодор Чобанов"}
{"url": "https://www.faktor.bg/bg/articles/merkel-1", "text": "\"За мен беше голяма радост и чест\". Това обяви германският канцлер Ангела Меркел на конгреса на германския Християндемократически съюз, след което бе подкрепена с бурни аплодисменти, съобщи германското издание \"Билд\". Делегатите на двудневния конгрес в Хамбург ще гласуват за нов лидер на партията, след като Ангела Меркел реши да се оттегли от поста. Меркел бе начело на партията 18 години. Единствено канцлерът Хелмут Кол носи тази отговорност по-дълго. Това е краят на една ера. Ангела Меркел започна речта си с анекдот и сподели, че винаги много трудно е избирала мотото за партийните дни. Най-често това се случвало в последния момент и по този начин подлудявала колегите си. Тя благодари на всички спътници и членове на ХДС.  \"Без никакво съмнение се намираме в изискващи времена, усеща се поляризацията в обществото. Но преди 18 години след аферата с дарения ХДС преживя един съдбовен час. Партията успя да го преодолее. Показахме го на всички.\", каза още Меркел, която се разплака по време на речта си.", "date": "2018.12.07", "title": "Меркел се оттегли от властта през сълзи: За мен беше радост и чест!"}
{"url": "https://www.faktor.bg/bg/articles/60-ot-balgarite-vav-velikobritaniya-zaplasheni-da-napusnat-ostrova-sled-brekzit", "text": "Голяма част от българите, които живеят във Великобритания, ще се завърнат. Това ще е защото няма да могат да покрият изискванията за оставане в страната след Брекзит. Това каза Нишан Джингозян, основател на Български център за социална интеграция и култура в Лондон. Той поясни, че граждани на ЕС, в това число и българите, които живеят във Великобритания, следващата година трябва да кандидатстват за нов юридически статут заради Брекзит. Нишан Джингозян коментира, че последствия от завръщането на българи ще има и за Великобритания, и за България. „Над 60% от българите във Великобритания работят в обслужващата сфера - хотели, ресторанти. Едно евентуално тяхно завръщане в България ще има отражение върху Великобритания, но също така и върху България. Представете си вълна от 10, 20 или 50 хиляди българи, които се връщат в България заради това, че не могат да останат във Великобритания. Първо това означава значително намаляване на средствата, които постъпват в България от Великобритания. От друга страна това означава натоварване на социалната система на България. Например, ако в София се върнат 10 хиляди граждани, те кандидатстват за работа, за личен лекар, за жилище. Прогнозирам, че една голяма вълна от хора ще се завърне, тъй като няма да могат да покрият изискванията“, коментира Джингозян, цитиран от Фокус. Според него има няколко проблема пред българските граждани на Острова: липса на езикови знания, липса или недостатъчно дигитални умения, невъзможност за предоставяне на необходимите документи, както и липса на информация за самата процедура. По думите му хората, които няма да могат да отговорят на критериите основно са сезонни или нископлатени работници, хора с нисък образователен ценз или такива, които работят без договор, български граждани които не могат да докажат престой защото не са регистрирани, както и пенсионери, които живеят при децата си във Великобритания, но не са регистрирани и няма да могат да докажат, че през последните 5 години са живели там. „За това приоритет номер едно за нас е информационна кампания, която да обясни на българските граждани, че трябва да кандидатстват. Тази разяснителна кампания трябва да започне и от България“, каза Джингозян. Той благодари на институциите в Лондон, които активно работят за популяризиране на кампанията. „Искам да изкажа благодарност на седалището на ЕК в Лондон, които са изключително благоприятно разположени към нас, подпомагат ни. Ние започнахме съвместна информационна кампания, но без тяхната подкрепа, не бихме се справили. Благодаря на Кейт Осамор и Джон Райн – това са депутатите от Енфийлд, в тази част на Лондон, в която е базирана и нашата организация. Също така на Садик Кан, кметът на Лондон, който започна голяма кампания в подкрепа на гражданите на ЕС, живеещи в Лондон.", "date": "2018.12.07", "title": "60% от българите във Великобритания са заплашени да напуснат Острова след Брекзит"}
{"url": "https://www.faktor.bg/bg/articles/novini/balgariya/gergov-ot-maldivite-ne-mi-se-zanimava-s-ninova", "text": "Георги Гергов почива не пожела да коментира пред Faktor.bg саботажа на Корнелия Нинова за избора на Сергей Станишев за лидер на ПЕС.  Той заяви, че е на почивка в Малдивите и не иска да коментира проблемите в левицата. \"Слушайте, аз съм на Малдивите и въобще не ми е до Корнелия Нинова\", заяви Гергов пред наш репортер и отказа да отговори защо опозицията в левицата бяга от въпроси за това, какво се случва в \"столетницата\".", "date": "2018.12.07", "title": "Гергов от Малдивите: Не ми се занимава с Нинова и с проблемите на БСП"}
{"url": "https://www.faktor.bg/bg/articles/yaroslav-kachinski-osadi-leh-valensa-za-kleveta", "text": "Полски съд постанови, че антикомунистическият дисидент и бивш президент на Полша Лех Валенса трябва да се извини на лидера на управляващата партия по дело за клевета, съобщи Асошиейтед прес. Ярослав Качински, влиятелният председател на управляващата партия \"Право и справедливост\", заведе дело срещу Валенса заради негови постове в социалните медии с обвинения срещу Качински за самолетната катастрофа в Смоленск през 2010 г. Тогава при падането на президентския самолет загинаха неговият брат близнак - тогавашният президент Лех Качински, и още 95 души, висши политици и военни. През 2016 г. Валенса обвини Качински, че воден от желанието си да командва, е настоявал в разговор по телефона, че самолетът трябва да се приземи въпреки гъстата мъгла. Такива обвинения бяха отправени и от критици на Качински, но не бяха доказани. Съд в Гданск днес се произнесе, че Валенса трябва да се извини на Качински чрез различни платформи - по радиото, в социалните медии и в лично писмо. Съдът намира, че мнението на Валенса, изразено във Фейсбук, прекрачва границите на свободата на словото и уронва репутацията и достойнството на Качински, предаде ДПА. Според съдията докладчик по делото Валенса не е посочил никакви доказателства в подкрепа на твърдението си за Ярослав Качински. Качински бе поискал Валенса да плати 30 000 злоти (8000 долара) за благотворителност, но съдът не прие това.  Нито един от двамата политици не бе днес в съдебната зала.", "date": "2018.12.07", "title": "Ярослав Качински осъди Лех Валенса за клевета"}
{"url": "https://www.faktor.bg/bg/articles/tramp-posochva-nov-poslanik-v-oon", "text": "Американският президент Доналд Тръмп е решил да избере говорителката на Държавния департамент Хедър Науърт за посланик на САЩ в ООН, предаде агенция Франс прес, позовавайки се на US медии. Новината първо бе съобщена от Блумбърг, който цитира трима източници. Според „Фокс нюз“ Тръмп ще обяви решението си днес. Ако Науърт бъде одобрена от Сената, тя ще замени посланик в световната организация Ники Хейли, който обяви оставката си през октомври след 18 месеца на пост, без да посочи мотиви. Науърт (48 г.), бивш кореспондент и водеща в телевизия „Фокс нюз“, няма предишен политически или управленски опит. Тя е говорител на Държавния департамент от април 2017 г., а по-рано тази година беше назначена за изпълняваща длъжността помощник-секретар за публичната дипломация и обществените въпроси. Тръмп съобщи миналия месец, че кандидатурата на Науърт за посланик в ООН „сериозно се обсъжда“.", "date": "2018.12.07", "title": "Тръмп посочи говорителката на Държавния департамент за нов посланик в ООН"}
{"url": "https://www.faktor.bg/bg/articles/germanskite-hristiyandemokrati-izbirat-naslednik-na-merkel", "text": "Германският Християндемократически съюз (ХДС) трябва да избере наследник на досегашния си лидер и канцлер на Германия Ангела Меркел. Конгресът за избор на приемник на Меркел започва в петък. Фаворит за партийния пост на Меркел остава генералният секретар на ХДС Анегрет Крамп-Каренбауер, предаде БНР. Тя е от двамата откроили се фаворити сред 12-те кандидати заедно с бизнесмена и влиятелна фигура в партията Фридрих Мерц. Меркел обяви през октомври, че ще се откаже от лидерския пост, който заема от 18 години и няма да се кандидатира за преизбиране за канцлер след 13 години управление. ХДС е една от най-успешните партии в Европа и до голяма степен доминира политическия живот в Германия от края на Втората световна война.", "date": "2018.12.07", "title": "Германските християндемократи избират наследник на Меркел"}
{"url": "https://www.faktor.bg/bg/articles/borisov-1-18", "text": "\"В ситуация на ескалация на напрежението в Черно море се преговаря трудно за диверсификацията на газа и за туризма\". Това каза премиерът Бойко Борисов пред журналисти в Народното събрание за ситуацията в Черно море и в отговор на въпрос дали ще обърка изграждането на отклонението на „Турски поток“ към България . На въпрос, ако до Министерският съвет стигне искане за допускане на военни кораби в Черно море, нашето „не“ дали ще има значение, Борисов заяви: „Надявам се да има. Провел съм много разговори по тази тема“, допълни министър-председателят.  \"Поемам ангажимента да изпълним всички разписани мерки от времето на БСП за чистотата на въздуха, колкото и да ни струва това\", заяви министър-председателят Бойко Борисов във връзка с декларация на БСП.  По думите му това ще бъде изпълнено, колкото и да струва. „По темата за декларацията. Помним 2008-2009 г., когато бях кмет. Над София се виеше от Кремиковци дим с всички цветове на дъгата. Ако тогава е мерен въздухът, не знам какъв е щял да бъде. Не искам да говоря за жълтия дим на завода в Стара Загора“, каза Борисов.", "date": "2018.12.07", "title": "Борисов: При ескалация на напрежението в Черно море ще се преговаря трудно за диверсификацията на газа и за туризма"}
{"url": "https://www.faktor.bg/bg/articles/putin-e-mnogo-po-slab-otkolkoto-iska-da-se-predstavi-pred-zapada", "text": "Руският президент Владимир Путин е по-слаб, отколкото иска да се представи пред Запада. Това мнение е изразил украинският президент Петро Порошенко в статията си за Ню Йорк Таймс. Текстът е публикуван на уебсайта на Президентската администрация на Украйна, пише Гордон. \"Въпреки пропагандата на Кремъл, Путин е по-слаб, отколкото иска да се покаже пред Запада. Западът може - като засили натиска срещу агресията - да го накара да се подчини. Каква враждебност трябва още да прояви той, за да използва точната валута, с която търгува Кремъл - силата. Русия използва химическо оръжие във Великобритания, извърши кибер атаки на Запад, бомбардира цивилни граждани в Сирия и започна война в Източна Украйна. Или не е време да действаме? - риторично попита Порошенко.  Според него целта на Руската федерация е очевидна -  тя иска да се върне в епохата, когато собствеността и земята бяха завладени със сила.  \"Демократичните страни трябва да изберат: да направят това, което е правилно, или да продължат да умиротворяват президента Владимир Путин. Ако историята ни е научила на нещо, това е, че умиротворяването има смъртоносни последици\", подчертава украинският президент. Той припомня подкрепата от Съединените щати и добави, че партньорите на Украйна \"могат допълнително да повишат цената на Русия и заплахата й към колективната сигурност\".", "date": "2018.12.07", "title": "Порошенко пред Ню Йорк Таймс: Путин е много по-слаб, отколкото иска да се представи пред Запада"}
{"url": "https://www.faktor.bg/bg/articles/zemetresenie-v-sredizemno-more", "text": "Земетресение с магнитуд 4,3 по Рихтер бе регистрирано днес в Средиземно море недалеч от окръг Мугла. Това съобщи турската телевизия СиЕнЕн-Тюрк, като се позовава на Дирекцията за управление при бедствия и извънредни ситуации (АФАД). Земетресението е регистрирано в 9,25 ч. (местно време) на голяма дълбочина.", "date": "2018.12.07", "title": "Земетресение в Средиземно море"}
{"url": "https://www.faktor.bg/bg/articles/podgotvyame-vizitata-na-papa-frantsisk-prez-may-2019-g", "text": "Министърът на отбраната на Украйна Степан Полторак заяви в ефира на телевизионния канал „Прямой“, че при необходимост украинските кораби ще продължат да плават през Керченския пролив, предава РИА Новости. По неговите думи, украинските военни „ще извършват такива преходи, съблюдавайки всички международни норми и правила“, когато бъдат готови за това.", "date": "2018.12.07", "title": "Степан Полторак: Украйна ще продължи да използва Керченския пролив"}
{"url": "https://www.faktor.bg/bg/articles/vartolomey-prizova-onufriy-da-uchastva-v-obedineniya-savet-upts", "text": "Вселенският патриарх Вартоломей призова ръководителя на Украинската православна църква към Московската патриаршия Онуфрий да участва в обединяващия съвет на украинската православна църква. Писмото, изпратено от Вартоломей, написано на 12 октомври, е публикувано във Facebook на 6 декември от митрополита на Украинската православна църква към Московската патриаршия Александър (Drabinko). Вартоломей отбеляза, че иска да информира Онуфри за решенията на Вселенската патриаршия чрез своите екзархи, но Онуфрий отказва. \"Ние ви информираме, че след избирането на ръководителя на украинския църковен орган, състоящ се от духовници и миряни, не може еклесиологически и канонически да носите титлата Киевски митрополит, която носите днес в нарушение на описаните условия на официалните документи от 1686 г. ... ние ви молим да участвате заедно с вашата йерархия в предстоящия учредителен съвет на Обединената украинска православна църква и избора на нейния предстоятел\", пише в писмото. Вартоломей отбеляза, че Онуфрий също може да представи своята кандидатура.  Вселенският патриарх призовава още ръководителя на УПЦ към Московската патриаршия да комуникира с патриарха на УПЦ към Киевската патриаршия Филарет и с ръководителя на Украинската автокефална православна църква Макарий.", "date": "2018.12.07", "title": "Вартоломей призова Онуфрий да участва в учредителния съвет на обединената УПЦ"}
{"url": "https://www.faktor.bg/bg/articles/hasan-ademov-resheniyata-na-telk-ne-kazvat-kakvo-mozhe-da-raboti-chovekat-s-uvrezhdaniya", "text": "„В ТЕЛК най-големият проблем е, че медицинската експертиза, на този етап, дава оценка на увреждането, но по никакъв начин не дава оценка за това какво може човекът с увреждане\". Това каза пред БНР председателят на социалната комисия в парламента д-р Хасан Адемов. Коментарът му бе по повод призивите на майките на деца с увреждания за реформа в ТЕЛК и намерението им през януари да преместят протестния си палатков лагер пред здравното министерството. \"Няма в ТЕЛК-овите решения и идея за това какво може човекът с увреждания с работоспособността, която е останала след оценка на медицинския проблем. Функционалността - какво може човекът с увреждане – липсва, а това е едно от важните условия, за да може да бъдат преодолени бариерите в обществото – достъп до образование, недостъпна околна среда, транспорт, работни места, които трябва да бъдат адаптирани“, посочи Адемов. На въпрос дали предвидените 437 милиона лева за хората с увреждания в бюджета за догодина са достатъчни, Адемов заяви: „Няма основание за притеснение, че финансовият ресурс ще бъде недостатъчен. Най-важното обаче е, че за първи път личната помощ и асистентската подкрепа в новия закон е разписана по начин, който гарантира устойчивост, а не бенефициенти да се чудят дали ще има програма, пари и т.н.“.  Бившият социален министър припомни, че до този момент са приети двата закона от обявения предварително пакет от три закона - Законът за хората с увреждания и Законът за личната помощ. \"Предстои през следващата седмица на първо четене в Комисия по труда социалната и демографската политика да бъде гледан третият закон - за социалните услуги. Той влиза в сила от 2020 година, така че през следващата година ще имаме възможност да поработим върху него\", обясни депутатът от ДПС.", "date": "2018.12.07", "title": "Хасан Адемов: Решенията на ТЕЛК не казват какво може да работи човекът с увреждания"}
{"url": "https://www.faktor.bg/bg/articles/ekaterina-zaharieva-ochakvame-poseshtenie-na-papa-frantsisk-v-nachaloto-na-may", "text": "\"Очакваме посещение на папа Франциск в началото на май, по моя информация то ще е в България и Македония\". Това каза вицепремиерът и министър на външните работи Екатерина Захариева пред БТВ.  „Има покана. Очакваме догодина да дойде и се надяваме. Има много сериозна подготовка и много голяма вероятност. Очакваме го в началото на май. Наистина ще бъде знаково посещение“, каза още Захариева. По нейна информация визитата на папата ще е в България и Македония. „Папата никога не пътува само в една държава. Така че това е част от протоколната традиция“, обясни министърът на външните работи. \"Връщането на Баневи е част от борбата за справедливост в България и за разследването на престъпленията, независимо дали имаш много пари, дали нямаш много пари. Но ние не разследваме престъпления само заради докладите на ЕК. Когато не се разследва, нищо не се случва, а когато се случва - било част от зрелищата\", каза още Захариева на спекулациите, че ареста на Баневи е само сензация.", "date": "2018.12.07", "title": "Екатерина Захариева: Очакваме папа Франциск в България и Македония през май"}
{"url": "https://www.faktor.bg/bg/articles/maya-manolova-bitkata-na-maykite-ot-palatkata-dade-dobar-urok", "text": "Нека да се зарадваме на тази победа. Беше изключително трудно да убедим депутатите, институциите, за това колко е важен Законът за личната помощ за хората с най-тежки увреждания. След 7 месеца палатков лагер, блокади, оставки, обиди, успяхме да ги убедим. Вчера той беше приет единодушно. Това изглеждаше немислимо през юни, заяви омбудсманът Мая Манолова пред БНТ. Тази битка на майките от палатката даде добър урок, тази кауза и изтрадана победа трябва да са обица на ухото на всеки властимащ, че трябва да чуват хората. Тя благодари на всички участвали в процеса за приемането на закона. Опитът за реформа в ТЕЛК вече започна, припомни Манолова. По думите й трябва истинска и дълбока реформа. Вече се водят разговори със здравния министър по темата как трябва да изглеждат телковите решения, посочи тя. Тя се надява, че този процес ще върви по-лесно. Мая Манолова каза, че в момента заетите в социалната сфера получават изключително ниски възнаграждения. Предизвикателството е пред социалния министър да убеди правителството, че хората в социалния сектор имат право на справедливо заплащане, коментира тя. Омбудсманът допълни, че очаква подкрепа за Закона за частния фалит, както и за дейността на колекторските фирми, тези за бърз кредит и банките. По повод предложенията Манолова да бъде кандидат на левицата за кмет на София, тя коментира, че си харесва сегашната работа. \"Да работя за каузи, които са важни за хората, да печелим заедно победи е несравнимо усещане. Имам огромната привилегия да съм човекът, който защитава гражданите. Може някога да реша да се кандидатирам за нещо, успокойте се, няма страшно\", каза още тя.", "date": "2018.12.07", "title": "Мая Манолова: Може някога да реша да се кандидатирам за нещо, успокойте се, няма страшно"}
{"url": "https://www.faktor.bg/bg/articles/ralitsa-dobreva-polozhi-kletva-kato-naroden-predstavitel-ot-pg-na-gerb", "text": "Ралица Добрева положи клетва като народен представител от ПГ на ГЕРБ в 44-тото Народно събрание. Добрева беше пета в листата на ПП ГЕРБ в 15-и Многомандатен избирателен район – Плевен. Тя идва на мястото на Ивайло Московски, чиято оставка като депутат парламентът прие в сряда.", "date": "2018.12.07", "title": "Ралица Добрева положи клетва като народен представител от ПГ на ГЕРБ"}
{"url": "https://www.faktor.bg/bg/articles/aleksis-tsipras-govorim-s-es-turski-potok-da-zaobikoli-balgariya", "text": "Министър-председателят на Гърция Алексис Ципрас заяви, че води диалог с Европейския съюз за продължаването на „Турски поток“ през гръцка територия към другите европейски страни, пише онлайн изданието на вестник Kathimerini. „Преговаряме с ЕС“, съобщи той. „Вярвам, че аргументите ни са силни. Имаме постоянството и търпението и вярвам, че вероятно ще имаме позитивни резултати в бъдеще“. Ципрас подчерта интереса на Гърция да си сътрудничи с Русия в енергетиката. „Ценим Русия като важен партньор в енергийния сектор, тъй като е богата на енергийни ресурси“, обясни премиерът, като добави, че от 2015 година насам Атина води многовекторна политика. Припомняме, че миналата седмица в Русия се появи информация, че тръбата на \"Турски поток\" ще минава през България към западните страни. По този начин руската тръба на практика ще заобиколи страната ни.", "date": "2018.12.07", "title": "Алексис Ципрас: Разговаряме с ЕС „Турски поток“ да заобиколи България"}
{"url": "https://www.faktor.bg/bg/articles/90-000-politsai-shte-pazyat-protestite-vav-frantsiya", "text": "Безпрецедентни мерки за сигурност се въвеждат във Франция заради поредните протести, които се очакват в събота. Близо 90 000 служители на силите за сигурност ще бъдат разположени в цялата страна. Само в Париж броят им ще бъде 8000. Те ще бъдат подкрепени и от бронирана техника. Заради протестите на „жълтите жилетки”, затворена ще бъде и най-прочутата атракция на Париж - Айфеловата кула. Няма да работят още седем музея и исторически обекти в столицата, сред които Лувърът, музеят „Орсе”, музеите „Гран” и „Пти пале”.", "date": "2018.12.07", "title": "90 000 полицаи и бронирана техника ще пазят протестите във Франция"}
{"url": "https://www.faktor.bg/bg/articles/novini/balgariya/tsvetanov-razgovarya-sas-starshi-direktora-po-evropeyskite-i-ruskite-vaprosi-v-saveta-za-natsionalna-sigurnost-fiona-hil-v-beliya-dom", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща със старши директора по европейските и руските въпроси в Съвета за национална сигурност Фиона Хил. Срещата се проведе в Белия дом и продължи с повече от час над първоначално предвиденото време. По време на разговора бяха обсъдени широк кръг от въпроси на регионалната сигурност. И двете страни изразиха безпокойство от ескалацията на напрежението в Азовско море и Керченския пролив, като се обединиха около необходимостта от деескалация на конфликта. Председателят на ПГ на ГЕРБ Цветан Цветанов представи резултатите от приключилото Българско председателство на Съвета на ЕС, като подчерта приоритетността, която България отдава на евроатлантическата перспектива пред държавите от Западните Балкани. Беше постигнато съгласие, че евроатлантическата перспектива пред тези държави е от ключово значение за ограничаване на влиянието на трети страни в региона. Подобряването на средата за сигурност в региона на Балканите ще има благотворно влияние върху двустранните и многостранните отношения в района. В цялостния контекст на събитията в региона е необходимо затвърждаване на стратегическото партньорство между България и Съединените щати. Именно в този аспект трябва да се разглежда и предстоящата модернизация на българската армия. Цветан Цветанов информира, че в момента България е в заключителния етап за избор на нови изтребители за авиацията. Към момента финалисти са три самолета - Ф-16, Грипен и Юрофайтър, като се очаква българският парламент да излезе с решение в идните няколко месеца. Решението ще бъде политическо и ще бъде базирано на българските национални интереси и стратегически партньорства. Подобно решение ще затвърди геополитическата ориентация на България за десетилетия напред, тъй като след модернизацията на ВВС, предстои модернизиране на сухопътните войски и военноморският флот. По време на разговора беше подчертана също голямата важност за сигурността на България и на диверсификацията на енергийните доставки за страната. От тази гледна точка е важно осъществяването на газовия хъб \"Балкан\", но също така и интерконекторната връзка за втечнен газ с Гърция. Диверсифицирането на енергийните доставки ще допринесе за повече възможности за доставки и повече сигурност в региона. Именно в тази връзка България изследва всички възможности, подчерта Цветан Цветанов. Председателят на ПГ на ГЕРБ запозна старши директора по европейските и руските въпроси в Съвета за национална сигурност Фиона Хил с важността, която имат предстоящите през месец май 2019 г. избори за Европейски парламент, за трансатлантическите отношения. Недопускането на дезинформация и доминация на фалшивите новини в предизборната кампания е от решаващо значение за крайния резултат. Важно условие за бъдещето на трансатлантическите отношения е затвърждаването на статута на системните партии в Европарламента и недопускането на популистките партии да имат предимство при определяне на политическия дневен ред в Европа през следващите 5 години, заяви Цветанов. В края на срещата двете страни се договориха взаимният обмен на мнения да продължи и в бъдеще. От българска страна беше посочено, че прекрасна възможност за подобен обмен на мнения би била бъдеща среща между министър-председателя на България Бойко Борисов и президента на Съединените щати Доналд Тръмп в началото на 2019 г.", "date": "2018.12.07", "title": "Цветанов от Белия дом:Решението за нови бойни самолети ще бъде политическо, базирано на национални интереси и стратегически партньорства"}
{"url": "https://www.faktor.bg/bg/articles/novini/balgariya/andrey-pantev-predatelstvoto-na-ninova-ne-e-parvoto-v-istoriyata-na-stoletnitsata", "text": "Социалистите Георги Божинов и проф. Андрей Пантев заявиха пред Faktor.bg, че нямат логично обяснение защо председателят на БСП Корнелия Нинова бойкотира избора на Сергей Станишев за лидер на БСП. От редакцията потърсихме още мнения на социалисти, които не пожелаха да кажат какво се случва в БСП и дали с отношението си към Станишев Нинова не излага избирателите си.  \"Това поведение на Корнелия Нинова няма добро обяснение. Аз самият също нямам - защо постъпва по този начин\", коментира Георги Божинов, който е част от опозицията и подписката срещу политиката на Нинова.  Проф. Андрей Пантев, който също подкрепи демонстрацията срещу лидера на БСП, отговори лаконично, че в историята на БКП е имало и други случаи на политическо предателство, но отказа да уточни кои интриги в \"столетницата\" визира и дали става въпрос за свалянето на Тодор Живков и издигането на Петър Младенов за нов вожд.", "date": "2018.12.07", "title": "Андрей Пантев: Предателството на Нинова не е първото в историята на \"столетницата\""}
{"url": "https://www.faktor.bg/bg/articles/syankata-na-malar-vitae-nad-politicheskoto-blato-vav-vashington", "text": "Сянката му витае над \"политическото блато\" във Вашингтон, но Робърт Мълър остава невидим. Името му е в устата на всички в микрокосмоса на американската столица, но натовареният с руското разследване специален прокурор остава обвит в мълчание. Без да излиза от сенките, той нанася ударите си с подписване на съдебни документи, които ту обвиняват някой съветник на Доналд Тръмп, ту изтъкват лъжите на друг, коментира Пол Хандли от Франс прес. И всеки път по министерства, редакционни зали и вечери в заведения се чува един и същи въпрос: с какво разполага специалният прокурор срещу обитателя на Белия дом? От 18 месеца Робърт Мълър ръководи разследването на руските намеси в американската предизборна президентска кампания през 2016 г. и подозренията за сговор между Москва и предизборния екип на Доналд Тръмп. Разследването му с множество разклонения държи Вашингтон със затаен дъх и поставя под сериозно напрежение нервите на милиардера републиканец. Доналд Тръмп не крие раздразнението си от това, което в туитовете си нарича лишен от основание \"лов на вещици\". Колкото до Робърт Мълър, той според него е направо \"извън контрол\". Прогресистите, напротив, гледат на специалния прокурор като на супергерой и се въодушевяват от всяка съдебна процедура, която дава вид, че изтъкава дори съвсем тънка нишка между президента и Кремъл. Републиканците пък не смеят да си представят щетите за своята партия, ако в заключенията на Робърт Мълър се вменява вина на Доналд Тръмп. В медиите специалният прокурор се превърна в култов персонаж, чийто образ често е представян като джедай от \"Междузвездни войни\" или рицар от \"Игра на тронове\". \"Мълър идва\", шегуват се потребителите в интернет, използвайки известна реплика от този сериал (\"Зимата идва\"). Телевизионното предаване \"На живо в събота вечер\" дори завърши миналата седмица с пародиен кавър на известна песен на Марая Кери: \"Мълър, за Коледа искам само теб\" (Mueller, All I want for Christmas is you). Въпреки това отношение като към звезда Робърт Мълър остава слабо познат на широката общественост. 74-годишният бивш морски пехотинец оглави федералната полиция седмица преди атентатите от 11 септември 2001 г. Като ръководител на ФБР в продължение на 12 години той спечели уважение, без да разкрива личността си. Днес той продължава да избягва камерите. Живее в охранявано жилище в северната част на Вирджиния и влиза и излиза от офиса си през подземен паркинг. Не отива в Белия дом да разговаря с адвокатите на президентството, те отиват при него. Екипът му от двадесетина следователи и прокурори го представляват пред съдилищата. Тази година Робърт Мълър е забелязан на публично място само четири пъти: докато пресича улица, в непретенциозен ресторант, в магазин на \"Епъл\" със съпругата си Ан Стандиш и накрая на летище, където чакаше полет на няколко метра от Доналд Тръмп-младши, сина на президента, когото според медиите е взел на прицел. Като знак колко са редки, всяка от тези появи бе широко препредадена в социалните мрежи. В столица, гъмжаща от журналисти, нищо от работата му не изтича в медиите. Специалният прокурор има говорител, Питър Кар, който обяснява единствено това, което вече е публично достояние. За всичко друго дава неизменно един и същ отговор: \"Без коментар.\" Медиите са принудени да спекулират как напредва разследването му. Всяко процедурно действие се разчленява в продължение на часове по телевизиите и е предмет на дълги тълкувания във вестниците. Дори когато се публикуват, служебните документи на специалния прокурор оставят журналистите неудовлетворени. Например в документ, предаден на съдия във вторник вечерта за бившия съветник на Доналд Тръмп Майкъл Флин, се споменава \"съществената му помощ\" в руското разследване. Подробностите обаче са скрити под задраскани с черен маркер редове. На всички атаки на Доналд Тръмп Робърт Мълър винаги реагира дискретно.  Службите му нарушиха мълчанието си един-единствен път, през октомври, за да поискат от ФБР да разследва възможен опит да бъде очернен специалният прокурор. Консервативни активисти са заподозрени, че са платили на жени да обвинят Робърт Мълър, че ги е тормозил сексуално преди години. Тази история е толкова несвойствена за този човек, че като никога и демократи, и републиканци я отхвърлиха със смях.  (Източник: БТА)", "date": "2018.12.07", "title": "Сянката на Мълър витае над \"политическото блато\" във Вашингтон"}
{"url": "https://www.faktor.bg/bg/articles/signal-za-bomba-oprazni-redaktsiyata-na-cnn", "text": "Евакуираха централата на конгломерата \"Уорнър медия\" в центъра на Ню Йорк, където се намира редакцията на CNN, в четвъртък вечерта във връзка с анонимна заплаха за поставена бомба, съобщават световните агенции. Репортаж от евакуацията излъчи и самата телевизия. В социалната мрежа туитър полицейското управление на града съобщава, че част от близката улица е блокирана за пешеходци и превозни средства поради полицейска операция, пише КлубZ. По-късно полицията нарече \"фалшиви\" съобщенията за наличието на взривни устройства в сградата в центъра на Ню Йорк, където се намират търговски център, седалището на \"Тайм Уорнър\" и редакцията на CNN. Това съобщи телевизия NBC, цитирайки данни от източници в управлението на градската полиция, предава \"Фокус\". Според тази информация причината за тревогата е телефонно обаждане от неизвестен човек, който твърди, че в сградата на CNN са поставени пет взривни устройства. Полицията е евакуирала хората от сградата и са проверили обстойно всички помещения и общи пространства. Търсенето на взривни устройства не е дало резултати, съобщава NBC.", "date": "2018.12.07", "title": "Анонимен сигнал за бомба опразни редакцията на CNN"}
{"url": "https://www.faktor.bg/bg/articles/novini/balgariya/gen-atanasov-mvr-nyama-glaven-sekretar-zashtoto-vlastta-nyama-kandidatura-koyato-radev-shte-prieme", "text": "Лидерът на ДСБ ген. Атанас Атанасов призова от БСП, като опозиционна партия, да попита, дали настоящият вътрешен министър Младен Маринов е бил шофьор на Мето Илиенски от ВИС-2. Той коментира назначението на вътрешния министър, който преди това беше назначен от президента Румен Радев за главен секретар на МВР.  Атанасов заяви, че няма да се случи нищо с обвинението срещу Николай и Евгения Баневи, както не е имало резултат и с делата на Христо Ковачки. Той попита защо прокуратурата не е повдигнала обвинения към приватизаторите Баневи преди 10 години и заподозря, че става въпрос за показна акция. Лидерът на ДСБ припомни, че вече над два месеца и половина нямаме главен секретар на МВР, защото властта няма кандидатура, която Румен Радев ще приеме.", "date": "2018.12.07", "title": "Ген. Атанасов: МВР няма главен секретар, защото на властта ѝ липсва кандидатура, която Радев ще приеме"}
{"url": "https://www.faktor.bg/bg/articles/novini/balgariya/banevi-se-izpravyat-pred-sada-obvineni-sa-za-prane-na-nad-1-mlrd-lv", "text": "Екстрадираните от Франция у нас Евгения и Николай Банев ще се изправят пред съда, за да бъдат определени мерките им за неотклонение. Още вчера Специализираната прокуратура обяви, че ще поиска от съда да вземе на най-тежката мярка – „задържане под стража” спрямо Баневи.  Предявени са им обвинения за седем различни престъпления, извършвани в продължание на 13 години. Едно от обвиненията към бизнесмените е за пране на пари в размер на над 1 млрд. лева. Обвиняват семейството и за ръководене на организирана престъпна група. Разследвана по част от схемите е и майката на Николай Банев – Мария.", "date": "2018.12.07", "title": "Баневи се изправят пред съда, обвинени са за пране на над 1 млрд. лв."}
{"url": "https://www.faktor.bg/bg/articles/dnes-shte-e-predimno-oblachno-1", "text": "Днес облачността над страната ще е разкъсана - средна и висока, в много райони до предимно слънчево. В Дунавската равнина ще е с ниска слоеста облачност или мъгла. Ще е почти тихо. Максималните температури ще са между 3° и 8°, в местата с по-трайна мъгла около 0°, съобщи \"Фокус\". Атмосферното налягане бавно ще се понижава и след обяд вече ще е по-ниско от средното за месеца. По Черноморието в сутрешните часове ще има ниска облачност или мъгла. През деня облачността ще се разкъсва и намалява до предимно слънчево. Ще духа слаб до умерен вятър предимно от запад. Максималните температури ще са 4°-6°. Температурата на морската вода е 9-11°. Вълнението на морето ще бъде 1-2 бала.  В планините ще е предимно слънчево. Ще духа до умерен северозападен вятър. Максималната температура на височина 1200 метра ще е около 4°, на 2000 метра – около минус 3°.", "date": "2018.12.07", "title": "Днес атмосферното налягане бавно ще се понижава"}
{"url": "https://www.faktor.bg/bg/articles/borisov-shte-uchastva-v-petachniya-parlamentaren-kontrol", "text": "Премиерът Бойко Борисов ще участва в петъчния парламентарен контрол. Това предвижда програмата за работа на Народното събрание. Министър-председателят ще отговори на въпрос на зам.-председателите на ПГ на „БСП за България“ Драгомир Стойнев и Георги Свиленски и на депутата от опозицията Димитър Данчев. Въпросът им е свързан със създаването на Държавна агенция за пътна безопасност.  В контрола ще участват още четирима министри от кабинета. На депутатски питания ще отговарят вицепремиерът и министър на външните работи Екатерина Захариева, министърът на туризма Николина Ангелкова, министърът на културата Боил Банов и вътрешният министър Младен Маринов.  Законодателната програма на депутатите предвижда първо гласуване на промени в Закона за преминаването през и пребиваването на територията на Република България на съюзнически и на чужди въоръжени сили. Измененията са свързани с въвеждането на документ – карта на служител в структура на НАТО и на зависимо лице на такъв служител. Въпреки наличието на този нов документ в законовата уредба съществува практическа невъзможност за неговото издаване. Към настоящия момент доставката на бланки за български лични документи се осъществява по договор, сключен през 2016 г., в който не е предвидена бланка на карта на служител в структура на НАТО и на зависимо лице, поради което не са налице условия за издаване на такива документи. Такава бланка се предвижда да бъде изготвена при провеждане на процедура за избор на изпълнител по обществената поръчка за реализиране на Модел за централизирано персонализиране на български лични документи поколение 2019, одобрен от Министерския съвет. Издаването на този вид документи може да започне най-рано в средата на 2020 г. след пускане в експлоатация на новата система за издаване на български лични документи. Идеята на промените е до наличието на техническа възможност за издаване на карти да се създаде бърз и лесен механизъм за уреждане на пребиваването на чуждестранните военнослужещи от НАТО, цивилния компонент и техните зависими лица на територията на Република България. Според вносителите механизмът не би следвало да натоварва административно чуждестранните военнослужещи и да е лесно приложим от съответните компетентни структури. Програмата на депутатите предвижда още изслушване на министъра на енергетиката Теменужка Петкова за АЕЦ „Белене“. Предложението за изслушването й е внесено от депутата от ГЕРБ и председател на Енергийна комисия Делян Добрев.", "date": "2018.12.07", "title": "Премиерът ще отговаря на депутатски въпрос в днешния парламентарен контрол"}
