{"url": "https://www.faktor.bg/bg/articles/parlamentat-v-skopie-okonchatelno-prie-imeto-severna-makedoniya", "text": "Депутатите в Скопие приеха четири поправки, с които конституционното име на страната се променя от Република Македония на Република Северна Македония. Заседанието започна в сряда и трябваше да завърши с гласуване най-късно на 15 януари. Според македонски експерти обаче заради международния натиск за приключване на въпроса със смяната на името депутатите са решили да ускорят процедурата и вотът да е в първите няколко дни, пише \"Дневник\". Поправките минаха с малко над нужните две трети мнозинство (81 от 120 депутати) в парламента, с подкрепата на няколко депутати от опозиционната ВМРО-ДПМНЕ, която ги отхвърля. Заседанието не мина без спор с албански партии, които са извън управлението, но които искаха промени в последния момент в полза на малцинствата в Македония. Нямаше депутати \"против\" и \"въздържали се\" - консервативните народни представители, които не подкрепяха промените, бяха предупредили, че няма да присъстват на гласуването, преминало и на фона на протести пред сградата на парламента. Това бе третото гласуване на конституционните промени, необходими заради Преспанския договор с Гърция. С него страната се съгласи да промени името си и така да сложи край на 27-годишен спор с Атина. Договорът, който подписаха премиерите Зоран Заев и Алексис Ципрас, не се ползва с подкрепата на опозицията в Скопие, нито с тази на консерваторите в Атина (също в опозиция) или националистите от \"Независими гърци\", които са в управлението, с лидер министъра на отбраната Панос Каменос. След днешното гласуване обаче и гръцкият парламент ще трябва да гласува споразумението. По-рано тази седмица Каменос говореше за край на коалицията с лявата коалиция СИРИЗА на Ципрас заради Преспанския договор, позволяващ на Македония да включи в новото си име историкогеографската област, заради която е спорът. Днес същевременно лидерът на националистите отхвърли предишните си твърдения, че е \"министър в оставка\" и каза, че коалицията трябва да остане цяла. В Гърция вчера и днес бе и германският канцлер Ангела Меркел, която се срещна и с Ципрас, и с Каменос и лидера на опозицията Кирякос Мицотакис.", "date": "2019.01.11", "title": "Парламентът в Скопие окончателно прие името Северна Македония"}
{"url": "https://www.faktor.bg/bg/articles/novini/svyat/gartsiya-poiska-otnovo-reparatsii-ot-germaniya", "text": "Президентът на Гърция заяви на германския канцлер Ангела Меркел, че ще предяви съдебен иск за милиарди евро репарации за престъпленията, извършени по време на нацистката окупация в страната през Втората световна война.  Германия отхвърли претенциите на Гърция в миналото, но сега гръцкият президент Прокопис Павлопулос повдигна отново въпроса пред Меркел. „Поддържам позицията на нашата страна за търсенето на репарации за престъпленията, извършени от нацистите в Гърция по време на окупацията. Предприели сме съответните юридически процедури, но най-добре е този проблем да бъде решен на компетентен европейски форум – юридически или най-добре икономически“, заяви той. Меркел се извини за престъпленията на нацистите в Гърция, но избегна темата за репарациите. „Съзнаваме нашата историческа отговорност за страданията, причинени на Гърция от националсоциалистите. Това е урок за нас и ще направим всичко необходимо за гарантиране на добри отношения с Гърция“, каза тя. Германия отрича да дължи още репарации на Гърция, като твърди, че изплатените през 1960 г 115 милиона дойче марки са достатъчни. В края на 2018 година Атина поиска 288 млрд. евро репарации от Германия за нацистката окупация. Според доклад, компенсацията за унищоженията в Гърция през периода 1941-1944 г трябва да е в размер на 288 милиарда евро. Изчислено е, че Берлин трябва да изплати и допълнителни 11 милиарда евро, тъй като през 1943 г нацистите са взели заем от 476 милиона марки от Централната банка на Гърция, за да финансират военната си кампания в Северна Африка.", "date": "2019.01.11", "title": "Гърция поиска отново репарации от Германия"}
{"url": "https://www.faktor.bg/bg/articles/rusiya-obmislya-obstrel-na-grazhdanski-samoleti-ako-narushat-granitsite-y", "text": "\"В целия цивилизован свят има правила кога се разрешава взривяването на граждански самолети с пътници на борда, които нарушават въздушната граница на страната\".  Това заяви пред \"Известия\" ръководителят на Бюрото на военно-политическите анализи Александър Михайлов по повод проекта за правителствено постановление, разработено от военното министерство на Русия. Документът е на ниво междуведомствено съгласуване. Отбелязва се, че обстрелването на самолетите-нарушители ще става само тогава, когато умишленото взривяване на самолета може да предизвика екокатастрофа, масова смърт на хора или повреждане на стратегически обекти. Преди подобен обстрел руските въоръжени сили неколкократно ще предупреждават за своите намерения. Според Михайлов, документът съответства на реалността и той може да внесе яснота във вече съществуващи нормативни разпоредби. Военният политолог напомни, че ако самолет незаконно пресече руската граница, той се съпровожда от руските Военнокосмически сили и може да бъде принудително свален. Освен това, ако има достоверна информация, че на борда се намират терористи и самолетът не реагира на опита да бъде предотвратено неговото навлизане в територията на страната, по него ще бъде открит огън. \"Документът действително е нужен, защото военните, които дежурят край зенитните оръдия и комплекси, следят на кормилото на бойните самолети, трябва да знаят, че законът е на тяхна страна. Че няма да бъдат възпрепятствани и затворени за това, че защитават интересите на своята страна\", заяви експертът. Той допълни, че проектът трябва да бъде приет след консултации с други силови ведомства и производители на руски авиационни съоръжения: ФСБ, Министерството на промишлеността и търговията, Росавиация и др. заинтересовани структури на Русия.", "date": "2019.01.11", "title": "Русия обмисля обстрел на граждански самолети, ако нарушат границите й"}
{"url": "https://www.faktor.bg/bg/articles/nov-intsident-v-pirin-spasiteli-izdirvat-petima-mladezhi", "text": "Планинските спасители от Банско в момента провеждат тежка акция по изваждане на петима младежи, изгубени в Пирин. Те са тръгнали да се спускат по улеите в района на Дамяница, извън района на ски зоната. Малко по-късно децата, които са между 15 и 18 г., бяха открити невредими в района на Дамяница. Тепърва ще се изяснява защо са напуснали ски зоните.  Припомняме ви, че по-рано днес лавина уби двама млади сноубордисти под връх Тодорка в Пирин. Младежите са влачени от снежната маса 800 метра. Бяха открити от спасителите и от кучета след 2-часова акция.", "date": "2019.01.11", "title": "Спасители откриха невредими пет деца в Пирин"}
{"url": "https://www.faktor.bg/bg/articles/savetat-na-obedinenite-patrioti-se-sabira-obsazhda-kupuvaneto-na-f-16", "text": "Съветът на коалиция \"Обединени патриоти\" се очаква да се събере следващия вторник, за да обсъди предложението на Министерския съвет страната ни да преговаря със САЩ за купуването на осем изтребителя F-16. Същият ден проекторешението ще бъде обсъждано на закрито заседание на парламентарната комисия по отбрана. Очаква се цената да надвиши първоначално планираните разходи от 1.8 млрд. лв. Тази седмица лидерът на НФСБ Валери Симеонов обяви, че е нужен нов конкурс за купуване на бойни самолети. Очаква се и депутатите от \"Атака\" да не подкрепят предложението за преговори за изтребители от САЩ при гласуването му в пленарната зала. Днес вицепремиерът, военен министър и лидер на ВМРО Красимир Каракачанов каза, че е говорил със Симеонов за изтребителите и му е обяснил, че нов конкурс би забавил модернизацията на армията с още 2 години, с което той не е съгласен. Симеонов е поискал разяснения за бойните самолети, които Каракачанов му дал. Попитан дали е успял да го убеди, той каза, че не е пастор да го убеждава. Военният министър каза още, че в четвъртък се е срещал с лидера на АБВ Румен Петков, за да му обясни за изтребителите и да го помоли да спре да говори за неща, които не разбира. Заседанието ще е първата сбирка на съвета на т.нар. малка коалиция за тази година. В последните месеци напрежението във формацията се увеличаваше по различни теми, а Волен Сидеров неведнъж искаше оставките и на Валери Симеонов, и на Красимир Каракачанов като вицепремиери. Засега се правят опити партията му \"Атака\" да се яви на евровота с формация на сегашния евродепутат Николай Бареков. По неофициална информация в \"Обединени патриоти\" не успели да се разберат кой да е водач на листата, тъй като желание за това имали и Сидеров, и сегашният евродепутат Ангел Джамбазки.", "date": "2019.01.11", "title": "Съветът на \"Обединените патриоти\" се събира, за да обсъди купуването на Ф-16"}
{"url": "https://www.faktor.bg/bg/articles/hristo-gadzhev-paketat-mobilnost-dokaza-che-temata-kakva-evropa-iskame-reflektira-i-varhu-balgariya", "text": "Първото полугодие ще мине под знака на предстоящите европейски избори. Хубавото е, че ще имаме времето хората да могат да осъзнаят важността да се гласува на тези избори и колко е важен европейският дебат в България. Това заяви пред Нова телевизия депутатът от ГЕРБ Христо Гаджев. ,,Темите, които касаят Европа, не са толкова далеч от нас, защото те рефлектират и върху България, както например беше с пакета \"Мобилност\", за който смятам, че успяхме да извоюваме добро решение'', каза Гаджев и допълни, че по думите му тази година няма да има повече от два избора. ,,За съжаление нашите очаквания за 2019 г. са да бъде такава, каквато започна – със скандали и провали в едно управление. Скандалът с винетките, с избора на нов самолет, протестът на българските превозвачи. Очакваме края на това управление”, заяви Иван Иванов от БСП. „Тази коалиция едва ли ще завърши този мандат, защото то не носи позитиви, а само негативи. Като цяло тази коалиция е раздирана от противоречия”, коментира още депутатът. ,,По тази логика БСП също трябва да се разпадне, защото и тя е раздирана от противоречия'', отвърна му Гаджев.", "date": "2019.01.11", "title": "Христо Гаджев: Ако следваме логиката на БСП, съвсем скоро тя ще се разпадне"}
{"url": "https://www.faktor.bg/bg/articles/dogovorka-dvamata-deputati-ot-besa-shte-glasuvat-za-promenite-v-konstitutsiyata-na-makedoniya", "text": "Премиерът на Република Македония Зоран Заев и лидерът на партия Беса Билал Касами са се споразумели двамата депутати от Беса да гласуват \"за\" промените в конституцията, съобщават македонските медии, които цитират говорителя на управляващия Социалдемократически съюз Костадин Костадинов, предава БТА. С това управляващото мнозинство си осигури 80 депутати, които да гласуват \"за\" конституционните поправки за прилагане на Преспанския договор с Гърция. Според неофициална информация договорено е исканията на Беса дса бъдат вградени в закони, а не в конституцията. За Билал Касами спорно е това, че предвиденото в Договора от Преспа за гражданстквно \"македонско/граждани на Р Северна Македония\" с албанския превод получава двойно знамчение, на \"македонсик\", но и на \"македонец\". Очаква се заседанието на македонския парламент да продължи, за да бъдат гласувани промените.", "date": "2019.01.11", "title": "Заев и Касами се договориха: Двамата депутати от БЕСА ще гласуват \"за\" промените в конституцията"}
{"url": "https://www.faktor.bg/bg/articles/poli-zlatareva-zakopa-rumen-radev-i-glavniya-mu-sekretar-za-f-16-hvarlyate-kamani-v-sobstvenata-si-gradina", "text": "Водещата на \"Още от деня\" Поли Златарева не издържа да слуша секретаря на Румен Радев полк. Димитър Стоянов  в студиото на БНТ за това, защо не трябва да се купуват американските изтребители Ф-16. След канонадата от опорни точки, които слушаме месеци наред, тя директно припомни на президентството, че държавният глава през 2012 г.  в интервю пред в. \"Преса\" е искал да имаме американски самолети, а днес е на друго мнение. Златарева допълни, че поведението на служителите в \"Дондуков\" 2 може да се сравни с хвърляне на камъни в собствената градина.  Полк. Стоянов през цялото време повтаряше тезата, която споделят и от БСП, че Министерският съвет и депутатите не спазвали собствените си закони, които са приели в предишното Народно събрание. По думите му, имало критерии, които не отговаряли на конкурса. Водещата отново се намеси и припомни, че от специалната парламентарна комисия в парламента са категорични, че не става дума за конкурс, а за пожелателни параметри на самолетите, които са гласувани. Стоянов отговори, че имало сценарий, който въпросната комисия изпълнявала. Той не пожела да каже от кого е написан. За да излезе от ситуацията, военният все пак каза, че и Ф-16, и \"Грипен\" били добри машини и имали своите плюсове и минуси.", "date": "2019.01.11", "title": "Поли Златарева закопа Румен Радев и главния му секретар в ефир: Хвърляте камъни в собствената си градина!"}
{"url": "https://www.faktor.bg/bg/articles/svetoslav-malinov-bih-prizoval-protestirashtite-prevozvachi-ne-preminavayte-v-antievropeyska-ritorika", "text": "Евродепутатът от ЕНП/ДСБ Светослав Малинов коментира пред БНТ протестите срещу пакета \"Мобилност\" и частичната победа на българските превозвачи. Когато се изпусне моментът да наложим интереса си, протестите също са начин. Като председател на Съвета на ЕС можехме да направим повече в това отношение. Сега се тръгна към най-лошия вариант. В последния момент се стигна до едно притеснение в самите евродепутати. Това спиране на пакета обаче не е окончателно. Най-лошият вариант не е окончателно изхвърлен, той може да ни се стовари на главата след няколко седмици. В този смисъл ние трябва да се борим само за едно - отлагане на гласуването в пленарна зала. Нашата цел е именно това - да не се стигне до гласуване. Това е пакет, в който заедно с много смислени неща, защитаващи правата на шофьорите, както и абсолютно необходми норми, които обновяват законовата база, има няклко неща, които са насочени срещу няколко страни - и те са вече моторно известни - че превозното средство трябва да се връща, което е пълен абсуд - шофьорът да се връща в страната, в която е регистриран неговият автомобил, което е определено насочено към периферно разположените в географско отношение държави. И колкото повече хора научават тези неща, толкова повече се учудват,защото това са незащитими тези. Парадоксът в случая е, че съвсем определено, понеже става дума за автомобилен превоз, не могат да бъдат еднакви за страни, които са географски в центъра на Европа и страни като България или Румъния. Абсолютно никой не е дал смислено обясение. Вчера за първи път чух обяснение - беше смехотворно. На всеки 4 седмици седмици да се връща превозното средство, след като се знае, че това не са български автомили и тяхната поддръжка може да се извършва и навън.  Това е директна провокация срещу българи, румънци, литовци, латвийци и поляци. Не мисля, че премиерите на тези страни ще го допуснат в Съвета. Казвам го директно. И меко. Срещу нас има една много сериозна коалиция от държави, опитни в европейските дела, и ние не можахме да се организираме, да разпознаем интереса си и да използваме в максимална степен инструментите си.  Бих обаче призовал всички протестиращи - не преминавайте в антиевропейска риторика, защото именно този общ пазар, който ни дава свободно придвижване, ни храни. Ние се борим в момента да защитим европейските ценности. Най-силният аргумент срещу този пакет е да се демонстрира как той нарушава европейските свободи и общия пазар. В случая група държави се организират срещу друга група държави. Става дума за конкретен бизнес, за желание да се намали конкурентоспособността.", "date": "2019.01.11", "title": "Светослав Малинов: Да не преминаваме в антиевропейска риторика, защото този общ пазар ни храни"}
{"url": "https://www.faktor.bg/bg/articles/zemetresenie-razlyulya-turtsiya-1", "text": "Земетресение с магнитуд 3,8 бе регистрирано днес в северозападния турски окръг Бурса, съобщи турската телевизия СиЕнЕн-Тюрк, като се позовава на Дирекцията за управление при бедствия и извънредни ситуации (АФАД). Земетресението е регистрирано в 19,09 ч. местно време (18,09 ч.) в района на град Нилюфер, допълва БТА. Трусът е станал на дълбочина 8,4 километра. По първоначални данни няма ранени хора и разрушения.", "date": "2019.01.11", "title": "Земетресение разлюля Бурса"}
{"url": "https://www.faktor.bg/bg/articles/obshtestvo/kabinetat-predlaga-shamarite-na-detsa-vkashti-da-se-schita-za-prestaplenie", "text": "Въвеждане на пълна и изрична забрана за телесно наказание над деца, криминализиране на домашното насилие и ефективна работеща система за превенция, наблюдение и изпълнение на тези забрани. Това предвижда проект за национална стратегия за детето за периода 2019 - 2030 г., качена за съгласуване на правителствения сайт за консултации. Документът от над 70 страници тепърва ще минава през съгласувания, трябва да бъде одобрен и от правителството, и парламента. Едва след това ще се направи и план за изпълнението на стратегията със срокове и отговорни за промените институции. Една от стратегическите цели на документа е забраната за телесни наказания над децата. Оповестени наскоро данни сочат, че седем от десет деца в България са жертва на насилие в семействата си. Други данни показват, че 88% от родителите осъзнават, че шамарите са неефективно възпитателно средство, но голяма част от тях продължават да ги прилагат. Проектът за стратегия си поставя за цел да бъдат повишени компетентностите на здравните специалисти в областта на здравето, развитието и емоционалното благополучие на децата, развитие на уменията им за консултиране. Както и да се подобри разпознаването и реакцията при насилие и нездравословни методи за отглеждане на децата. Макар от години властите да обещават реформа в детското правосъдие и да се твърди, че се работи по законови промени, проектът за стратегия до 2030 г. отново си поставя подобна цел: \"Осъществяване на цялостна реформа в областта на правосъдието за деца и създаване на система за детско правосъдие, ориентирана към правата на децата.\" Тепърва се планира създаване и прилагане на адаптирани процедури за участие на деца в административни, граждански и наказателни производства. Заради все по-нарастващите проблеми около трафика на деца се предвижда да се закрепят на законово ниво съществуващите координационни механизми за третиране на случаи на насилие и трафик на деца. Документът предвижда приемане на стандарти за информационна и дигитална сигурност и въвеждането им в практиката. Говори се за повишаване на дигиталната култура на децата и обучение за безопасно използване на съвременните технологии. Макар по закон детските градини и училищата да нямат право да връщат децата със специални образователни потребности, стратегията предвижда още нормативни промени, въвеждащи задължение за изграждане на приобщаваща среда с цел приобщаването на децата с увреждания, децата от различен етнически произход и децата от различни уязвими групи. Предвижда се въвеждане на стандарти за качество на грижите в детските ясли и предучилищното образование в съответствие с Европейската рамка за качество за услугите за образование и грижи в ранна детска възраст. Документът обещава повече спорт в училище, кариерно ориентиране, сексуално образование, повишаване на здравната култура, участие на децата и родителите в образователния процес.", "date": "2019.01.11", "title": "Забраняват се шамарите на деца вкъщи, стават престъпление"}
{"url": "https://www.faktor.bg/bg/articles/obshtestvo/zakon-i-red/prokuraturata-chastniyat-sadeben-izpalnitel-prodal-nezakonno-libiyskiya-korab", "text": "Частен съдебен изпълнител е продал незаконно либийския кораб „Бадр“, който се превърне в причина за дипломатически скандал между България и Линия. Окръжната прокуратура в Бургас образува досъдебно производство за превишаване на права от страна на длъжностно лице, съобщи ТВ \"Европа\".  Припомняме,че либийският танкер „Бадр“ две години е предмет на съдебен спор между българската компания „Булгаргеомин“ и либийската държава. Според оповестената от прокуратурата информация българската фирма е претендирала за 9 250 362 американски долара. От 2017 г. плавателният съд е на пристанище Бургас, докато в края на декември миналата година, въпреки редица решения на Бургаския окръжен съд и последващи инстанции, корабът е предаден в полза на българската компания.  На 21 декември 2018 г. частни охранители и съдебен изпълнител, придружени от представители на „Гранична полиция” и „Морска администрация” се качват на кораба и принуждават екипажа му да слезе. Следва смяна на името на плавателния съд на „Бдин“ и отплаването му под панамски флаг, въпреки решението на Районния съд в Бургас подобни действия да не бъдат предприемани. Образуваното от прокуратурата досъдебно производство е за престъпление по служба, за което се предвижда лишаване от свобода до 5 години. Окръжният прокурор на Бургас уточни, че по делото все още няма официално привлечено лице. В същото време стана известно, че частният съдебен изпълнител Тотко Колев, който съдейства за смяната на собствеността, флага и екипажа на либийския плавателен съд, е напуснал страната още на 20 декември. До момента не е известно, дали е обявен за издирване.", "date": "2019.01.11", "title": "Прокуратурата: Частният съдебен изпълнител продал незаконно либийския кораб"}
{"url": "https://www.faktor.bg/bg/articles/evrodeputati", "text": "Протестът в Брюксел бе добър сигнал, че има сериозен проблем, който е притеснителен не само за българските превозвачи. Но общите усилия винаги водят до успех, в това число да защитим и българския национален интерес. Това коментира по повод вчерашния протест на БГ-превозвачи в Брюксел и последните решения на ЕП по пакета „Мобилност“ евродепутатът Андрей Ковачев.  По думите му се върви към нула възможността да мине законодателството по пакета „Макрон“ в рамките на този мандат на Европарламент. Официалната позиция на ЕНП е като тази на българската позиция. В синхрон сме в позициите и с Таяни. Нека новият ЕП заедно с новата ЕК да продължи да решава този въпрос и да се вземат оптималните решения за пакета „Мобилност“, аргументира позицията си Ковачев. Тя се споделя е от евродепутата Ангел Джамбазки. Той смята, че това, което се е случило в Европарламента вчера в дългосрочен план е добре за нашата икономика, предвид направените нечестни и цинични предложения по пакета „Мобилност“. Самото гласуване в ЕП показа, че по тези предложения няма съгласие, има ясно разделение и този въпрос трябва да бъде отложен за следващия мандат на ЕП. Най-много натискат Франция, Белгия, Австрия. Прави се опит да се засмуче работна ръка от периферията към центъра. За първи път с протеста си българските превозвачи заявиха своето равноправие в ЕС, посочи Джамбазки.", "date": "2019.01.11", "title": "Евродепутати: С протеста на БГ-превозвачи в Брюксел заявихме своето равноправие в ЕС"}
{"url": "https://www.faktor.bg/bg/articles/muzikalniyat-direktor-na-ilinoyskata-filharmoniya-stiliyan-kirov-dirizhira-v-sofiya", "text": "Любопитна среща очаква меломаните на 17 януари в зала България. Един от най-перспективните български диригенти Стилиян Киров застава за първи път пред Софийската филхармония. В програмата са включени Концерт за пиано и оркестър No 2 от Лист и Симфония No 4 от Брамс. 34-годишният Стилиян Киров вече е музикален директор на Илинойската филхармония. Той е сред младите български диригенти, които очароват със своята непосредственост и професионализъм. За него \"Чикаго трибюн\" пише: \"Стилиян Киров - свежа аномалия в епоха на музиканти, които мислят само за автобиографиите си\". Възпитаник е на престижния \"Джулиард\" в Но Йорк, където завършва с награда за изключителни постижения. Магистратура по дирижиране завършва в \"Екол Нормал дьо мюзик\" в Париж. Посещавал е майсторски класове на големите Курт Мазур и Майкъл Тилсън Томас. Бил е музикален директор на \"Симфония в до\" в Ню Джърси и на симфоничния оркестър на Бейкърсфийлд в Калифорния. Работата му със симфоничния оркестър на Мемфис му носи награда ЕМИ. \"2019-та започва със вълнуващо завръщане у дома за концерт със Софийската филхармония и Петра Погади. Това е оркестърът, който чух на най-първия си концерт като дете. Оркестърът, който слушах всеки четвъртък в зала \"България\", мечтаейки един ден да имам възможността да работя с тези невероятни музиканти. Чувствам се изключително привилигирован и щастлив, че този ден дойде - 17-ти януари, зала \"България\"!\" - сподели Киров в социалните мрежи. Петра Холендер-Погади е една от най-обещаващите пианистки от своето поколение, притежаваща \"завидна виртуозност\" и \"изключително сценично присъствие\". Концертира в много европейски страни, САЩ и Китай. Родена в Братислава (Словакия), тя проявява интерес към музиката и започва да свири на пиано на 5-годишна възраст. Две години по-късно вече е в курса за талантливи деца на частния университет по музика \"Антон Брукнер\" в Линц (Австрия) в класа на Готфрид Хеметсбергер. На 14 години Петра Погади изнася първия си солов рецитал, става лауреат на музикалния конкурс \"Prima La Musica\", печели стипендия като най-младия участник в предаването за млади артисти на Словашката национална телевизия. Завършва с отличие магистърската степен на университета в Линц, усъвършенства в Университета за музика и сценични изкуства във Виена и Консерваторията на Париж и многобройни майсторски класове в Австрия, Полша, САЩ, Русия, участва във фестивали в Израел и в Ню Йорк. Петра Погади печели конкурс и изпълнява Втората соната за пиано от Шопен в документален филм за легендарната израелска пианистка Пнина Залцман. Присъединява се към кампанията \"Йехуди Менухин - музика на живо сега!\" - Фондация, осигуряваща срещи с музиката на пребиваващите в сиропиталища, старчески домове, затвори и болници. Пианистката е изнесла повече от 80 рецитала за Фондацията. От 2013 г. Петра Погади членува в \"Централен европейски форум за музика, изкуство и култура\" и е сред академичния състав на \"Музикален фестивал и майсторски класове\" в Марианка (Словакия). Билети на касата за зала България, ивентим, ипей и и тикетсбг.  (източник:dir.bg)", "date": "2019.01.11", "title": "Музикалният директор на Илинойската филхармония Стилиян Киров дирижира в София"}
{"url": "https://www.faktor.bg/bg/articles/sport/svetat/vladimir-klichko-se-zavrashtane-na-ringa-iska-revansh", "text": "Боксовата легенда Владимир Кличко е все по-близо до завръщане на ринга.  Украинецът спря с бокса след загубата от Антъни Джошуа през 2017 година, но сега се готви за реванш. Според авторитетния боксов експерт Стив Бънс - Кличко може да се качи на ринга срещу Джарел Милър. \"Милър щеше да се бие с Джошуа в Лондон през април, но мачът едва ли ще се състои. Антъни Джошуа има други приоритети, но чух че Владимир Кличко се завръща и е сериозен вариант за битката с Милър\", обясни Бънс.", "date": "2019.01.11", "title": "Владимир Кличко се завръща на ринга, иска  реванш"}
{"url": "https://www.faktor.bg/bg/articles/silvi-vartan-pozdravi-plovdiv-kato-evropeyska-stolitsa-2019", "text": "Голямата френска певица от български произход Силви Вартан изпрати специален поздрав към Пловдив, който бе избран за Европейска столицата на културата 2019. В събота в града под тепетата ще бъде даден старт на грандиозна културна програма, която със сигурност ще привлече вниманието не сама на стотици българи, но и на чужди туристи.  Посланието на Вартан е поднесено на фона на известната песен \"Марица\" - реката, която преминава през Пловдив и която, по нейните думи, е символ на свободата.   \"Добър вечер, скъпи приятели, С огромна радост разбрах, че Пловдив е избран за Европейска столица на културата за 2019 година. Това е напълно заслужено, защото градът е много красив и изпълнен с чар. Освен това е един от най-старите градове в Европа, в който историята и културата се преплитат от векове. Пресича го най-дългата река на Балканите - вашата река, моята река - Марица, която за всички нас е символ на свободата\", казва в обръщението си Вартан. Тя отбелязва, че се е запознала подробно с програмата и признава, че е силно впечатлена. Затова днес трябва да сме щастливи и да се гордеем, че в България имаме всички тези съкровища. В заключение именитата певица отправя пожелания за щастлива година, изпълнена с много успехи.", "date": "2019.01.11", "title": "Силви Вартан със специален поздрав към Пловдив - Европейска столица 2019 (ВИДЕО)"}
{"url": "https://www.faktor.bg/bg/articles/vsichki-firmi-sa-dlazhni-da-publikuvat-deystvitelnite-sobstvenitsi-do-31-may", "text": "Всички юридически лица или други правни образувания в България трябва да декларират действителните си собственици до 31 май. Това задължение възникна още през миналата година с приемането на Закона за мерките срещу изпирането на пари (ЗМИП), като първоначалният срок беше отложен заради липсата на готовност на правилник за прилагането му, пише \"Капитал\". С обнародвания на 8 януари правилник, в който се съдържат и образци на декларациите, отпада и тази пречка, като така вече от 1 февруари трябва да започне кампанията по деклариране на действителните собственици. Дотогава Агенцията по вписванията трябва да е осигурила възможност за вписване на данните в Търговския регистър, в регистъра на юридическите лица с нестопанска цел и в регистър БУЛСТАТ. Това е само един аспект от ЗМИП, който вменява и много повече изисквания към задължените по него лица - пространен списък, включващ държавни органи и регулатори, финансови институции и платежни оператори, но достигащ и до политически партии и спортни клубове. Частта с действителните собственици обаче засяга практически всяка фирма в страната. Декларираните данни трябва да са публично достъпни, каквото е изискването на последната редакция на европейската директива за противодействането на прането на пари, която се транспонира чрез ЗМИП.", "date": "2019.01.11", "title": "Всички фирми са длъжни да публикуват действителните собственици до 31 май"}
{"url": "https://www.faktor.bg/bg/articles/andrey-delchev-otlaganeto-na-zakona-za-gorivata-e-trevozhen-simptom", "text": "Отлагането с шест месеца на влизането в сила на Закона за горивата, който цели да изсветли търговията и да се сложи край на контрабандата, е тревожен симптом. Тази позиция изрази пред БНР Андрей Делчев, изпълнителен директор на Българската петролна и газова асоциация (БПГА). Асоциацията беше един от най-ревностните поддръжници на закона, а вчера тя обяви, че напуска КРИБ и иска спешна среща с премиера.   „Ако годишно говорим за изгубени за бюджета данъци – акциз и ДДС, от порядъка на 700-800 млн. лева от сивия сектор, то отлагането с половин година означава поне половин година забавяне на събирането на тези данъци, на мобилизиране на контролните органи в посока на известяване на сектора. Закон, насочен за борба със сивия сектор, се отлага по причини, които биха могли да бъдат решени по друг начин, и това е смущаващо“. От Асоциацията са поискали среща с министър-председателя Бойко Борисов, очакват неговия отговор. „Отлагането на закона не е коментирано с БПГА, която е единствената представителна организация на фирми и търговци в този бизнес. Тя представлява най-голямата рафинерия в България, представлява 70-80% от търговията на едро с горива и 70% от тази на дребно с горива. Ако с такава организация не се коментират такива закони, то нещата се случват не в синхрон с желанията на прозрачния бизнес“, каза още Делчев в предаването „Нещо повече\". Андрей Делчев коментира, че в момента горивата в България са в ниската си точка. Според него в близка перспектива няма макропричини цените на суровия петрол да вървят нагоре и респективно цените на дребно отново да тръгнат също нагоре.", "date": "2019.01.11", "title": "Андрей Делчев: Отлагането на закона за горивата е тревожен симптом"}
{"url": "https://www.faktor.bg/bg/articles/tsenite-na-zhilishtata-vav-bapna-i-lovdiv-rastat-znachitelno-po-barzo-ot-sofiyskite", "text": "Цeнитe нa жилищaтa в Бългapия щe пpoдължaт дa pacтaт и пpeз тaзи гoдинa, нo c мнoгo пo-бaвни тeмпoвe в cpaвнeниe c пpeдxoднaтa. Toвa oчaĸвa пpeдceдaтeлят нa Haциoнaлнo cдpyжeниe \"Heдвижими имoти\" Дoбpoмиp Гaнeв. \"Oчaĸвa ce pъcт oт 2-3% нa гoдишнa бaзa нa цeнитe нa жилищнитe имoти y нac\", ĸoмeнтиpa тoй в интepвю пpeд ВlооmbеrgТV Бългapия. \"Дaннитe нa HCИ oтчeтoxa cъвceм cлaб cпaд нa pъcтa нa цeнитe нa пaзapa y нac. Πoдoбни ca oчaĸвaниятa и зa cлeдвaщaтa гoдинa. Oчaĸвaниятa ca pъcтът дa бъдe 2-3% нa гoдишнa бaзa зa цeнитe нa жилищнитe имoти\", пocoчвa тoй. Πo дyмитe нa Гaнeв пpeз 2019 гoдинa във фoĸyca щe бъдe пoĸaчвaнeтo нa лиxвитe. \"Teмпът нa инфлaциятa мoжe дa пoдпoмoгнe интepeca нa дpeбнитe инвecтитopи ĸъм пoĸyпĸaтa нa имoти, зa дa зaпaзят cтoйнocттa нa cпecтявaниятa cи\", ĸaзвa oщe eĸcпepтът. Дpyг фaĸтop, ĸoйтo гoвopи зa cъcтoяниeтo нa ceĸтopa, ca paзpeшeниятa зa cтpoeж. \"Beчe имa дocтaтъчнo пpeдлaгaнe и зapaди тoвa виждaмe зaбaвянe нa pъcтa. Toвa e нopмaлнo пoвeдeниe нa инвecтитopитe и игpaчитe нa пaзapa. Πъpвoтo дeвeтмeceчиe пoĸaзвa 140% pъcт нa paзpeшeниятa в Coфия. И oĸoлo милиoн и 100 ĸвaдpaтни мeтpa paзгъpнaтa зacтpoeнa плoщ\", пocoчвa Гaнeв и дoбaвя: \"Toвa e дoбpe зa ĸyпyвaчитe, зaщoтo избopът ce yвeличaвa, нo oт дpyгa cтpaнa - бaнĸи, ĸyпyвaчи и инвecтитopи тpябвa дa бъдaт внимaтeлни.\". Eĸcпepтът ĸoмeнтиpa, чe зa пъpвитe дeвeт мeceцa нa 2018 гoдинa pъcтът нa oбeмa нa cдeлĸитe в cтpaнaтa e 1 нa cтo. B Coфия тoй e 2 нa cтo, ĸoeтo e cпaд в cpaвнeниe c пpeдxoдни гoдини. Oт дpyгa cтpaнa Bapнa и Πлoвдив зaпиcвaт знaчитeлнo пo-виcoĸ pacтeж - cъoтвeтнo 12% и 5%. \"Имa плaтeжocпocoбнo тъpceнe и имa лoгиĸa в нeгo, дoxoдитe ca дoбpи. Mнoгo бългapи виждaт cмиcъл и в пoĸyпĸaтa нa вaĸaнциoнни имoти нa мopeтo. Цeнитe ca вълнyвaщи и зaтoвa мoжe би бългapитe ca тaĸa aĸтивни. Te зaĸyпyвaт имoти c инвecтициoннa цeл\", пocoчвa oщe Гaнeв.", "date": "2019.01.11", "title": "Цените на жилищата във Bapнa и Πлoвдив растат знaчитeлнo по-бързо от тези на софийските"}
{"url": "https://www.faktor.bg/bg/articles/lavina-padna-v-bansko-ubi-dvama", "text": "Лавина над Банско уби двама сноубордисти.   Те са предизвикали свличането на снежната маса.   Инцидентът е станал днес, около 12:00 ч. малко под връх Тодорка в Пирин. По информация на ПСС в момента лавинната опасност е значителна.", "date": "2019.01.11", "title": "Лавина падна в Банско, уби двама сноубордисти"}
{"url": "https://www.faktor.bg/bg/articles/treys-grup-s-ostra-reaktsiya-sreshtu-izvlyanieto-na-ninova-dnes", "text": "„Трейс Груп Холд“ АД няма действащи договори с държавното предприятие „Автомагистрали“ ЕАД.  „Трейс Груп Холд“ АД не е подизпълнител на „Автомагистрали“ ЕАД\". Това заявяват в официално становище до медиите от “Трeйс Груп Холд”АД в отговор на изявлението на лидера на БСП Корнелия Нинова от парламентарната трибуна днес. Ето целия текст: До Служителите на “Трeйс Груп Холд”АД Акционерите на “Tрейс Груп Холд” АД Медиите ОТНОСНО: Декларация от името на ПГ „БСП за България“, произнесена от председателя на парламентарната група на БСП Корнелия Нинова в началото на новия политически сезон от трибуната на Народното събрание на 11.01.2019 г. Уважаеми дами и господа, Уважаеми журналисти, В политическото си слово председателят на БСП Корнелия Нинова от трибуната на Народното събрание коментира: „Докато хилядите български семейства получиха честитки за Коледа с по-скъп ток, 5 фирми получиха огромен коледен подарък - над 1 милиард лева за строителство на магистрали. Тези пари се раздадоха извън закона без обществени поръчки. Време е да се назоват имената на олигархическите обвързаности. 1 милиард и 350 млн. лв за пътно строителна техника за получили „Хидрострой“, „Трейс Груп“, „Пътстрой 92“, „Главболгарстрой“, „ПСТ Груп“. Вярно ли е, че вече има преведени аванси на тези фирми?“ С настоящото писмо се възползваме от правото си на отговор и Ви информираме, че: * „Трейс Груп Холд“ АД е публична компания - всички наши договори за възлагане и изпълнение на строителни обекти, както и финансовата информация са обществено достъпни. В защита на нашите акционери, които са български и чуждестранни физически и юридически лица, ние сме длъжни по Закон да предоставяме пълна, навременна и вярна информация. * „Трейс Груп Холд“ АД е компания, която извършва дейности в сферата на строителството, ние сме изпълнители. Какви са процедурите за реализирането на обектите, за които се изразходва публичен ресурс, какви са правилата - решават политиците. Ние, като строители, искаме да има ясни правила, прозрачни процедури и практики, които гарантират изпълнението на обектите, качествено и в срок. Относно конкретното питане на г-жа Нинова, отправено от трибуната на Народното събрание, за да няма „замитане под килима“, което винаги ражда лавина от недоразумения и тежки имиджови щети, Ви информираме, че * „Трейс Груп Холд“ АД няма действащи договори с държавното предприятие „Автомагистрали“ ЕАД * „Трейс Груп Холд“ АД не е подизпълнител на „Автомагистрали“ ЕАД. Бихме искали да Ви информираме, че за обявените обществени поръчки за изграждане и рехабилитация на пътна инфраструктура през 2017 г. от АПИ, Холдингът участва в 21 тръжни процедури, отстранени сме на 10 позиции. Единственият обект, който печелим, е „Изграждане на обходен път на град Ахелой, част от първокласен път I-9 Слънчев бряг – Бургас“, на стойност 23 млн. и 200 хил. лв. Обектът стана част от Републиканската пътна мрежа през м. юни 2018 г., завършихме го 4 месеца преди срока по договор, и още не е изплатен. През 2018 г. на обявените от АПИ обществени поръчки за Калотина - Софийски околовръстен път на стойност 141 млн. лв. и Калотина - Храбърско на стойност 117 млн. лв. сме отстранени. От нас се изисква огромна отговорност към достоверността на информацията - както Ви е известно, при публичните компании има висока степен на контрол и регулация, гарантиращи прозрачност. В заключение, в интерес на нашите акционери, на нашите служители и на обществеността Ви информираме, че през 2018 г. предприехме законови действия срещу лица, физически и юридически, които си позволиха пряко или косвено да уронят доброто име, престижа и търговската репутация на компанията чрез разпространяване и внушаване на неверни и заблуждаващи твърдения.  Вярваме, че, спазвайки принципите на журналистическата етика, ще публикувате написаното без редакторска намеса! 11.01.2019 г. С уважение София инж. БОЯН ДЕЛЧЕВ, изп. директор", "date": "2019.01.11", "title": "\"Трейс Груп\" с остра реакция срещу днешното изявление на Нинова от парламентарната трибуна"}
{"url": "https://www.faktor.bg/bg/articles/spas-rusev-i-kiril-domuschiev-vlizat-v-bitka-za-nova-tv", "text": "Шведската компания MTG преговаря за продажбата на най-голямата българска медийна група - \"Нова броудкастинг груп\", със собствениците на \"Левски\" Спас Русев и на \"Лудогорец\" - Кирил Домусчиев, твърди \"Капитал\". В процедурата за продажба, консултант в която е лондонският офис на Citi, те не участват заедно, а като конкуренти. \"Да, заявил съм интерес пред MTG за \"Нова\" в консорциум с голяма чуждестранна компания\", потвърди Спас Русев, като не пожела на етапа да разкрие кой е партньорът му. Сигурното е, че той не участва в преговорите през БТК, където е най-големият акционер. Кирил Домусчиев не беше открит за коментар. Появата на български играчи за \"Нова телевизия\" беше напълно очаквана развръзка след провала на сделката между MTG и чеха Петр Келнер, който миналата година купи българския бизнес на \"Теленор\". Неговият инвестиционен фонд PPF Group се беше договорил през февруари 2018 да плати 185 млн. евро за \"Нова броудкастинг груп\", която включва седем телевизионни канала и 19 онлайн компании с общи приходи за 2017 г. от 100 млн. евро. В понеделник собственикът на българската медийна група - шведската компания MTG, обяви, че прекратява споразумението за продажба с чешкия фонд заради действията на Комисията за защита на конкуренцията (КЗК). С безпрецедентно решение през лятото на 2018 г. българската антимонополна комисия блокира сделката. В момента тече обжалване на решението й в съда, но първото заседание по него е насрочено чак за май тази година. Проточването на делото практически направи сделката невъзможна. Дори и MTG да беше спечелила делото, отлагането във времето щеше да е направило офертата на Келнер невалидна. \"Прекратяването на договора с PPF Group е следствие от решението на българската Комисия за защита на конкуренцията да отхвърли предложената продажба на PPF, както и изтичането на удължената крайна дата по договора за покупко-продажба\", се казва в изявлението на MTG. От компанията уточняват, че са влезли в \"разговори\" за продажбата на \"Нова\" с \"други заинтересовани компании\". По-важното обаче е друго - с решението на КЗК беше даден ясен сигнал, че купувачът на \"Нова\" трябва да има одобрението на властта. А това означава местен играч или в най-лошия случай - местен партньор, който да има контрол върху съдържанието. За MTG e сравнително важно продажбата на българската \"Нова\" да стане бързо. Шведската компания се намира в процес на дълбоко преструктуриране, като иска да се превърне от дистрибутор в доставчик на съдържание. В момента \"Нова\" остана единствената телевизия на MTG, като процесите на рекламния и медийния пазар не предполагат цената й да се покачва през следващите месеци и години. Напротив, погледнато откъм Стокхолм, всеки ден, в който те притежават български бизнес, им носи загуби. Допреди няколко години се смяташе, че западните компании, които са инвестирали в медии из Източна Европа, носят отговорност на кого ще ги продадат, когато се изтеглят. Така например, когато германският медиен концерн ВАЦ продаваше българския си печатен бизнес, бяха положени сериозни усилия той да не се озове под контрола на Пеевски (друг е въпросът, че тези усилия в крайна сметка се оказаха напразни). Когато шведската група Bonier продаваше в. \"Пари\", отказа по-високите оферти от съмнителни медийни играчи. Дори и MTG да има бизнес етиката за подобен ход, в българската ситуация ще й е трудно да я приложи. Първо, никой световен купувач не поиска преди година българската телевизия. И, второ, по-ключово, беше демонстрирано, че властта тук може да блокира през КЗК всеки, когото приема като потенциална заплаха или по-скоро с когото не може да постигне договорка. Това ограничава силно кръга на потенциалните инвеститори и ако MTG иска да вземе някакви пари от \"Нова\", по-скоро трябва да търси купувачи, които да са способни да получат политическа подкрепа. За Спас Русев участието в сделката може да има и бизнес основания. Синергията между телеком и телевизия на теория добавя стойност (и Келнер явно смяташе така). Телекомуникационните компании се опитват да избягат от това да са само честоти и кабели, а искат и да печелят от това, което се разпространява по тях. При фармацевтичния и корабния бизнес на Кирил Домусчиев подобна синергия трудно може да се осъществи и по-вероятно основният мотив за нея е покупка на влияние. Предстоящата 2019 е ключова за ГЕРБ. От европейските избори през май ще зависи дали партията на Борисов ще остане на власт, или ще се наложат предсрочни избори. Ако ГЕРБ спечелят вота през пролетта, ще им е много по-лесно да затвърдят резултата си и на местните избори през есента. Междувременно предстоят и други важни решения, като например изборът на нов главен прокурор и разпределянето на рекордно големи суми от европроектите. За правилното извършване на всичко това медийният комфорт е ключов. Според различни източници сделката за \"Нова\" може да бъде сключена още преди края на март тази година. Стига избраният да успее да намери сума от над 100 млн. евро.", "date": "2019.01.11", "title": "Футболните шефове Кирил Домусчиев и Спас Русев влизат в битка за Нова ТВ"}
{"url": "https://www.faktor.bg/bg/articles/ikonomika/biznes/kiril-domuschiev-strashno-sam-dovolen-che-valentin-zlatev-napuska-krib", "text": "\"Нямаме личен конфликт с Валентин Златев, но не може заради един човек да ощетя интересите на хиляди фирми. Страшно съм доволен от напускането му от КРИБ. Получихме страшно много поздравителни писма от фирми, които искат да членуват в организацията. Не мога да гадая какво ще направи Бойко Борисов. Човекът, който криеше, че има проблеми със закона срещу малките бензиностанции\". Това заяви пред БТВ председателят на КРИБ Кирил Домусчиев по повод заканата за напускане на Валентин Златев на организацията. Той обясни, че заради т.нар. \"закон за малките бензиностанции\" много от тях ще фалират. Той обаче даде пример с мина, чиято тежка техника трябва да зарежда гориво. Ако това не се случи от най-близката бензиностанция, трябвало да пътува до обектите на Златев. По този начин обаче пътува по-далече и разсипва пътищата.    \"Решенията за скъпия промишлен ток на енергийносото министерство са дилетантски. В общи линии от там се опитват да ни послъгват. Факт е, че цените на тока надминаха тези, спрямо съседни на нас страни. Всеки си прави сметката как ще вдига цените на стоките си заради по-скъпата електроенергия. Министерството и КЕВР започват проверки на трите ЕРП-та, но те текат всяка година и нищо не се случват. Моята прогноза е, че цената на тока ще е висока до март, след което може и да падне\", каза още Домусчиев.", "date": "2019.01.11", "title": "Кирил Домусчиев: Страшно съм доволен, че Валентин Златев напуска КРИБ"}
{"url": "https://www.faktor.bg/bg/articles/otnovo-otlozhiha-zasedanieto-za-konstitutsionnite-promeni-v-makedoniya", "text": "Заседанието за конституционните промени отново бе отложено – този път за 15:00 часа местно време (16:00 часа българско време), предава скопското електронно издание МКД, като припомня, че то трябваше да започне в обедните часове на деня. По непотвърдена информация причината за поредното отлагане на началото на разискванията е срещата между министър-председателя Зоран Заев и Билал Касами, лидер на БЕСА. Партията блокира процеса, след като настоя за промяна на дефиницията за гражданство. Според информацията, циркулираща в медиите, правителството в Скопие се нуждае от още един глас за осигуряване на необходимото квалифицирано мнозинство.", "date": "2019.01.11", "title": "Отново отложиха заседанието за конституционните промени в Македония"}
{"url": "https://www.faktor.bg/bg/articles/karakachanov-se-obyavi-sreshtu-ideyata-za-nov-konkurs-za-iztrebiteli", "text": "В парламента вицепремиерът и министър на отбраната Красимир Каракачанов отново защити изборът на Ф-16 за българската бойна авиация и се обяви срещу идеята на коалиционния си партньор Валери Симеонов за нов конкурс за изтребители: \"Обсъдих го. Аз му казах, че нов конкурс за мен не е решение. Това означава да забавим войската с още две години. Аз като военен министър не мога да се съглася с подобно нещо. Той уточни, че това е негово лично мнение. Не е обсъждано с колегите му в групата. Поиска някои разяснения, които да му дам. Дал съм му ги и мисля, че ме е разбрал. Ще видим“, заяви Каракачанов.  Министър Каракачанов отхвърли и упреците на лидера на АБВ Румен Петков:  \"Вчера се виждахме с него и го помолих да спре да говори неща, които не разбира. Първо, на територията на България никой не е искал да се разполагат ракети със среден обсег на действие. Второ - няма нападателни и отстъпателни самолети. Разликата между Ф-16 и \"Грипен\" не е, че Ф-16 е нападателен, а \"Грипен\" - отстъпателен, а че на Ф-16 има два пъти повече въоръжение. Това е разликата\". Каракачанов уточни още, че бойни самолети в България не се застраховат, застраховат се единствено личнияt състав и автомобилната техника.", "date": "2019.01.11", "title": "Каракачанов се обяви срещу идеята на Валери Симеонов за нов конкурс за изтребители"}
{"url": "https://www.faktor.bg/bg/articles/romat-koyto-zaplashi-zhitelite-na-voyvodinovo-s-pozhari-i-samorazprava-se-izvini", "text": "Ромът, който вчера заплаши със саморазправа жителите на село Войводиново, публикува нов клип в социалните мрежи, в който се извинява на всички, които е обидил. В първото си видео Салхо Кисимов, открито и на живо във Фейсбук отправи заплахи към цялото село. Мъжът живее в Германия, а семейството му е било „принудено“ да се изнесе от селото, именно това го провокирало да отправи заплахите, коментира самия Салхо във второто си видео. „Воеводци, ще пострадате много, крайни къщи ще горят, ще ви разкажем играта. Ако имах възможност да се прибера в България, при първа възможност и аз щях да нападна. Жена ми пътува за Перущица. Това няма как да се забрави. И децата са в Перущица, при сестра ми. Много воеводци ще пострадате. Ще ви видя как ще идете на борсата в Първенец. Ще ви разкажа играта. Тогава ще видите вие колко са луди циганите”. Във второто видео, което публикува, Салхо съвсем променя тона. \"Хора, казал съм го и пак ще го кажа – извинявам се. Значи – не знаех къде са ми децата, не знаех какво да направя, с 300 зора си открих жената, децата. Съжалявам много. Извинявам се. Просто в това село съм ял много хляб“. Вижте видео от извинението на Салхо", "date": "2019.01.11", "title": "Ромът, който заплаши жителите на Войводиново с пожари и саморазправа, се извини"}
{"url": "https://www.faktor.bg/bg/articles/temenuzhka-petkova-drugata-sedmitsa-startirat-proverki-na-trite-erp-ta", "text": "\"От 15 януари стартират проверки на трите електроразпределителни дружества\". Това каза министърът на енергетиката Теменужка Петкова по време на брифинг. По думите ѝ проверките ще продължат десет дни. \"Това, което ще бъде обект на проверката ни с КЕВР на трите дружества от страна на Министерство на енергетиката касае техническото състояние и експлоатацията на енергийните обекти. Ще бъде извършен отчет на електромерите, на електромерните табла. От страна на Регулатора ще бъдат извършени проверки в рамките на компетентността на КЕВР“, каза още министърът. Министър Петкова обясни, че тази мярка е продиктувана от проведения преди броени дни извънреден Национален съвет за тристранно сътрудничество. „Основната тема беше свързана със сектор енергетика и по-специално с цените на свободния енергиен пазар. Притесненията и въпросите, които бяха поставени и от страна на синдикатите и от страна на бизнеса, предизвикаха доста широк отзвук“, каза Петкова и поясни, че днес председателят на КЕВР доц. Иван Иванов я е поканил на среща по тези въпроси.", "date": "2019.01.11", "title": "Теменужка Петкова: С КЕВР стартираме проверки на трите ЕРП-та"}
{"url": "https://www.faktor.bg/bg/articles/novini/svyat/16-stanaha-zhertvite-na-loshoto-vreme-v-evropa", "text": "16 души са загинали в Европа заради лошото време през последната седмица. Температурите дори в Северна Гърция достигнаха рекордно ниски нива. Обилен е снеговалежът в някои части на Европа. Градове в Германия и Австрия остават изолирани. В Австрия няколко души станаха жертва на лавина. Властите разпространиха предупреждение за опасност от лавини и посъветваха да се отложат пътуванията. Ски курорти и планински селища бяха евакуирани и затворени. Много училища няма да работят. Туризмът също ще понесе сериозен удар, тъй като много хора отменят резервациите си. В Германия войници помагат в разчистването на пътищата. В Бавария беше обявено извънредно положение. В някои райони снегът достига до пет метра. Около 9 000 домакинства в Чехия останаха без ток заради силния снеговалеж в районите по границата с Австрия и Германия. Предупреждение за очаквано необичайно студено време и възможни силни снеговалежи е издадено и за Великобритания. Обилни снеговалежи и ниски температури има и на Балканите. Лошото време ще се задържи и през уикенда и следващата седмица. Температурата в някои части на Турция падна под нулата. Средната температура за този период от годината обикновено е 9 градуса по Целзий. Плажовете в Атина, покрити със сняг, са необичайна гледка. Училищата и някои обществени учреждения остават затворени. Температурата в Северна Гърция падна рекордно ниско - до минус 23 градуса. В Сърбия евакуацията на хора е затруднена заради паднали дървета. Обявена е трета степен на опасност от силен снеговалеж. Оранжев код е в сила за Централна, Западна и Източна Сърбия. Някои хора обаче се радват на натрупалия сняг. Най-щастливи, разбира се, са децата, предава БНР.", "date": "2019.01.11", "title": "16 станаха жертвите на лошото време в Европа"}
{"url": "https://www.faktor.bg/bg/articles/novini/svyat/germaniya-tarsi-sobstvenitsite-na-hilyadi-proizvedeniya-na-izkustvoto-otneti-ot-evrei", "text": "Германия продължава да издирва истинските собственици на 2500 произведения на изкуството, отнети от евреи по време на нацисткия режим, предаде ДПА, цитирана от БТА. По-голямата част от произведенията се съхраняват в склад в берлинския район Вайсензее. Други са отдадени под наем на музеи или са част от изложби във федерални ведомства на Германия. Работата по търсенето на техните законни собственици продължава. Германското правителство пое ангажимент да върне всички откраднати картини – в съответствие с принципите от Вашингтонската конференция от 1998 г. за реституиране на произведения, конфискувани от нацистите. Въпреки че базата данни от загубени картини съдържа 2100 файла, само 54 от тях са върнати. Водят се преговори за възстановяването на още 12 произведения на истинските им собственици. Според изчисления на експертите, нацистите са конфискували или са закупили при упражняване на натиск около 600 000 артефакта от еврейски колекционери по време на нацисткия режим от 1933 г. до 1945 г.", "date": "2019.01.11", "title": "Германия търси собствениците на хиляди произведения на изкуството, отнети от евреи"}
{"url": "https://www.faktor.bg/bg/articles/novini/svyat/stotitsi-poleti-sa-otmeneni-ot-germanski-letishta-zaradi-loshoto-vreme", "text": "Близо 90 от полетите, планирани за днес на международното летище в Мюнхен, са отменени заради сложните метеорологични условия, съобщи германският в. \"Билд\". Силните снеговалежи, които парализираха части от Германия, в момента са спрели, но някои авиокомпании решиха да отменят полетите си. Заради заледяване и снеговалеж бяха отменени около 120 полета и на летището във Франкфурт, което е най-голямото в страната. По данни на изданието лошото време е причинило смъртта на общо 12 души в Австрия и Германия. Двете страни бяха засегнати от силни снежни бури, които откъснаха отделни места от света. През следващата седмица се очакват още снеговалежи.", "date": "2019.01.11", "title": "Стотици полети са отменени от германски летища заради лошото време"}
{"url": "https://www.faktor.bg/bg/articles/novini/svyat/london-nyama-da-otlaga-izlizaneto-ot-es", "text": "В Лондон напрежението расте с наближаването на вота в парламента по споразумението за напускане на Европейския съюз след четири дни.  Правителствен говорител отхвърли тиражирани във вестник твърдения, че излизането на Великобритания може да бъде отложено. Същевременно британският външен министър предупреди, че ако депутатите отхвърлят споразумението, може да няма Брекзит. По думите на Джереми Хънт, ако това се случи, има реален шанс да настъпи \"парализа на Брекзит\", която да наложи Великобритания да се откаже от планираното излизане от Европейския съюз. Той изрази убеждението си, че парламентът никога няма да допусне Брекзит без споразумение. Великобритания трябва да напусне съюза на 29 март.", "date": "2019.01.11", "title": "Лондон няма да отлага излизането от ЕС"}
{"url": "https://www.faktor.bg/bg/articles/sasht-otkazaha-harvatiya-ot-izraelskite-f-16", "text": "Провали се сделката на Хърватия с Израел за доставка на 12 употребявани американски изтребители F-16, предаде бТВ. Според хърватските медии Съединените щати са се противопоставили на тази продажба. Като страна-производител те не са одобрили промените в системите на самолетите, направени от израелската страна. Сделката се очертаваше като най-скъпата оръжейна поръчка за Хърватия на стойност от 500 милиона долара. В началото на годината и у нас военният министър Красимир Каракачанов настояваше еврейската държава да бъде поканена да участва в конкурса за доставка на нов самолет за ВВС.", "date": "2019.01.11", "title": "САЩ отказаха Хърватия от израелските F-16"}
{"url": "https://www.faktor.bg/bg/articles/shofyor-na-avtobus-spasi-malko-dete-skitashto-samo-po-magistrala", "text": "Шофьор на автобус спаси малко момченце, след като забеляза, че то се скита само по магистрала в американския град Милуоки, щата Усконсин. Докато шофира, Ирена Ивич забелязва съвсем малко дете да тича по надлеза на шосето. Бебето е босо и само с боди в мразовития ден. Жената спира автобуса и успява да настигне малчугана. Взима го в шофьорската кабина, а пътничка дава якето си, за да завият момченцето. Успокоено и стоплено, бебето заспива, докато дойде полицията да го прибере. Местни медии съобщават, че момченцето е изоставено от майка си, която имала психично разстройство. То ще бъде предадено на бащата.", "date": "2019.01.11", "title": "Шофьор на автобус спаси изоставено от майка си дете, скитащо по магистрала в мразовит ден"}
{"url": "https://www.faktor.bg/bg/articles/pochina-legendata-na-sutreshnite-blokove-velichko-skorchev", "text": "На 81-годишна възраст почина един от доайените на българската журналистика Величко Скорчев. Той е наричан \"бащата на сутрешните блокове\". На 18 септември 1990 година прозвучава за първи път сигналът на \"Добър ви ден\". След това предаването е прекръстено на \"Добър ден, България\". За разлика от настоящите сутрешни блокове, в предаванията на Скрочев нямаше политика, а се обръщаше повече внимание на културни и социални теми.  Легендарният телевизионен водещ и журналист е завършил археология. В БНТ работи 25 години, след което отива в бившата \"7 дни\". Поклон пред паметта му!", "date": "2019.01.11", "title": "Почина бащата на сутрешните блокове Величко Скорчев"}
{"url": "https://www.faktor.bg/bg/articles/obshtestvo/zakon-i-red/prokuraturata-se-samosezirala-zaradi-videoklip-s-podbuzhdane-kam-omraza-v-selo-voyvodinovo", "text": "Районна прокуратура-Пловдив се е самосезирала по публикации в електронни медии и разпространен към тях видеоклип с изказване на мъж, който сочи, че живее в чужбина, и прави изявление, съдържащо подбуждане към омраза и насилие във връзка с инцидента в село Войводиново, област Пловдив. Това съобщиха от пресцентъра на Апелативна прокуратура-Пловдив. Проверката е възложена по повод на установяване на данни за извършени престъпления по чл. 162, ал 1 от Наказателния кодекс – за подбуждане към насилие и омраза, основани на етническа принадлежност, и по чл. 320а от Наказателния кодекс – за закана с извършване на престъпление - палеж, както и по чл. 325 ал.2 във вр. ал. 1 от Наказателния кодекс – за хулиганство, което се отличава с изключителен цинизъм и дързост. Изказването е разпространено в медиите на 10 януари 2019 г. Проверката е възложена на отдел „Криминална полиция“ към ОДМВР-Пловдив и ще приключи в законния срок.", "date": "2019.01.11", "title": "Прокуратурата се самосезирала заради видеоклип с подбуждане към омраза в село Войводиново"}
{"url": "https://www.faktor.bg/bg/articles/uchitelka-ot-blagoevgrad-usmiryava-sas-svirka-roditeli", "text": "Грандиозен скандал избухна във Второ основно училище в Благоевград, където излезе наяве прикриван от ръководството бой в коридора преди няколко седмици, съобщава struma.com. Напрежението ескалирало дотам, че родители настръхнали един срещу друг по време на родителска среща в школото тази седмица. Според родители на пострадали четвъртокласници, братя близнаци и съученици си напpавили \"силова групировка\" и биели наpед. Последният случай, който взривил спокойствието в училището, бил с детенце, на което те свалили гащите в коридора, а после били. Според директора на училището Христо Манчев го били ударили само веднъж. Детето изпаднало в шок от преживяното и уведомило pодителите си. Разбрало се и за други подобни инциденти, в понеделник класната свикала среща, на която родителите така настръхнали един срещу друг, че се наложило учителката да ги усмирява със свирка като в час по физическо, информира struma.com. Родители на пострадали деца обмисляли да ги местят в други училища, за случващото се са сезиpани всички институции, включително и пpокуpатурата.", "date": "2019.01.11", "title": "Грандиозен скандал в Благоевград заради побой, учителка се принуди да усмирява  родителите със свирка"}
{"url": "https://www.faktor.bg/bg/articles/pozharat-v-kardzhali-dve-obgazeni-uchitelki-uchenik-s-travmi-v-garba-i-dvama-postradali-pozharnikari", "text": "Общо петима са пострадалите при пожара в кърджалийската Професионална гимназия \"Васил Левски\", приети в МБАЛ \"Д-р Атанас Дафовски\", казаха от пресцентъра на лечебното заведение. Сред тях са две обгазени преподавателки, настанени в отделението по анестезиология и интензивно лечение, ученик с болки в гърба, след падане при инцидента, и двама пожарникари. От пресцентъра допълниха, че на ученика се правят изследвания. Единият от огнеборците е с леки изгаряния, а другият - с рана на главата. По информация на директора на ПГ \"Васил Левски\" Нина Терикиева, инцидентът се е случил в последен час и част от 101-те ученици вече са си били тръгнали. На място са били над 10 преподаватели, служители и ръководство. От пресцентъра на полицията уточниха, че присъстващите са напуснали сами сградата, а пристигналите полицаи и пожарникари са евакуирали четири деца и две учителки със стълба от втория етаж. Причините за произшествието са в процес на изясняване.", "date": "2019.01.11", "title": "Пожарът в Кърджали: Две обгазени учителки, ученик с травми в гърба  и двама пострадали пожарникари"}
{"url": "https://www.faktor.bg/bg/articles/predsedatelyat-na-sayuza-na-prevozvachite-spechelihme-edno-razigravane-sas-slabi-karti", "text": "Спечелихме едно разиграване със слаби карти. Това вчера беше ключов момент, защото ние предварително знаехме какъв беше подготвеният сценарий. В Брюксел бяха готови да го гласуват, да приемат докладите и да ги внесат в Европейския парламент и там вече да ги гласуват окончателно. Но както видяхме всички, случи се нещо безпрецедентно – два от трите доклада не бяха приети, а третият не беше одобрен от Съвета на министрите. Това ни показа, че самата философия на пакета е изначално погрешна, показа ни и уродливото лице на европейската администрация. Това заяви по bTV председателят на Съюза на превозвачите в България Йордан Арабаджиев. ,,Този пакет прокарва разделителна линия между Източна и Западна Европа и руши устоите на ЕС. Всички евродепутати от нашия лагер казват, че няма по-лош законопроект, внасян в Европейския парламент'', посочи още той. ,,Все още не сме спечелили войната. Ние искаме да има такъв пакет, който да отразява реално обстановката в целия ЕС, докато в сегашния си вариант той влезе в Европарламента без оценка на въздействието. Този пакет е чисто протекционистки и би бил удар върху българските и източноевропейски превозвачи'', обясни Арабаджиев и допълни, че няма доверие в сегашните представители от Европейския парламент. ,,В момента превозвачите плащат доста добре на шофьорите, използвайки всички законови мерки. Вече бизнесът модела го избира самата фирма'', завърши Абаджиев.", "date": "2019.01.11", "title": "Председателят на Съюза на превозвачите: Спечелихме едно разиграване със слаби карти"}
{"url": "https://www.faktor.bg/bg/articles/okolo-500-protestirat-vav-voyvodinovo-zaradi-prebitiya-komandos", "text": "Мощен протест се провежда в този час в пловдивското село Войводиново. Около 500 души протестират  заради пребития от роми преди дни командос. Прииждат и още хора. Сред участниците в проявата са бивши и настоящи командоси, фенове от футболни агитки и др. Протестиращите развяват българския трикольор, както и знамена с ликовете на български патриоти. Засега мероприятието протича спокойно, без прояви на агресия.", "date": "2019.01.11", "title": "Мощен протест във Войводиново"}
{"url": "https://www.faktor.bg/bg/articles/arestuvani-sa-svideteli-po-deloto-sreshtu-tsvetan-vasilev-saobshti-advokat-na-bivshiya-banker", "text": "Свидетели, на които им предстои да бъдат разпитани по делото КТБ, по което обвиняем е и бившият собственик на банката Цветан Василев, са арестувани, повдигнати са им обвинения и са са задържани в Следствения арест на Националната следствена служба на бул. \"Г. М. Димитров\". Това съобщение разпространи до медиите един от адвокатите на бившия банкер - Константин Симеонов. Той допълва, че утре - на 12 януари, в Специализирания наказателен съд ще бъде разгледано искането на Специализираната прокуратура за постоянно задържане под стража на тези лица. Адвокат Симеонов посочи само две имена пред \"Дневник\" - бившия шеф на търговско дружество \"БРОМАК\", чрез което Цветан Василев владееше мажоритарния дял в банката КТБ - Иван Стойков. Спомена и името Киров - на служител на оръжейния завод \"Дунарит\", който беше актив на КТБ и впоследствие собственост на Емилиян Гебрев, на през 2017 г. имаше опити да бъде отнет чрез анулиране от икономическото министерство на договори за износ на продукция. Адвокатът обясни, че срещу тези лица - не са само двама, а повече, прокуратурата отделила материали от мегаделото КТБ /по което те са свидетели/ и е образувано срещу тях дело за пране на пари. Симеонов не коментира дали тези обвинения са свързани с претърсването на кантори на защитници на Цветан Василев и свързани с делото \"Дунарит\", срещу което миналата седмица Висшият адвокатски съвет и Фейсбук-общността на адвокатите излязоха с остнри декларации., Симеонов допълни, че в качеството си на защитник на Цветан Василев, подсъдим по мегаделото КТБ, се чувства задължен да присъства утре на мярката за неотклонение на арестуваните, \"за да не се допуска по подобен репресивен начин незаконно влияние върху свидетелите чрез сплашване и лишаване от свобода\". В съобщението си той призова да бъде информирано обществото за този казус, тъй като - по думите му - чрез действията на прокуратурата сериозно се застрашават правата на българските граждани и е необходим широк обществен дебат за случващото се в Специализираната прокуратура и Специализирания съд.", "date": "2019.01.11", "title": "Арестувани са свидетели по делото срещу Цветан Василев"}
{"url": "https://www.faktor.bg/bg/articles/komandosi-i-futbolni-fenove-protestiraha-zaedno-vav-voyvodinovo", "text": "Няколкостотин души се събраха за пети пореден ден на \"протест срещу циганския произвол\" във Войводиново. Военни и футболни фенове не създадоха проблеми на полицията и не се стигна до напрежение. Недоволството избухна, след като на Богоявление двама братя от махалата в пловдивското село пребиха 33-годишния снайперист от Специалните части Валентин Димов. Сред протестиращите бяха много бивши и настоящи военни, колеги на ефрейтор Димов, както и над 100 фенове на различни футболни клубове, съобщиха \"Трафик Нюз\" и \"Фокус\". Събралите се скандираха \"Българин да се наричам - първа радост е за мен\" и пеят \"Шуми Марица\". Повече от час хората стояха пред църквата във Войводиново. На трибуната говориха военни, кметовете на селото и община \"Марица\", както и граждани. Нямаше напрежение или прояви на агресия. Протестът започна с химна на България, с падане на колене и минута мълчание в памет на загиналите военнослужещи в различни мисии. След това бе прочетена молитва за единение от свещеник. Думата взе кметът на община Марица Димитър Иванов, който бе освиркан. Към него бяха отправени упреци, че \"не се предприемат решителни мерки срещу циганския произвол\".", "date": "2019.01.11", "title": "Командоси и футболни фенове пяха заедно \"Шуми Марица\" във Войводиново"}
{"url": "https://www.faktor.bg/bg/articles/moskva-se-uvleche-v-tsenzurata-obvini-bi-bi-si-che-e-rupor-islyamska-darzhava", "text": "Руските власти  се увлякоха в цензурата, обвиниха Би Би Си, че разпространява идеите на  „Ислямска държава“ , като заявиха, че следят нейните програми постоянно в рамките на тяхно разследване.  „Открихме съдържание, разпространяващо идеологичните позиции на терористична организация в сайта на руски на Би Би Си“, заявиха не на шега от  руският \"регулаторен\" цанзор  Роскомнадзор. От там твърдят, че става дума за „цитати“ на лидера на Ислямска държава Абу Бакр ал Багдади. Тези обвинения бяха отправени в контекста на напрежението между Москва и Лондон, коментира агенция Франс прес (AFP). „В ход са експертизи, за да се провери дали това съдържание спазва руските стандарти срещу екстремизма“, допълва регулаторният орган. В Русия ИД е забранена и медиите трябва да упоменават това всеки път, когато говорят за тази група. В края на декември руският медиен регулаторен орган обяви началото на проверки на дейностите в Русия на Би Би Си уърлд нюз и на интернет сайтовете на Би Би Си. Мярката беше в отговор на обвиненията на британския медиен регулаторен орган, че руската телевизия на английски език RT е нарушила правилата за безпристрастност. Би Би Си уърлд нюз е информационният канал на английски на Би Би Си, предназначен за международната аудитория. Руската служба на Би Би Си съществува само в интернет. От Роскомнадзор казаха, че проверките на Би Би Си ще бъдат извършени от 14 до 31 януари. Освен това той даде до 16 януари срок на медията да предостави документи, потвърждаващи, че тя спазва закона, ограничаващ участието на чужди лица в капитала на медиите, разпространявани в Русия.", "date": "2019.01.11", "title": "Москва се увлече в цензурата, обвини Би Би Си, че е рупор на  „Ислямска държава“"}
{"url": "https://www.faktor.bg/bg/articles/borisov-nastoya-pred-tayani-temata-mobilnost-1-da-bade-ostavena-za-razglezhdane-ot-sledvashtiya-evroparlament", "text": "Министър-председателят Бойко Борисов обсъди развитието на ситуацията около пакета „Мобилност 1“ с председателя на Европейския парламент Антонио Таяни, съобщиха от правителствената информационна служба. Двамата проведоха телефонен разговор днес.  Предвид последното гласуване на текстовете по пакета в Комисията по транспорт и туризъм в Европейския парламент, на което два от трите доклада по пакета бяха отхвърлени, българският премиер настоя пред председателя Таяни да бъде обмислена възможността темата да бъде оставена за разглеждане от следващия парламент след евроизборите. Борисов определи като странен казуса, че има политическо споразумение между ръководителите на различните парламентарни групи в транспортната комисия, че трите доклада по пакета „Мобилност 1“ са неразделна част един от друг, но в същото време няма логика отхвърлените доклади да влязат за гласуване в пленарна зала. „Два пъти транспортната комисия и един път в пленарна зала евродепутатите отхвърлят спорните доклади по пакета „Мобилност 1“ и с това показват, че текстовете са небалансирани и предизвикват недоволство както у тях, така и у редица страни-членки на ЕС“, подчерта Борисов. За да изрази всички резерви по отхвърлените доклади по пакета „Мобилност 1“ и процедурите по гласуването им в пленарна зала на Европейския парламент, премиерът Бойко Борисов изпраща в Брюксел министъра на транспорта, информационните технологии и съобщенията Росен Желязков. Министърът ще представи всички аргументи на страната ни по темата на среща с председателя на Европейския парламент Антонио Таяни. По време на срещата Желязков още веднъж ще представи идеята на България разглеждането на пакета „Мобилност 1“ да бъде оставено на следващия Европейски парламент.", "date": "2019.01.11", "title": "Борисов настоя пред Таяни  темата„Мобилност 1“  да бъде оставена за разглеждане от следващия европарламент"}
{"url": "https://www.faktor.bg/bg/articles/merkel-poemame-absolyutna-otgovornost-za-nasheto-istorichesko-zadalzhenie-prestapleniyata-na-natsistite-v-gartsiya", "text": "Държавният глава на Гърция Прокопис Павлопулос проведе среща с канцлера на ФРГ Ангела Меркел в рамките на двудневното й посещение в Атина, като й благодари за подкрепата за излизането на страната от спасителния плна, отбелязва електронното издание на водещия атински ежедневник Kathimerini`, пише \"Фокус\". „Гърците са направили много жертви, дори за грешки, които не могат да бъдат приписани на тях, и се радвам, че сте го признали\", подчерта Павлопулос. Той също така похвали Меркел за отговора й на кризата с бежанците, заявявайки, че реакцията й „повиши профила Ви като европейски лидер и допринесе за сближаването на Европа. По въпроса за бежанската криза показахте много голяма смелост. Цената за Вас беше голяма\", отбеляза гръцкият президент. Павлопулос се възползва от възможността да повтори искането на Гърция за репарации от Германия за нацистките престъпления, които, съгласно думите му, „трябва да бъде уредено на компетентния съдебноправен форум въз основа на международни и европейски културни ценности\". Меркел, от своя страна, отговори, че гръцко-германските отношения са се подобрили значително, приветствайки „новата фаза\" за Гърция, която Берлин е готов да подкрепи. Що се отнася до престъпленията на нацистите, „ние поемаме абсолютна отговорност за нашето историческо задължение. Въпрос на сърце е да подкрепим Гърция, това е в полза на двете нации\", подчерта Меркел. „Споделяме позицията на Гърция по отношение на бежанската криза, че това е въпрос, който засяга всички\", увери германският канцлер, добавяйки, че „ние вярваме, че всяка страна трябва да допринесе за решаването на този проблем\". Що се отнася до споразумението за името на Македония, Меркел отбеляза, че то е бележи „положително развитие не само за Гърция и Северна Македония, но иза всички страни\", добавяйки, че „мирното решаване на въпроса е в интерес на всички\".", "date": "2019.01.11", "title": "Меркел: Поемаме абсолютна отговорност за историческото си задължение-престъпленията на нацистите в Гърция"}
{"url": "https://www.faktor.bg/bg/articles/ruski-politik-v-belorus-ne-iska-da-se-obedinyavat-s-rusiya-video", "text": "\"В Белорус не искат да се обединява с Русия. Познавам добре данните от социологията там и знам, че над 80 % са против това.  Тази страна няма нищо общо с онова, което беше по времето на СССР. Тя сега е съвсем различна. Хората ходят непрекъснато до Вилнюс, до Полша, на много от тях децата им учат на Запад.  Там има симпатии към руснаците, което не означава, че хората се готови да жертват суверенитета на страната си. Ще бъде много голяма грешка, ако в Кремъл не разберат това\", заяви руският политик и политолог Владимир Рижков пред  радио \"Ехото на Москва. Той коментира актуалната тема за апетитите на Кремъл да погълне страната чрез натиск върху ръководството й. \"Александър Лукашенко също каза,че не иска да сменя суверенитета на страната си за нефт. Това не е поза, не е блъф, не е позьорство, това е реалност\", заявява още Владимир Рижков, който коментира и огромните пари наливани 20 години в страната от Москва.  Беларуският президент Александър Лукашенко заяви вчера, че въпросът за обединение на Беларус и Русия в една държава не съществува в дневния ред. Той обяви това на съвещание за социално-икономическото развитие на страната през 2019 г. и развитието на интеграцията, както информира ТАСС, позовавайки се на БЕЛТА. Анализът на Владимир Рижков пред  радио \"Ехото на Москва:", "date": "2019.01.11", "title": "Руски политик: В Белорус не искат да се обединяват с Русия (ВИДЕО)"}
{"url": "https://www.faktor.bg/bg/articles/akademitsi-izlizat-v-podkrepa-na-karachanov-s-pismo-do-premiera", "text": "\"Знаейки Вашето искрено родолюбие и любов към отечествените ценности и светини, не можем да се въздържим да не отправим този призив за подкрепа на действията на вицепремиера г-н Каракачанов. Крайно време беше един държавен български мъж да заема такава позиция. Затова ние я адмирираме и се обръщаме към Вас тази позиция да се превъплъти в поредица от държавнически действия.\" Това заявяват в писмо до премиера именити представители на българската интелигенция - академици и професори.  Поводът за оказаната от тях подкрепа са действията на вицепремиера, министър на отбраната и лидер на ВМРО Красимир Каракачанов след случая във Войводиново. В писмото си те настояват за решителна намеса на държавата срещу циганската престъпност и адмирират действията на Каракачанов, като смятат, че е било крайно време един държавен български мъж да заеме такава позиция. : До Г-н Бойко Борисов Министър-председател на Република България Уважаеми г-н премиер, Обръщаме се към Вас, за да изразим своята категорична подкрепа на инициативата на вицепремиера и министър на отбраната г-н Красимир Каракачанов, оповестена тези дни по повод поредните и ставащи все по-нагли безчинства на наши съграждани от цигански произход. Позорно е днес да бъдат бити и унижавани български полицаи, военнослужещи, органи на реда, а е престъпление това да сполетява всекидневно възрастни хора, жени и деца, които биват бити, грабени, изнасилвани и убивани. Знаейки Вашето искрено родолюбие и любов към отечествените ценности и светини, не можем да се въздържим да не отправим този призив за подкрепа на действията на вицепремиера г-н Каракачанов. Крайно време беше един държавен български мъж да заема такава позиция. Затова ние я адмирираме и се обръщаме към Вас тази позиция да се превъплъти в поредица от държавнически действия. Сега е моментът за Вашата решителна намеса – разчитаме, че след ценните Ви указания компетентните институции (Министерството на вътрешните работи, Министерството на регионалното развитие и благоустройството, Министерството на труда и социалната политика, Министерството на образованието и науката, Министерството на правосъдието и др.) ще вземат нужните мерки в най-скоро време да се прекрати това безумие на злодейски посегателства срещу живота, достойнството и имота на обикновени български граждани. В тази посока може да разчитате не само на нашата подкрепа, а на огромна част от българската интелигенция и целия народ. София, 11 януари 2019 г. Следват подписите на: Акад. Георги Марков Акад. Васил Сгурев Акад. Благовест Сендов Акад. Пламен Карталов Акад. Стефан Воденичаров Акад. Константин Косев Акад. Антон Дончев Акад Васил Гюзелев Чл. кор. Иван Гранитски Проф. Александър Чирков  Припомняме, че вицепремиерът Каракачанов нарече циганите -извършители на побоя над военен във Войводиново, „нагли“ и декларира, че ще постави на обсъждане в Министерски съвет програма от мерки за справяне с циганската престъпност.", "date": "2019.01.11", "title": "Академици излизат в подкрепа на Карачанов с писмо до премиера"}
{"url": "https://www.faktor.bg/bg/articles/tsipras-i-kamenos-otlozhiha-sreshtata-si-zaradi-uslozhnenieto-v-makedoniya", "text": "Министърът на отбраната Панос Каменос обяви отмяната на срещата с премиера Алексис Ципрас, на която се очакваше партньорите в правителството да обсъдят бъдещето на коалицията, ръководена от левицата, съобщава електронното издание на атинския ежедневник Kathimerini. Каменос поясни, че срещата с министър-председателя е отменена заради забавянето на разискванията в македонския парламент относно конституционните промени, произтичащи от Преспанското споразумение, пише \"Фокус\". „Решихме да отложим срещата с министър-председателя, докато не се разреши усложнението в Бившата югославска република Македония\", подчерта Каменос пред журналисти в Атина, като допълни, че е в контакт с Ципрас, но преговорите помежду им не може да бъдат продължение на основата на „сценарии“. Заседанието за конституционните промени в Скопие  отново бе отложено – този път за 15:00 часа местно време (16:00 часа българско време), предава скопското електронно издание МКД, като припомня, че то трябваше да започне в обедните часове на деня. По непотвърдена информация причината за поредното отлагане на началото на разискванията е срещата между министър-председателя Зоран Заев и Билал Касами, лидер на БЕСА. Партията блокира процеса, след като настоя за промяна на дефиницията за гражданство. Според информацията, циркулираща в медиите, правителството в Скопие се нуждае от още един глас за осигуряване на необходимото квалифицирано мнозинство.", "date": "2019.01.11", "title": "Алексис Ципрас и Панос Каменос отложиха срещата си заради усложнението в Македония"}
{"url": "https://www.faktor.bg/bg/articles/izsledvane-opitite-za-vliyanie-varhu-ruskite-grazhdani-v-germaniya-sa-mnogo-po-golemi-otkolkoto-se-smyatashe", "text": "Опитите за влияние върху руските граждани в Германия са много по-големи, отколкото се смяташе до този момент. Това е заключението на изследване на новинарския портал tonsonline.de и политическото издание на ARD „Контраст“, съобщава изданието Focus. Трябва по-внимателно да се наблюдават структурите и дейностите на руските клубове в Германия, защото те са „ангажирани с мрежата на руската външна политика“, предупреждава Вилфрид Илге, специалист по Източна Европа и сътрудник в Германския съвет за външни отношения. Ернст Строймайер, федерален управляващ директор на Асоциацията на германската младеж от руски произход също подчерта, че сферата на дейност на руските клубове в страната „не са познати на германската общественост“, пише Агенция\"Фокус\". Съществува опасност интеграцията на младите руснаци в Германия да бъде възпрепятствана от културната дейност на клубовете, която не се основава на западни идеи. Това е в разрез с националните интереси на Германия, подчертават от редакцията.  Припомня се, че преди 2014 г. структурите на руснаците в Украйна бяха използвани за насърчаване на радикални и антилиберални проруски мрежи. В резултат на това те значително повлияха за ескалацията на напрежението в страната.", "date": "2019.01.11", "title": "Изследване: Опитите за влияние върху руските граждани в Германия са много по-големи, отколкото се смяташе"}
{"url": "https://www.faktor.bg/bg/articles/novini/svyat/sasht-se-nuzhdaeha-ot-partnyor-koyto-da-se-bie-s-islyamska-darzhava-v-siriya-no-sled-tova-predadoha-kyurdite", "text": "Те винаги са очаквали, че подкрепата на САЩ ще приключи, но въпреки това внезапното решение на президента Доналд Тръмп за бързо изтегляне на американските сили от Североизточна Сирия смая кюрдите, които през последните три години са партньор на Америка в борбата с групировката \"Ислямска държава\". Евентуално изтегляне ще остави сирийските кюрди изложени на турските заплахи за нахлуване, от една страна, и на сирийските правителствени войски, от друга, пише Асошиейтед прес. Заради объркването в плановете на САЩ не е сигурно какво ще се случи по-нататък. Първоначално Тръмп обяви, че изтеглянето на 2000 американски войници ще стане \"веднага\", но оттогава служители на Белия дом намекват, че това няма да се случи незабавно. Съветникът на Тръмп по националната сигурност Джон Болтън допълнително размъти политиката, след като при посещение в понеделник се опита да получи уверения от Турция, че Анкара няма да навреди на кюрдите, но очевидно се сблъска с отказ. Кои са кюрдите?  Кюрдите са етническа група, наброяваща около 20 милиона души, разпръснати в четири държави - 10 милиона в Турция, 6 милиона в Иран, 3,5 милиона в Ирак и малко повече от 2 милиона в Сирия. Те говорят индоевропейски език, който има връзка с иранския фарси, и са предимно мюсюлмани сунити. Кюрдите населяват планинска територия с площ 191 000 квадратни километра, която образува дъга, простираща се от Югоизточна Турция до планината Загрос в Северозападен Иран. Те са разделени не само от граници, а и от племенни, политически и фракционни разцепления, които регионалните сили често използват, за да ги манипулират. Когато Османската империя рухва след Първата световна война, на кюрдите е обещана независима родина съгласно Севърския договор от 1920 г. Но договорът така и не е ратифициран, а \"Кюрдистан\" е разпокъсан. През януари 1947 г. в Махабад, Северен Иран, за кратко се създава кюрдска държава с подкрепата на Съветския съюз, но 11 месеца по-късно тя се разпада. Оттогава има почти непрестанни кюрдски бунтове в Иран, Ирак и Турция. През следващите десетилетия две събития се запечатват в паметта на кюрдите като предателства от Вашингтон. През 1972 г. САЩ помагат за въоръжаване на въстание на иракските кюрди срещу Багдад. САЩ правят това от името на Иран, ръководен тогава от съюзника на Америка шах Мохамад Реза Пахлави, надявал се да окаже натиск върху иракското правителство в продължаващ граничен спор. Три години по-късно шахът подписва гранично споразумение с Багдад и спира доставките на оръжия. Тогавашният кюрдски лидер Мустафа Барзани пише пламенно писмо до държавния секретар на САЩ Хенри Кисинджър с молба за подкрепа, но американската помощ приключва. Иракското правителство смазва кюрдския бунт. Иракските кюрди въстават отново през 80-те години на 20 век, подкрепяни от Иран, през войната между Иран и Ирак. Армията на иракския лидер Саддам Хюсеин води жестока, унищожителна операция, при която използва отровен газ и насилствено преселва близо 100 000 кюрди в южната пустиня. Второто събитие е през 1991 г. след предвожданата от САЩ война в Залива, при която Кувейт е освободен от иракските сили. Тогавашният президент Джордж Х. У. Буш призовава иракчаните да въстанат против Саддам. Кюрдите на север и шиитите на юг се вдигат на бунт и в един момент контролират 14 от 18-те провинции в Ирак. Саддам отвръща с жестоки репресии, а кюрдите и шиитите се чувстват изоставени, въпреки че Буш не е обещавал изрично подкрепа. Все пак наложената от САЩ забранена за полети зона над Северен Ирак помага за осигуряване на известна кюрдска автономия там. След падането на Саддам през 2003 г. САЩ помагат да се гарантира съхраняването на този автономен район в новата конституция на Ирак. Но САЩ не отиват дотам, че да подкрепят кюрдска независимост. През септември 2017 г. на референдум в самоуправляващия се регион с огромно мнозинство е изразена подкрепа за независимост. САЩ се противопоставят на това, а правителството в Багдад установява контрол върху граничните пунктове на района и затваря летищата му в продължение на месеци, принуждавайки кюрдите да отстъпят. В Сирия може ли всичко да бъде загубено? Кюрдите в Сирия се надяват на автономия в североизточния край на страната, където е съсредоточено тяхното население. Правителството в Дамаск не позволява това, а Турция е твърдо против. Анкара смята главната милиция на сирийските кюрди, която е свързана с кюрдски бунтовници в Турция, за терористична групировка. През гражданската война в Сирия, докато Дамаск беше зает да се бие с бунтовниците, кюрдите успяха да установят известно самоуправление, което беше немислимо по-рано. САЩ се нуждаеха от партньор на място, който да се бие с групировката \"Ислямска държава\", след като тя завзе източната и северната третина от Сирия, и откриха в кюрдите ефективна, организирана сила. САЩ въоръжиха кюрдската милиция наред с някои сирийски араби и асирийски християни и я подкрепиха с американски войски и въздушна мощ. Кюрдите имаха собствен интерес в съюзяването с американците, надявайки се да придадат тежест на своите амбиции за автономия. Мина повече от година в сражения, при които бяха убити хиляди кюрди, но ИД беше изтласкана от почти цялата територия, която контролираше някога. Турция изпрати войски в Сирия през август 2016 г., за да прочисти граничен район от бойците на ИД и да ограничи кюрдската експанзия. В началото на 2018 г. тя завзе северозападния анклав Африн, за да изгони кюрдската милиция, което доведе до разселването на десетки хиляди кюрди, а в същото време САЩ стояха безучастно и наблюдаваха. \"Засега не е ясно какво ще се случи, но сирийските кюрди се чувстват предадени\", каза анализаторът по кюрдските въпроси Владимир ван Вилгенбург в Ирак. \"Те казват, че именно те са жертвали своите синове и дъщери в борбата с ИД.\" БТА", "date": "2019.01.11", "title": "САЩ се нуждаеха от партньор, който да се бие с \"Ислямска държава\" в Сирия, но след това предадоха кюрдите"}
{"url": "https://www.faktor.bg/bg/articles/bivsh-voenen-ministar-izborat-na-nov-iztrebitel-olitsetvoryava-geopoliticheskata-orientatsiya-na-edna-darzhava", "text": "Изборът на нов тип боен самолет олицетворява геополитическата ориентация на една държава. Това каза в интервю за „Фокус“ бившият министър на отбраната Николай Свинаров, с което индиректно посочи, че правилният избор са Ф-16. Tой посочи, че основната причина изборът на нов тип боен самолет да се забави във времето е финансова.  „Не са без значение и политическите конюнктури през годините. Нека да напомним, че след 2005 г. (след приемането ни в НАТО), бюджетът за отбрана намаляваше през годините като процент от БВП. Като нямаш средства за модернизация, няма как да я направиш. Повече от десет години – след 2008 г., бюджетът за отбрана се равняваше на необходимите средства за издръжка“, заяви той и посочи, че не е имало средства за значителни капиталови разходи.  Според него невъзможната комбинация между дейността на специалистите в областта и неизбежните политически критерии са подводните камъни при избора на нови изтребители.  На въпрос икономически, политически или експертен трябва да бъде изборът, Свинаров посочи, че вече е станало дума за комбинация от критерии.  „Какво означава политическият критерий – като си купиш бойни кораби от Белгия или хеликоптери - транспортни и/или бойни, от европейска компания, а твърдиш, че в рамките на НАТО САЩ са ти стратегически партньор, то винаги е добре да наричаш икономическия критерий – политически. Няма да напомням стари максими кое на кое е концентриран израз“, аргументира се бившият военен министър.  Свинаров посочи, че изборът на нов боен самолет олицетворява геополитическата ориентация на една държава и я обвързва със съюзнически взаимозависимости.  „В България не без основание вече повече от 15 години говорим за „съвместимост“ и изпълнение на целите за партньорство. Друг е въпросът какво става със „съюзите“ – имам предвид НАТО и ЕС“, каза още той.  Във връзка с предложението на правителството за промяна на параметрите на плана за инвестиционен разход за придобиването на нов тип боен самолет, които бяха приети от Народното събрание, Свинаров посочи, че подобни стратегически цели не могат да се решат едностранно от държавата-поръчител.  „Изпълнителната власт има нужда от търговска свобода. Ако не ни харесва изпълнителната власт, в Конституцията пише как да я сменим“, каза още той. По думите му изборът за нов изтребител не е предрешен, но са необходими сериозни усилия и като лобиране, и като преговорен подход за успеха.  „Най-добрият избор за армията е да има надеждни средства, възможности и специално оборудване, за да я има и да изпълнява задачите си. Ако отбраната и сигурността не ни е приоритет, няма как да стане. Трудно в бедна държава се вземат политически решения за модернизация на армията“, каза още той.  На въпрос докога можем да разчитаме на МиГ-29 и Су-25, той отговори: „Докато имаме нови възможности – три години, пет години, а за Су-25 - и повече“.", "date": "2019.01.11", "title": "Бивш военен министър: Изборът на нов изтребител олицетворява геополитическата ориентация на една държава"}
{"url": "https://www.faktor.bg/bg/articles/izslushvat-srs-po-deloto-za-podkup-sreshtu-ivancheva-i-petrova", "text": "Части от записи, направени със специални разузнавателни средства, слушат страните по делото за корупционната афера в столичната община \"Младост\". Аудио и видеозаписите са съществена част от доказателствата по делото с подсъдими Десислава Иванчева, Биляна Петрова и Петко Дюлгеров. Записите са от периода, в който активно се договарят парите, които прокуратурата твърди, че бизнесменът Александър Ваклин е бил принуден да плати, за да бъде придвижена негова преписка за строеж в \"Младост\". Има заснето и видео от негова среща с тогава главния архитект на общината Румен Русев, който в момента е изпълняващ длъжността кмет на \"Младост\". Има и аудиозаписи, на които се чува как Дюлгеров - другият подсъдим по делото, разговаря с Александър Ваклин за парите. Преобладават записите между двамата, като вътре действително се говори за пари, които са договорени да бъдат дадени на Десислава Иванчева, за да бъде придвижена тази преписка, но самата Десислава Иванчева не звучи в тези записи. Има и реплика, която навежда на мисълта за директно говорене за пари, но суми в тези специални разузнавателни средства не се споменават. Записите се слушат във връзка с твърдение на Десислава Иванчева и Биляна Петрова, че има неправилно свалени на хартия реплики от тези разговори, за да продължава да ги слуша.", "date": "2019.01.11", "title": "Изслушват СРС по делото за подкуп срещу Иванчева и Петрова"}
{"url": "https://www.faktor.bg/bg/articles/obshtestvo/ulitsata/horata-da-vnimavat-kogato-poluchavat-imeyli-ot-nap-banka-ili-druga-publichna-institutsiya", "text": "200 декларации са подадени в Националната агенция за приходите при старта на данъчната кампания, която започна вчера. Това каза в студиото на  БНТ говорителят на НАП Росен Бъчваров. За пореден път той предупреди хората да внимават, когато получават имейли от приходната агенция. Все повече са случаите на хакерски атаки, използващи фалшиви страници. Ние никога, по никакъв повод няма да изискваме информация за кредитна карта, за банкова сметка или друг тип данни, които са конфиденциални, по имейл. Ако някой получи имейл от името на НАП, от името на банка или от името на каквато и да е частна или публична институция, въвеждането на данни на кредитни карти никога не е било обичайна практика, коментира говорителят на приходната агенция.", "date": "2019.01.11", "title": "Хората да внимават, когато получават имейли от НАП, банка или друга публична институция"}
{"url": "https://www.faktor.bg/bg/articles/vzriv-na-trihineloza-v-burgas-i-krumovgrad-horata-yali-meso-ot-divi-praseta", "text": "В Министерство на здравеопазването е постъпила информация за регистрирани два взрива на заболели от трихинелоза лица. Това съобщиха от пресцентъра на Министерството на здравеопазването.  Единият взрив е регистриран от РЗИ-Бургас. След консумация на луканки, приготвени от диво прасе, отстреляно в землището на гр. Малко Търново, заболяват 8 души, 6 от които са хоспитализирани. Издирени и изследвани са 7 контактни лица, като резултатите им са отрицателни. Своевременно е уведомена Областна дирекция по безопасност на храните (ОДБХ)-Бургас.  В РЗИ-Кърджали е постъпила информация от общопрактикуващ лекар (ОПЛ) от Крумовград за лица с оплаквания след консумация на месо от диво прасе, преди да са готови лабораторните резултати за трихинелоза. Предприети са спешни противоепидемични мерки. Създадена е организация със съдействието на ОПЛ и председателите на ловните дружинки да се извърши издирване и изследване на всички лица, консумирали от заразеното месо. Междувременно в УМБАЛ „Св. Георги“, гр. Пловдив е хоспитализирано 3-членно семейство, консумирали от месото.  На 10 януари в МЗ постъпи информация и от РЗИ-Хасково за лабораторно потвърден случай на трихинелоза при мъж, консумирал пържоли от отстреляно диво прасе в района на община Крумовград. До момента е издирен един контактен. Епидемиологичното проучване продължава по населени места.  Министерството на здравеопазването обръща внимание: Трихинелозата е тежко протичаща паразитна болест при хората. Причинителите на заболяването са малки кръгли червеи - трихинели. Заболяването започва най-често от 5 до 25 дни след консумация на заразено с трихинели месо. Оплакванията най-често са: стомашно-чревен дискомфорт, висока температура, мускулни болки при движение, при гълтане, дъвчене, както и отоци около очите. На вниманието на членовете на ловно-рибарските дружества: Задължително да се извършва изследване на месото от отстреляните диви свине в лабораториите на БАБХ по места.  За да се избегне заболяване от трихинелоза е необходимо месото от домашна свиня, добито в личното стопанство или диво прасе да се консумира само след изследване за наличие на трихинели. Приготвените месни продукти (кайма, наденица, суджук, луканка и др.) да се консумират след много добра термична обработка. При поява на описаните оплаквания незабавно да се потърси медицинска помощ от личния лекар, както и консултация с паразитолог.  Пазаруването на свинско месо и месни продукти да се осъществява само от утвърдени магазини и фирми. Трихинелозата запазва своето място на една от водещите хелминтозоонози в България. През 2018 г. са регистрирани 44 заболели лица след консумация на непроверено свинско месо и сурови/полусурови месни продукти от диви и домашни прасета.  Ежегодно с настъпването на есенно-зимния и ловен сезон за едър дивеч, с цел предотвратяване възникването на случаи и епидемични взривове от трихинелоза, Министерството на здравеопазването съвместно с националния консултант по паразитология, изготвя и изпраща на регионалните здравни инспекции напомнително писмо за прилагане на необходимите противоепидемични мерки, съгласно действащата нормативна уредба.  Предвид факта, че в рамките на три поредни дни в Министерство на здравеопазването постъпи информация от РЗИ-Бургас, РЗИ-Кърджали, РЗИ-Пловдив и РЗИ-Хасково за регистрирани случаи на трихинелоза и за лица, консумирали заразено месо от отстреляни диви прасета на територията на община Крумовград, Регионалните здравни инспекции следва да приложат в пълен обем и да проконтролират изпълнението на разпоредените от МЗ мерки.", "date": "2019.01.11", "title": "Взрив на трихинелоза в Бургас и Крумовград, хората яли месо от диви прасета"}
{"url": "https://www.faktor.bg/bg/articles/deloto-sreshtu-shefa-na-bnt-zatsikli-razpitvat-otnovo-lekarkata-vzela-alkoholnata-proba", "text": "Софийският градски съд ще разпитва лекарката, взела алкохолна проба на Константин Каменаров. Генералният директор на БНТ е подсъдим за това, че е карал след употреба на алкохол. Защитата смята, че пробата не е направена по начина, описан в действащото през 2016 г. законодателство. Освен това ще бъде правена и нова експертиза по делото. Защитата поиска разпит на повече медици от Окръжна болница, дори допусна възможността да се наложи да бъде правена и очна ставка. Съдът обаче не се съгласи с тези доводи. На първа инстанция Каменаров получи условно наказание от една година и три месеца и глоба от 600 лв., както и отнемане на шофьорската книжка за година и половина. Така районният съд се съгласи с обвинението, че Каменаров е шофирал с 1.6 промила алкохол в кръвта. Следващото заседание е на 18 февруари.", "date": "2019.01.11", "title": "Делото срещу шефа на БНТ зацикли - разпитват отново лекарката, взела алкохолната проба"}
{"url": "https://www.faktor.bg/bg/articles/dete-na-12-g-podkara-kola-v-dimitrovgrad-i-predizvika-katastrofa", "text": "Дете подкара лек автомобил и предизвика катастрофа в Димитровград, съобщиха от Областната дирекция на МВР в Хасково. 12-годишното момиче открило загубени ключове на улица в града и чрез дистанционното управление установило, че те са за една от паркираните коли. По-късно се оказало, че откраднатият автомобил \"Рено\" е собственост на 64-годишна жена, която неволно изпуснала ключовете близо до него. Невръстната шофьорка се качила зад волана и подкарала колата. Детето предприело изпреварване на друг автомобил, но се ударило в него и се забило в крайпътна мантинела. При инцидента няма пострадали. За случая са уведомени Дирекция \"Закрила на детето\" и ръководството на училището, в което учи момичето. На детето е съставен акт.", "date": "2019.01.11", "title": "Дете на 12 г. подкара кола в Димитровград и предизвика катастрофа"}
{"url": "https://www.faktor.bg/bg/articles/maya-manolova-tarsi-sadeystvie-ot-evropeyskiya-ombudsman-za-balgarskite-prevozvachi", "text": "Омбудсманът Мая Манолова изпрати писмо с настояване за съдействие до Европейския омбудсман Емили О‘Райли във връзка със спорните законодателни поправки в пакета „Мобилност 1“, известен още като плана „Макрон“, които са категорично в ущърб на българските превозвачи, съобщиха от пресцентъра на Омбудсмана. Общественият защитник се обърна с писма и към председателя на Европейската комисия Жан-Клод Юнкер и председателя на Европейския парламент Антонио Таяни с искане поправките да не бъдат гласувани от настоящия състав на Европейския парламент с оглед изтичащия му мандат. В писмата до тримата Манолова посочва, че „приемането на предложените поправки засяга сериозно основни права на превозвачите от всички източноевропейски държави, като същевременно грубо нарушава функционирането на общия пазар, конкурентоспособността, правото на достъп и свободното движение на хора“. По думите й новите изисквания, свързани със задължението на шофьорите да се връщат у дома на всеки 4 месеца, забраната да нощуват в кабините на тировете, при липса на изградени охраняеми паркинги и мотели, и новите правила за плащане, ще нанесат тежък удар на българските превозвачи и ще засегнат над 150 000 шофьори и техните семейства. „След проблема с двойния стандарт при храните от едни и същи марки, неравноправното и дискриминационно третиране на бизнес организации и български граждани е поредна проява на политиката „Европа на две скорости“ или както напоследък се оказва, „Европа на два стандарта“, посочва Манолова. Омбудсманът подкрепя идеята за въвеждане на правила, но смята, че „този ограничителен и протекционистичен подход не съответства на принципите на ЕС и общия пазар и води до неравноправно третиране на някои от субектите на ЕС“. Тя настоява за категорична позиция от Европейския омбудсман срещу приемането на поправките в пакета „Мобилност 1“, които нарушават основни права и принципи на функционирането на общия пазар на ЕС.", "date": "2019.01.11", "title": "Мая Манолова търси съдействие от Европейския омбудсман за българските превозвачи"}
{"url": "https://www.faktor.bg/bg/articles/evakuiraha-uchilishte-v-kardzhali-zaradi-pozhar", "text": "Евакуираха ученици и учители от кърджалийската професионална гимназия \"Васил Левски\" заради пожар. Няма тежко пострадали, съобщи МВР. Всички са изведени, а сигнал за инцидента е подаден в 13.20 часа. От полицията обясниха също, че районът е отцепен. На място са три противопожарни автомобила и 10 служители на Районното управление в Кърджали.", "date": "2019.01.11", "title": "Евакуираха училище в Кърджали заради пожар"}
{"url": "https://www.faktor.bg/bg/articles/obshtestvo/zakon-i-red/patrulki-veche-shte-skanirat-registratsionnite-nomera-na-kolite", "text": "23 патрулки, снабдени със специални скенери за идентифициране на регистрационни номера и връзка с полицейската база данни, вече се движат по пътищата на България. Целта на модифицираните полицейски автомобили е да противодействат на трафика на крадени превозни средства. За работа със системата са обучени 80 полицаи по проект, финансиран от швейцарското правителство.", "date": "2019.01.11", "title": "Патрулки вече ще сканират регистрационните номера на колите"}
{"url": "https://www.faktor.bg/bg/articles/novini/svyat/ruski-hakeri-opitali-da-izvadyat-ot-stroya-energiynata-sistema-na-sasht", "text": "През 2017-2017 година руски хакери са провеждали целенасочени атаки срещу стотици доставчици в САЩ, като част от подготовка за мащабна диверския, целяща да извади от строя енергийната система на САЩ, съобщава The Wall Street Journal. Атаките са засечени в 24 щата, а също така в Канада и във Великоритания. По данни на ФБР, \"свързани с руските власти структури са внедрявали вредоносни вируси и са прониквали в мрежите на енергийния сектор\", като от кибератаките са били засегнати \"многобройни организации в сферата на ядрената енергетика, енергетиката, водоснабдяването, авиацията, строителството и важни сектори от промишлеността.", "date": "2019.01.11", "title": "Руски хакери опитали да извадят от строя енергийната система на САЩ"}
{"url": "https://www.faktor.bg/bg/articles/volen-siderov-edno-si-znae-edno-si-bae-idval-sblasak-sorosoizam-zdravi-konservativni-tsennosti", "text": "Лидерите на най-големите държави в Европа се провалиха. Годината, в която влизаме, ще бъде историческа за Европа. Това каза председателят на ПГ на „Обединени патриоти“ и лидер на „Атака“ Волен Сидеров от трибуната на Народното събрание в декларация от името на групата  си. Европа трябва да реши каква ще бъде, изтъкна той.  През тази година очаквал сблъсък глобализъм-антиглобализъм, соросоизъм-здрави консервативни ценности. Не можело да ни се проповядва джендър идеологията. Ако през 2019 г. успеем да преодолеем порока да си пречим един на друг, съм сигурен, че България ще направи чудеса.  Ние имаме отговорността да посочим накъде ще върви България, заяви Сидеров. Отбор от хора, които ще защитават интереса на България иска за новия ЕП лидерът на Атака. Да се защитава нашият интерес, а не московски или анкарски интерес, каза той, като първото е съвсем нова плоча в репертоара му .  ЕС трябва да е съюз на отечествата, да е антиглобалистки съюз, по мнението му. Ще бъдем ли наблюдатели от задния ред, или участници в промените, пита Волен Сидеров. Той иска да сме участници, а не да си пречим. Председателят на ПГ на „Обединени патриоти“ твърди, че всички живеем в ограничен суверенитет, но не и ликвидиран.  „И въпросът е какво ще прави България като един народ през месеците, които идват. И ако той се съгласи да бъде заличен, никой няма да му е виновен. Ние сме политическо съсловие и носим отговорността да посочим накъде ще върви България. Имаме два вида избори и и двата са страшно важни – дали отново България ще прати в ЕП 17 души, от които само един-двама да застават на важни позиции, а другите да са съгласни с всичко, което ни се налага – дали да имаме шест пола, дали да ни се налага джендър философия и т.н., зависи от нас“, заяви той. Сидеров коментира, че сблъсъкът на ценности през 2019 г. ще бъде важен за нашия континент. „ЕС трябва да гледа своя интерес, да гледа своята икономика и да прави най-доброто за своите граждани, а не за тези, които живеят на други места. Това трябва да бъде българският глас през 2019 г. Ако през тази година успеем да преодолеем порока да си пречим един на друг, съм сигурен, че България ще направи чудеса“, заяви той. „През 2019 г. ще се явим на изпит за това, ставаме ли за политици или не. И в него няма да има поправка. Затова трябва да се вземем в ръце“, каза още Сидеров.", "date": "2019.01.11", "title": "Волен Сидеров с нова плоча: Да се защитава нашият интерес, а не московски или анкарски"}
{"url": "https://www.faktor.bg/bg/articles/tsvetanov-prezidentat-otkazva-da-raboti-za-edinstvoto-na-natsiyata", "text": "Иска ми се прагматизмът в пленарната зала да заглуши популизма. ПП ГЕРБ се гордее с това, че се възприема като най-европейската партия у нас. Това заяви в декларация от името на ПГ на ГЕРБ председателят й Цветан Цветанов, предаде репортер на БГНЕС. От 23 до 26 май около 500 млн. граждани на ЕС ще избират евродепутати. ГЕРБ си поставяме задачата да имаме 6-ма или повече депутати в следващия ЕП, добави Цветанов. За предстоящите местните избори, Цветанов каза, че ГЕРБ управлява над 130 общини и искат да погледнат с повече оптимизъм и към населените места, в които досега не са печелили местния вот. Очаквайте подробности. / Прочети още на:  Иска ми се прагматизмът в пленарната зала да заглуши популизма. ПП ГЕРБ се гордее с това, че се възприема като най-европейската партия у нас. Това заяви в декларация от името на ПГ на ГЕРБ председателят й Цветан Цветанов, предаде репортер на БГНЕС. От 23 до 26 май около 500 млн. граждани на ЕС ще избират евродепутати. ГЕРБ си поставяме задачата да имаме 6-ма или повече депутати в следващия ЕП, добави Цветанов. За предстоящите местните избори, Цветанов каза, че ГЕРБ управлява над 130 общини и искат да погледнат с повече оптимизъм и към населените места, в които досега не са печелили местния вот. Очаквайте подробности. /БГНЕС  Прочети още на:  Президентът Румен Радев препотвърди нежеланието си да работи за хората с техните избраници. За какво единенение говори той. Някои определиха думите му като агресия, други като революционен патос. Дори в новогодишното си послание той отправи остри политически реплики... Това заяви в декларация от името на ПГ на ГЕРБ председателят й Цветан Цветанов. От 23 до 26 май около 500 млн. граждани на ЕС ще избират евродепутати. ГЕРБ си поставяме задачата да имаме 6-ма или повече депутати в следващия ЕП, добави Цветанов.  Много ми се иска през идващите месеци прагматизмът в тази зала да заглуши популизма, а политическите аргументи да вземат връх над заклинанията. Сред нас има политици, които все още не разбират, че хората не приемат обидно кресливия им тон. Защото според немалко българи подобен патос е дълбоко неискрен и непродуктивен“, заяви Цветанов. ПП ГЕРБ се гордее с това, че се възприема като най-европейската партия у нас, заяви той. „Това твърдят близо половината българи в изследвания от декември 2018 г. БСП е определяна като категорично проевропейска партия едва от 11%. На този фон изглежда логично ръководството на БСП да си представя евровота главно като повод за премерване на силите между БСП и ГЕРБ и като оценка за управлението на ГЕРБ. От 23 до 26 май около 500 милиона граждани на ЕС ще избират 705 евродепутати, в това число и 17 български. В ГЕРБ си поставяме задачата да имаме 6-има или повече евродепутати в следващия Европарламент, както и да работим за това ЕНП да бъде първа политическа сила. ЕНП изпълнява обещанията си от 2014 г. – върнаха европейската икономика към растеж. Създадени са 12 милиона нови работни места. Безработицата е с най-ниските нива от 2008 година. От 2015 насам броят на незаконните имигранти е намалял с 90 %, благодарение на предприетите мерки“, заяви Цветанов и посочи, че тези резултати са постигнати с политики и усилия на всички държави от ЕС. „Пред Европа остават общи предизвикателства, които не могат да бъдат решени от нито една страна поотделно. Осъзнавайки това, още в началото на февруари т. г., ГЕРБ ще инициира граждански диалог под надслов „Европа в нашия дом”. Всички трябва да работим за по-сигурна, просперираща, справедлива, устойчива и единна Европа. Ние от ПГ на ГЕРБ подкрепяме Европейския парламент в намерението му да превърне евровота в „избори за Европейския съюз”. Избирателите трябва да знаят какъв е залогът на вота им. От 2018 г. тече общоевропейски граждански дебат за бъдещето на Европа. Над 8000 младежи от страните-членки обобщиха очакванията си към ЕС в 100 идеи, като първите 10 бяха представени в ЕП в рамките на „Младежкия парламент” през ноември 2018 г.“, каза още Цветанов. Ето пълния текст на Декларацията, разпространена от пресцентъра на партията:", "date": "2019.01.11", "title": "Цветанов: Президентът Румен Радев препотвърди нежеланието си да работи за хората"}
{"url": "https://www.faktor.bg/bg/articles/novini/svyat/sasht-nyama-da-priznayat-maduro-za-prezident", "text": "САЩ няма да признаят встъпването в длъжност на президента на Венецуела Николас Мадуро, съобщи съветникът по национланата сигурност на президента Тръмп Джон Болтън, съобщи Voice of America. По думите му, вашингтон ще \"засили натиска над Мадуро, когото САЩ смятат за диктатор\". На инаугурацията на Мадуро присъстваха само делегации от Русия, Боливия, Куба, Никарагуа, Салвадора и Южна Осетия.  Той беше избран за втори мандат в края на 2018 года, а 12 латиноамерикански правителства го  призоваха да се оттегли.", "date": "2019.01.11", "title": "САЩ няма да признаят Мадуро за президент"}
{"url": "https://www.faktor.bg/bg/articles/novini/balgariya/karadaya-ikonomicheskiyat-rastezh-e-krayno-nedostatachen-obricha-i-sledvashtoto-pokolenie-balgari-da-e-nay-bednoto-v-evropa", "text": "Трябва час по-скоро да се намери решение на важните за българските граждани въпроси, но те няма да се решат от улицата. Те чакат сериозно политическо обсъждане, за да създадем условия за икономически растеж.Това заяви председателят на ДПС Мустафа Карадайъ от трибуната на Народното събрание в декларация от името на групата си.  Изминалата година е изгубено политическо време за България, твърди той.  „Нека през 2019 г. България да извоюва достойно място в Европа и ЕС да намери верния път към всички държави-членки. Началото на годината е и време за равносметка и поглед в бъдещето. Със скандали започна 2018 г. и със скандали приключи - и в малката, и в голямата коалиция, в страната и в чужбина, в институциите, между институциите, морални – примерите, за съжаление, отново са много.  Със скандал започна и 2019 г. – изборът на нов изтребител“, заяви Карадайъ.  „Управляващите казаха, че страната ни има изключителни постижения и това са аргументите им, че трябва да продължат да управляват по същия начин. Внимателният анализ обаче показва съвсем друга картина – икономическият растеж е крайно недостатъчен, за да догоним дори страните в нашата група в ЕС и обрича и следващото поколение български граждани да остане най-бедното в Европа“, заяви лидерът на ДПС и посочи, че през 2019 г. България ще има нужда от ускорено догонващо развитие. Карадайъ каза още, че през 2019 г. ДПС ще търси диалог и консенсус за приоритетите и програмата за развитие.  „ Карадайъ посочи, че ДПС призовава всички национално отговорни партии да превърнат 2019 г. в година за намиране на консенсус по политическите и икономическите приоритети на България. „И страната ни да има активна роля в ЕС. Дължим го на България и на българските граждани. Така можем да бъде полезни и на Европа“, каза още той.", "date": "2019.01.11", "title": "Карадайъ: Икономическият растеж е крайно недостатъчен,  обрича и следващото поколение българи да е най-бедното в Европа"}
{"url": "https://www.faktor.bg/bg/articles/novini/balgariya/mareshki-ala-lyo-pen-2019-shte-bade-znakova-zashtoto-shte-stane-yasno-dali-es-shte-se-razpadne", "text": "2019 ще бъде знакова, защото ще стане ясно дали ЕС ще се разпадне или ще продължи да съществува по коренно различен начин. Това каза председателят на „Воля“ Веселин Марешки в декларация от името на група за началото на новия политически сезон, предаде репортер на Агенция „Фокус“. Според Марешки старите елити ще бъдат пометени. „Навсякъде е в подем истинската патриотична вълна, част от която е „Воля“, каза той и заяви, че категорично не приема да наричат неговата партия националисти и популисти.  Марешки определи като цинизъм декларациите на парламентарно представените сили. „Направо нямам какво да кажа, защото преди мен, това което трябваше да кажа аз, го каза Корнелия Нинова от БСП, частично и г-н Волен Сидеров. Имат ли право те, които са част от този преход да задават тези въпроси? Иначе те са правилни. Нали за това сме ние тук, ние да ги задаваме“, допълни още Марешки. Той попита откъде накъде хора, които са участвали в престъпната приватизация, задават подобни въпроси. „Г-н Сидеров, казахте: „Ние сме да посочваме на правителството правилните действия“. Г-н Сидеров, вие заедно с г-н Каракачанов и Валери Симеонов сте правителството. Ние и другите опозиционни партии може да показваме и да даваме някакви идеи за корективи, вие трябва да работите“, коментира още Марешки.  Във връзка с напрежението във Войводиново, Марешки разкритикува вицепремиера и министър на отбраната Красимир Каракачанов. По думите му след като вече е бил пребит военния, Каракачанов е излязъл нагло и е казал, че няма да допусне такова нещо.", "date": "2019.01.11", "title": "Марешки ала Льо Пен: 2019 ще бъде знакова, защото ще стане ясно дали ЕС ще се разпадне"}
{"url": "https://www.faktor.bg/bg/articles/vkaraha-v-turski-zandan-populyaren-aktyor-predrekal-tragichniya-kray-na-erdogan", "text": "Турският актьор Метин Акпънар бе арестуван след лична намеса на президента на страната Реджеп Ердоган. Народният артист на Република Турция бе вкаран в зандан заради телевизионно интервю. \"Ако в страната ни няма демокрация, у нас е се установи фашизъм. Ние всички знаем как завършиха лидерите на тези режими. Единият бе обесен с краката нагоре, а другият се застреля в мазе\", каза 77-годишният мъж. Акпънар намекна за съдбите на Бенито Мусолини, убит от италиански партизани през 1945 г. и обесен надолу с главата, и Адолф Хитлер, който се самоуби в бункера си в Берлин на 30 април 1945 г. Арестът бе извършен след лично постановление на държавния глава на страната на два континента. На Акпънар бяха повдигнати обвинения в подстрекаване към метеж и призив за убийство на законно избран президент, пише в официално съобщение на Генералната прокуратура на Истанбул, посочи израелската редакция на нюзру.", "date": "2019.01.11", "title": "Вкараха в турски зандан популярен актьор, предрекъл трагичния край на Ердоган"}
{"url": "https://www.faktor.bg/bg/articles/arestuvaha-v-polsha-kitayski-i-polski-grazhdanin-obvineni-v-shpionazh", "text": "Държавната агенция за сигурност на Полша арестува китайски и полски граждани с обвинения в шпионаж, съобщава държавната информационна агенция на Полша PAP, цитирана от \"Ройтерс\". Китайският гражданин е служител на Huawei, съобщава полската публична телевизия TVP. \"Китайският гражданин е бизнесмен, работещ в голяма електронна компания ... Полякът е човек, познат в кръгове, свързани с кибер бизнеса\", обяснява Мачей Васик, заместник-началник на специалните служби на Полша.", "date": "2019.01.11", "title": "В Полша арестуваха китаец и поляк  за шпионаж"}
{"url": "https://www.faktor.bg/bg/articles/novini/svyat/izvanredno-polozhenie-na-mnogo-mesta-v-sarbiya-snegat-vali-24-ch-bez-prekasnave", "text": "Снегът, който непрекъснато вали вече почти 24 часа, затруднява в много части на Сърбия, а в някои общини е обявено извънредно положение, съобщава белградският вестник \"Политика\". Заради снежните преспи някои села са откъснати от света и са без ток вече няколко дни, пише изданието. В община Лучани бе обявено извънредно положение, а много регионални пътища са непроходими. Извънредно положение бе въведено в сряда в Нова Варош, тъй като в селата на тази община около 5 000 души са откъснати от света заради снега, който вече седем дни вали в този край. В някои места снегът е достигнал 1 метър. Снегът в Ягодина и Поморавле, който е съпроводен със силен вятър, създаде хаос по градските улици. Жителите на Бродарево откриха вчера по обяд премръзнал мъж в снега. Мъжът давал признаци на живот и за него се погрижили роднини, посочва изданието. Жена на 78 години от село Бранчичи край Приеполе, която във вторник следобед бе намерена мъртва в снега, е загинала от замръзване. Тя починала край пътя в Бранчичи, връщайки се в дома си от познати, които живеели на другия край на това планинско село. Предполага се, че старицата се е подхлъзнала и е паднала в дълбокия сняг, след което не могла да се изправи, поради което замръзнала. Почти на всички пътища в Косово движението е затруднено заради тежкия сняг. Заради снега особено е тежка ситуацията на пътя Прищина-Урошевац, пише вестник \"Политика\".", "date": "2019.01.11", "title": "Извънредно положение на много места в Сърбия, снегът вали 24 ч. без прекъснаве"}
{"url": "https://www.faktor.bg/bg/articles/merkel-podkrepi-tsipras-za-prespanskoto-sporazumenie-za-imeto-na-makedoniya", "text": "Бъдещето на Балканите и развитието на енергийни проекти обсъдиха в Атина германският канцлер Ангела Меркел и гръцкият премиер Алексис Ципрас. Във фокуса на срещата бе и предстоящото ратифициране на договора със Скопие, който няма подкрепа от опозиционните партии и вероятно ще предизвика предсрочни избори в Гърция. „Историческо посещение на Меркел с поглед към Скопие“ – това са първите коментари за започналата снощи двудневна визита на германския канцлер в Гърция. Ангела Меркел показа, че оценява жертвите на гърците, за да остане страната в еврозоната. „Гръцкият народ премина през труден период. Благодаря за всичко, което успя да постигне въпреки трудностите“, заяви Меркел на срещата с премиера Алексис Ципрас. Двамата разговаряха за европейското бъдеще на балканските страни, двустранните икономически отношения, енергийни проекти, както и съвместни действия за овладяване на мигрантската криза. След двучасовата среща Меркел приветства решителните действия на Ципрас за новото име на Република Македония и подчерта, че те са от полза не само за двете им страни, но и за цяла Европа. „Това позволява на Република Северна Македония да стане член на НАТО и на ЕС. Признателна съм на Алексис Ципрас, че се зае да реши въпроса за името. Знаехме, че решението няма да бъде лесно“, заяви Меркел. Ципрас отбеляза, че споразумението ще донесе стабилност и растеж на региона. Трудният казус, който се очаква да реши германският канцлер, е да окаже въздействие върху категоричния отказ на опозицията досега да подкрепи Преспанското споразумение със Скопие. Това се очаква да бъде акцентът в срещата на Меркел с лидера на „Нова Демокрация“ Кириакос Мицотакис. Коалиционният партньор на СИРИЗА на Ципрас – „Независими гърци“, категорично отказват подкрепа на сделката със Скопие. Симпатизанти на леви партии протестираха снощи в центъра на Атина срещу посещението на германския канцлер, като издигнаха плакат „Искаме референдум за името на Македония“.", "date": "2019.01.11", "title": "Меркел подкрепи Ципрас за името на Македония, загрижена за бъдещето на Балканите"}
{"url": "https://www.faktor.bg/bg/articles/kiril-ananiev-v-razgrad-i-kardzhali-ima-nay-malko-lichni-lekari", "text": "\"Най-малко лични лекари има в регионите на Разград и Кърджали\". Данните бяха представени от министъра на здравеопазването Кирил Ананиев по време на парламентарния контрол в отговор на въпрос, свързан с приходите на личните лекари. \"Най-голям е броят на общопрактикуващите лекари в Плевен, Добрич и Видин\". Осигуреността с общопрактикуващи лекари към 31-ви декември 2018 г. средно за страната е 1 лекар на 1 409 здравноосигурени лица с непрекъснати здравноосигурителни права\", обяви министърът. Той посочи, че според годишните отчети за касовото изпълнение на Закона за бюджета на НЗОК ежегодно се отчита нарастване на здравноосигурителни плащания за първичната извънболнична медицинска помощ /ПИМП/. Заплатените средства през 2017 г. за здравноосигурителни плащания за ПИМП са били 198 902.6 хил. лв., а през 2018 г. - 206 844 хил. лв., с което се отчита нарастване със 7 941 хил. лв., допълни той. \"Нарастване се отчита и при средствата, заплащани на лекарите в ПИМП, работещи при неблагоприятни условия. За 2019 г. в Закона за бюджета на НЗОК са заложени с 8.6 на сто повече средства за плащания в ПИМП. С промени в Наредбата за придобиване на специалност в системата на здравеопазването държавата ще определи брой специализанти и ще финансира стипендии за специализация на лекари по специалност \"Обща медицина\", посочи още министър Ананиев.", "date": "2019.01.11", "title": "Кирил Ананиев обобщи: В Разград и Кърджали има най-малко лични лекари в цялата страна"}
{"url": "https://www.faktor.bg/bg/articles/28-godishen-balgarin-e-arestuvan-v-italiya-za-ubiystvo", "text": "28-годишeн българин е арестуван в Италия по обвинение в убийството.  Преди близо месец 53-годишен италианец е намерен мъртъв от властите в град Колеферо. Разследването насочва подозренията си към 28-годишен българин. Той е в Италия без постоянно местожителство и има предишни криминални провинения. Според показанията на свидетелите българинът се скарал с италианеца в игрална зала, след което го е последвал навън, взел портфейла му и му нанесъл смъртоносните удари. Записите от близките камери за наблюдение показват как българинът отива до близкия банкомат и изтегля 30 евро от картата на жертвата. След като е заловен, мъжът е признал за престъплението. Повдигнати са обвинения за обир и непредумишлено убийство.", "date": "2019.01.11", "title": "28-годишен българин е арестуван в Италия за убийство"}
{"url": "https://www.faktor.bg/bg/articles/novini/balgariya/korneliya-ninova-shtyala-da-promenya-balgariya-i-evropa", "text": "Уважаеми български граждани, да е честита, мирна и по-благодатна за България и вашите семейства 2019 г. Всяка нова година свързваме с надежда за нещо ново и нещо по-добро. За нас от БСП 2019 г. ще сложи край на статуквото и начало на промяната в България и в Европа. Минаха само 10 дни от началото на новата 2019 г, но те показаха нестабилност, несигурност, растяща бедност, погазване на държавността и правовата държава, корупция, некадърност на управлението във вътрешната и външната политика, която доведе във вътрешната до хаос, а във външната  два международни скандала.  Растящата бедност се прояви в тези десет дни с растящите цени и нелогичното им вдигане. Това каза лидерът на БСП Корнелия Нинова от трибуната на Народното събрание  в декларация от името на парламентарната си група за началото на новия политически сезон Докато хилядите български семейства получиха честитки за Коледа с по-скъп ток,  5 фирми получиха огромен коледен подарък - над 1 милиард лева  за строителство на магистрали. Тези пари се раздадоха извън закона без обществени поръчки, каза Нинова. По какви критерии ги избрахте, уважаеми управляващи, попита с неповторим патос лидерът на БСП. По думите на Нинова време е да се назоват имената на олигархическите обвързаности. Тя посочи че 1 милиард и 350 милиона лв за пътно строителна техника за получили Хидрострой, Трейсгруп, Пътстрой 92, Главболгарстрой. Вярно ли е,  че вече има преведени аванси на тези фирми, посочи Нинова. Според нея  ярък пример за некадърност е преминаването към електронни винетки. Светът и Европа вече разполагат с изкуствен интелект, правителството на Бойко Борисов не може да въведе електронни винетки, каза Нинова. Настояваме КЕВР да влезе в ролята си на истински регулатор, допълни Нинова. Ще искаме актуализация на бюджета по отношение на доходите на хората, каза Нинова.", "date": "2019.01.11", "title": "Корнелия Нинова щяла да променя България и Европа"}
{"url": "https://www.faktor.bg/bg/articles/mihail-konstantinov-chesto-tsiganite-sa-pod-vliyanie-na-dolnoprobni-narkotitsi-koito-silno-izmenyat-choveshkoto-saznanie", "text": "Стана един лаф, че всеки проблем има решения, а ако няма решения, значи не е бил проблем. А по-точно в случая е да се каже, че при тези условия, които съществуват в държавата, по-общо в Европа да кажем, проблемът няма решение. Както няма решение и проблемът с миграцията и с тероризма в Европа. В този момент това няма решение. Защото се опитват с палиативни мерки да се борят срещу него. Ние също се опитваме с недостатъчни мерки да борим срещу циганската престъпност. Така че при тези условия решение няма.  Това заяви проф. Михаил Константинов в интервю за обзора на деня на Радио „Фокус“ „Това е България“. ...Има предизборно заиграване с определени етнически групи, които естествено продават гласовете си и така са необходими на политиците. Между впрочем, ако примерно силно се усложни бюлетината за гласуване, хората с ниска степен на грамотност ще имат проблеми да я попълнят. И добре би било да се въведе изискването за образователния ценз. И би било добре, ако този ценз стимулира някои хора да се образоват повече. Но това, за което говорим, няма да стане. Разбрах, че 200 000 млади цигани в страната са не само функционално неграмотни, те са буквално неграмотни. При тях няма никакъв шанс да се включат в съвременния пазар на труда. Тоест те са обречени да бъдат аутсайдери, да живеят в някаква мизерия. Този проблем не виждам, как ще се реши. Подобен проблем имат редица общности в западните страни – имат го може би в по-лека форма, не знам, грамотността на техните малцинства докъде е стигнала. Но там също са на помощи, не участват в съвременния пазар на труда и т.н. Нека да бъда съвсем ясен: няма как да бъде решен този въпрос при сегашните условия, заяви той.. Има предложения, достатъчно направени по въпроса. Не е ясно доколко те ще доведат до някакъв резултат. Факт е, че те даже не се и прилагат. Ето, сега се предлага една стара идея да се дават помощи само до второ дете. А трето и четвърто – само ако са грамотни децата, когато родителите им са ги пратили на училище. Но дори и в този случай ние стигаме до голяма взаимна голяма лъжа: циганите лъжат, че си пращат децата на училище, за да взимат помощи, а пък училищата лъжат, че циганчетата ходят на училище, за да взимат делегираните бюджета. Така че дошло е до тази взаимна лъжа, не виждам какво нещо съществено може да се направи. В общи линии настроението в страната е за взимане на твърди мерки в рамките на закона. Много е важно също да се промени законът. Ние непрекъснато четем за хора, които имат по няколко условни присъди. Аз не го разбирам това нещо, как може да имаш няколко условни присъди? Можеш да имаш една условна и ако в рамките на съответния период извършиш второ престъпление, втората не може да бъде условна. Трябва да се ожесточат малко наказанията. Но пак няма да се реши тотално проблемът, може би ще има по-голямо удовлетвореност на жертвите. Защото сега наистина е подигравка всичко, което се случва. Ето сега например там малолетният циганин положително ще получи две години максимум и това ще бъде. Пълнолетният може би ще му дадат някаква тройка. Това очевидно не действа възпиращо. Освен това много често циганите са под влияние на долнопробни наркотици, които просто силно изменят човешкото съзнание. Не че българите не се друсат, разбира се, но виждате, резултатъткакъв е. Повтарям – при тези условия решение няма. Да не казваме кой кога и как е решавал този проблем, защото ще ни обвинят в някои други работи. Има и други начини за действие, категоричен е Константинов.", "date": "2019.01.11", "title": "М.Константинов: Често циганите са под влияние на долнопробни наркотици, които силно изменят човешкото съзнание"}
{"url": "https://www.faktor.bg/bg/articles/novini/balgariya/partnyor-na-partiyata-na-putin-ostrie-v-atakite-sreshtu-f-16", "text": "В момента трябва да бъде спряна процедурата за нов изтребител. Това става ясно от доклад на Каратози и Караонзи. Ние не искаме просто спиране на процедурата, а мораториум. Ние питаме – застраховани ли са нашите самолети и хеликоптерите. И ако не са, с аргумент, че нямаме пари - тогава покупката на Ф-16 е да купим на гол тумбак нови хеликоптери. Това посочи в ефира на Би Ти Ви лидерът на АБВ Румен Петков.  Няма битка между изтока и запада, като не са застраховани нашите самолети и хеликоптера – това вече е жива щета за държавата, плащаме ги ние – данъкоплатците, отсече Петков. Той коментира и думите на Елена Поптодорова, че Кремъл иска да види всеки друг хеликоптер у нас, но не и Ф-16. Такива разсъждения от името на Кремъл, Вашингтон и Кремъл в устата на хора, като Поптодорова, звучат несериозно. Не е въпросът в процедурата, никой от участниците на отговаря на поставените от НС условия, това става ясно от Доклада на Каратози и Караози.  Румен Петков коментира и инцидентът с военния във Войводиново. Той предложи да се направи карта на незаконните постройки и да се вземат мерки, които да гарантират спокойствието в селищата, където живеят роми. Смущаващ е фактът, че лидерът на една от малките извънпарламентарни партии е изключително гласовит през последните дни по темата за избор на нов изтребител. Интересно защо медиите му дават подобна публичност, за да манипулира общественото мнение с несъстоятелни тези за избора на Ф-16. Остава също така и съмнението наистина ли от АБВ искат да бъде защитен държавния интерес, след като само преди месец подписа споразумение за сътрудничество и взаимодействие с партията на Владимир Путин „Единна Русия“.", "date": "2019.01.11", "title": "Партньор на партията на Путин – острие в атаките срещу Ф-16"}
{"url": "https://www.faktor.bg/bg/articles/dva-tir-a-s-134-kg-narkotitsi-arestuvaha-v-tekirdag", "text": "Два тежкотоварни камиона са задържани в турския град Текирдаг с укрити в тайници 600 000 таблетки \"Екстази\" с общо тегло 134 килограма. Преди това те са преминали през Румъния и България без да бъдат задържани и претърсвани. Арестувани са трима души, предаде агенция DHA, цитирана от \"Епицентър.бг\". Ръководителят на дирекцията по сигурността Мустафа Айдън заяви, че тировете са преминали безпроблемно през Румъния и България, но за трафика на опасния товар предварително е постъпил разузнавателен сигнал и екипите са пристъпили към операцията. \"Предотвратихме употребата на наркотици от гражданите на нашия град\", коментира още Мустафа Айдън. Според него операцията е извършена след дългосрочно проследяване. Полицията е последвала камионите, веднага след като са напуснали турското ГКПП \"Капъ куле\" при Одрин, спряла ги на изхода на магистралата в района на Текирдаг. Той коментира, че този удар е спасил поне 1 милион души и отбеляза, че това е първият за тази година товар с рекордно количество дрога. Арестуваните са с инициали Й.Д., Й.Г. и Ф.Ю., не се разкрива граждани на коя държава са те, нито каква е регистрацията на тировете.", "date": "2019.01.11", "title": "Два ТИР-а с 134 кг наркотици \"арестуваха\" в Текирдаг"}
{"url": "https://www.faktor.bg/bg/articles/tayani-rumaniya-i-balgariya-tryabva-da-badat-prieti-v-shengenskoto-prostranstvo-pri-rumanskoto-predsedatelstvo", "text": "На церемонията в букурещката зала Атенеум по повод началото на румънското председателство на ЕС председателят на Европейския парламент Антонио Таяни изрази надежда, че Румъния и България ще бъдат приети в Шенгенското пространство по време на румънското председателство, предаде БТА. Ръководителят на Европейската комисия Жан-Клод Юнкер също каза по време на церемонията, че Румъния трябва да се присъедини към Шенгенската зона. \"Мястото на Румъния е в Шенген. Пред Европейския парламент защитих идеята Румъния да стане част от Шенгенската зона и си оставам предан на тази идея. Румъния трябва да стане част от Шенген\", каза Юнкер. В Шенгенската зона влизат 22 страни от 28 страни от ЕС. Великобритания, Ирландия и Кипър не влизат в Шенген. Румъния, България и Хърватия са на пътя на присъединяването към зоната. ", "date": "2019.01.11", "title": "Таяни: Румъния и България да бъдат приети в Шенген при румънското председателство"}
{"url": "https://www.faktor.bg/bg/articles/donald-tramp-nyama-da-uchastvam-v-svetovniya-ikonomicheski-forum-v-davos-zaradi-demokratite", "text": "Американският президент Доналд Тръмп обяви вчера, че няма да участва в Световния икономически форум в Давос от 21 до 25 януари заради частичната парализа на федералната администрация в САЩ, предаде Франс прес.     \"Заради неотстъпчивостта на демократите за сигурността на границите и важното значение на сигурността за нашата страна, при цялото си уважение отменям много важното си посещение в Давос, Швейцария, за Световния икономически форум\", написа в Туитър Тръмп.      По-рано президентът на САЩ похвали участието си в срещата на глобалния политически и икономически елит в швейцарския курорт миналата година, наричайки го \"истински успех\". Той подчерта, че американската икономика е \"невероятна\", и спомена за \"много успехи\" в търговските преговори с Китай, пише БТА.     Федералната администрация в САЩ е парализирана частично вече 20 дни заради искането на Тръмп Конгресът да отпусне 5,7 милиарда долара за построяване на стена по границата с Мексико. Демократите, които след междинните избори през ноември контролират Камарата на представителите, отказват да деблокират пари за проекта, който определят като неморален и неефективен, припомня Франс прес.     Рекордът за най-продължително спиране на работа от федералната администрация е на път да падне. Сега той е 21 дни и датира от края на 1995 и началото на 1996 г., при управлението на президента Бил Клинтън.     Една продължителна парализа на федералната администрация би имала \"осезаем ефект\" върху американската икономика, предупреди днес президентът на Управлението за федерален резерв на САЩ Джероум Пауел, цитиран от Франс прес.     Агенцията отбелязва, че около 800 000 държавни служители технически са безработни или работят, без да получават заплата, а милиони други американци са косвено засегнати.     Като цяло тези парализи на федералната администрация, които станаха сравнително често явление през последните години, не продължават достатъчно дълго, за да дадат реално отражение върху икономиката, подчерта президентът на централната банка на САЩ.     Тръмп междувременно замина на посещение на границата с Мексико, по която иска да построи стена за спиране на притока на нелегални имигранти.     Президентът на САЩ не е взел решение дали да обяви национално извънредно положение, за да построи такава стена, каза вицепрезидентът Майк Пенс, цитиран от Асошиейтед прес.     В същото време Пенс увери, че Тръмп \"ще постигне (целта си) по един или друг начин\". Той призова демократите да договорят изход от кризата, като подчерта, че е време Конгресът да \"си свърши работата\".", "date": "2019.01.11", "title": "Доналд Тръмп: Няма да участвам в Световния икономически форум в Давос заради демократите"}
{"url": "https://www.faktor.bg/bg/articles/parlamentat-startira-shestata-si-plenarna-sesiya", "text": "Парламентът стартира шестата си пленарна сесия след 20-дневната зимна ваканция. Депутатите станаха на крака, за да изслушат химна.  \"Оот нас зависи вотът да не е очерняне на опонентите, а спортменско състезание, призова опозицията и управляващите председателят на Народното събрание Цвета Караянчева. В седмичната програма на парламента за новата година влезе и проекторешението за покупката на F-16. Традиционно политическите сили започнаха своите изявления. В момента на трибуната е Цветан Цветанов от ГЕРБ.", "date": "2019.01.11", "title": "Парламентът стартира шестата си пленарна сесия"}
{"url": "https://www.faktor.bg/bg/articles/rumyana-kolarova-1", "text": "\"Никой политик не би нарекъл избора на стратегически изтребители “конкурс”. Всички знаят, че когато става дума за междуправителствени споразумения, няма механизми, по които партньорската държава, била тя Швеция или САЩ, едностранно ще се съобрази с нашите критерии и изисквания. Например, колкото и да искаме, колкото пари и да предлагаме, няма как да получим F-35.\" Това коментира в интервю за \"24 часа\" политологът Румяна Коларова. По думите й нелепо е да се говори за конкурс и оферти.  \"Може би, когато от позицията си на висш офицер е бил ангажиран с оценка на възможните опции, президентът Радев ги е възприемал като конкурс и като търговски оферти. Но по природата си този процес далече не е конкурс и изборът не се определя от съображения за цени, търсене и предлагане. Второто, което трябва изрично да се подчертае в случая, е, че рангът на това междуправителствено споразумение вече изисква решение на парламента. От тази гледна точка правителството може само да предлага, а Народното събрание ще решава. Колкото до обвиненията за опорочаване, нека си припомним, че служебният министър-председател Огнян Герджиков, навремето беше споделил, че неестествено много се бърза по въпроса с избора на изтребители и че е смутен от натиска, оказван му от президента Радев. Проф. Герджиков, като уважаван юрист и бивш председател на Народното събрание безсъмнено зачита и брани принципа на парламентаризъм в българската политика. Или с други думи да обобщя, има основание да се твърди, че не се спазват предварително зададените условия. Тези условия обаче са такива, каквито парламентът сам на себе си е определил. Когато правителството е приключило своето проучване и е казало: “нито една от офертите не отговаря на предварително поставените условия и се обръщаме към Народното събрание с искане за разширяване на мандата, за да можем да постигнем някакво споразумение”, това според мен е в рамките на конституционно зададените правомощия, както на правителството, така и на парламента. От тази гледна точка няма опорочаване на процедурата\", посочва още тя.  Коларова изтъква, че на този етап със сигурност има забавяне, което обаче ако продължи, ще има още по-негативни последици. \"Всяко едно забавяне на модернизацията на отбраната ни е в полза на противника. А Русия е стратегическият противник на НАТО и това е безспорно. И затова тя има и двойна полза - нашата военна авиация не само че не се модернизира, ами и продължава да плаща на стратегическия си противник за поддръжка на негово въоръжение, което е вид “пробив в системата ни за сигурност”. При всички положения тази ситуация е неестествена. Разбира се, за превъоръжаването на Българската армия е нужен продължителен период, но от влизането ни в НАТО всъщност са минали цели 15 години - няма логика толкова да се бави решение от ключово значение\", смята Коларова. На въпрос защо тя счита това обстоятелство от ключово значение, тя изтъква, че това е един от основните инструменти за упражняване на натиск и търсене на стратегическо превъзходство спрямо държавите от НАТО са инциденти, които Русия предизвиква във въздушното пространство.  \"Безбройни са инцидентите, в които руски самолети навлизат във въздушното пространство на натовските държави. При това над Черно море те започват от турска, преминават през българска и продължават на румънска територия. От тази гледна точка не само модернизацията на българската военна авиация, но и съвместимостта й със съседите е императив. Всяко забавяне на модернизацията на отбраната ни е в полза на противника, а дали ще изберем F-16 или “Грипен” - цената все ще зависи от САЩ\", аргументира позицията си Румяна Коларова, предвид обстоятелството, че допълнителното военно и техническо оборудване ще бъде предоставяно именно от Америка.", "date": "2019.01.11", "title": "Румяна Коларова: Дали ще купим Ф-16 или \"Грипен\", цената винаги ще зависи от САЩ"}
{"url": "https://www.faktor.bg/bg/articles/zapochva-novata-plenarna-sesiya-na-44-toto-narodno-sabranie", "text": "Започва шестата пленарна сесия на 44-тото Народно събрание. Съгласно Правилника за организацията и дейността на парламента сесията ще започне с химна на Република България и този на Европейския съюз. Веднага след началото на заседанието всички парламентарно представени сили ще излязат с декларации за приоритетите си през новия политически сезон, предава \"Фокус\".  Проектопрограмата за работа на парламента предвижда депутатите да се занимаят с промените в Закона за животновъдството на първо четене. С внесените промени се цели синхронизиране с Европейското законодателство. Основен акцент в проекта са промените, свързани с условията и реда за признаване на развъдните организации, както и за одобряване на развъдните програми. С промените се предвижда разрешение за извършване на развъдна дейност да се издава на организации, които са признати за развъдни и имат одобрена развъдна програма. В допълнение се премахва изискването за представяне на някои официални удостоверителни документи на хартиен носител, което е прилагано към настоящия момент, като тези документи ще се проверяват по служебен път. С предложените промени се въвежда възможност за ограничаване обхвата на разрешението за извършване на развъдна дейност на организацията при констатирани нарушения, когато тя осъществява селекция и репродукция със селскостопански животни с повече от една порода. Законопроектът предвижда Изпълнителната агенция по селекция и репродукция в животновъдството да публикува информация за резултатите от контрола на биологичните, стопанските и продуктивните признаци - обект на селекция, както и на развъдната стойност на контролираните от тях животни. В допълнение, с цел минимизиране на грешките, свързани с отразяване на развъдния статус на животните под селекционен контрол в Интегрираната информационна система се въвежда изискване за осъществяване на тази дейност от Изпълнителната агенция по селекция и репродукция в животновъдството, която се задължава да въвежда породността на животните.  След изчерпване на законодателната част ще започне и първият за 2019 г. петъчен парламентарен контрол. В него участие ще вземат шестима министри от кабинета „Борисов“ 3. На депутатски питания ще отговарят министърът на околната среда и водите Нено Димов, на здравеопазването Кирил Ананиев, на образованието Красимир Вълчев и на енергетиката Теменужка Петкова.", "date": "2019.01.11", "title": "Започва новата пленарна сесия на 44-тото Народно събрание"}
{"url": "https://www.faktor.bg/bg/articles/novini/balgariya/izsledvane-na-alfa-risarch-za-parvi-pat-pod-20-e-podkrepata-za-korneliya-ninova", "text": "И лидерите на управляващите партии, и лидерите на опозицията са с отрицателен тренд. Това показват данните от последното социологическо проучване на „Алфа Рисърч“, представено пред Би Ти Ви. Нинова за първи път регистрираме под 20% за последните две години. Същата тенденция се наблюдава и при институциите. Подкрепата за президентът спад под 50 на сто за първи път, което един много важен показател. Правителството – тук по-сериозната динамика е в отрицателните оценки, а  доверието спада е по-плавно. Премиерът също е засегнат от тази тенденция, макар че все още доверието към него е високо. НС не успява да спечели доверието дори на симпатизантите на управляващата коалиция. Като цяло – негативна оценка и спад на доверието към управляващи и институции.  Що се отнася до оценката за министрите, Томислав Дончев получава най-голямо одобрение от гражданите, а най-малко е към правосъдния министър Цецка Цачева. Каракачанов заема доскоро рейтинговото второ място, но след скандала с ДАБЧ има спад в доверието към него. Образователният министър Красимир Вълчев бележи съществен ръст и заема място в първата петица на успешните министри.", "date": "2019.01.11", "title": "Изследване на Алфа Рисърч: За първи път под 20% е подкрепата за Корнелия Нинова"}
{"url": "https://www.faktor.bg/bg/articles/razsledvaneto-na-sudzhukgeyt-na-finala-povdigat-obvinenie-na-zhivko-martinov", "text": "Специализираната прокуратура приключва разследването срещу бившия народен представител Живко Мартинов. Предстои внасянето на делото в съда, съобщават от пресцентъра на прокуратурата. Мартинов е обвинен за изнудване, за което е предвидено наказание Лишаване от свобода от 5 до 15 години, глоба от 5000 до 10 000 лева и конфискация на имущество. Бившият депутат от ГЕРБ е бил призован днес в Спецпрокуратурата за предявяване на прецизираното обвинение, но не се е явил по здравословни причини. Той ще бъде привлечен като обвиняем на 16 януари. Разследването срещу него получи известност като \"Суджукгейт\". В края на декември един от свидетелите по делото и семейството му получиха охрана. Тогава започна и проверка за посегателства срещу личността и имуществото на свидетелите по случая. Мартинов е пуснат под гаранция в размер на 20 000 лева. Предстои в кратки срокове спецпрокуратурата да внесе обвинителния акт срещу него в съда.", "date": "2019.01.11", "title": "Разследването на \"Суджукгейт\" приключи, повдигат обвинение на Живко Мартинов"}
{"url": "https://www.faktor.bg/bg/articles/valezhite-navsyakade-shte-sprat-termometarat-skacha-nad-0", "text": "Днес валежите навсякъде ще спрат, а в повечето райони над Южна България облачността ще се разкъса и намалее до предимно слънчево. Ще духа слаб до умерен вятър от запад-северозапад. Максималните температури ще бъдат предимно между 0° и 5°, в София около минус 1°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ). Над Черноморието ще бъде предимно облачно, след обяд на места по северното крайбрежие с разкъсвания на облачността. Преди обяд все още с превалявания, но и там валежите ще спрат. Ще духа слаб до умерен северозападен вятър. Максимални температури между 3° и 8°. Температурата на морската вода е 5-6°. Вълнението на морето ще бъде 2-3 бала, но ще отслабва. В планините облачността също ще се разкъса и намалее. Ще духа умерен до силен вятър от запад-северозапад, с който ще нахлува студен въздух и през деня температурите ще се понижават. Максималната на височина 1200 метра ще бъде около 0°, на 2000 метра – около минус 6°. Атмосферното налягане ще продължи да се повишава и вечерта вече ще доближи средното за месеца.", "date": "2019.01.11", "title": "Валежите навсякъде ще спрат, термометърът скача над 0°"}
{"url": "https://www.faktor.bg/bg/articles/tramp-zakonat-mu-dava-palnoto-pravo-da-vaveda-izmanredno-polozhenie", "text": "Президентът на САЩ Доналд Тръмп се върна на темата за въвеждане на извънредно положение, за да заобиколи Конгреса и да си осигури финансиране за строежа на оградата с Мексико. Той вече отправи подобни предупреждения, но в голямата си реч към нацията тази седмица нито веднъж не спомена извънредното положение и дори даде знак, че ще направи някои отстъпки, като например оградата да не е бетонна, а стоманена. В интервю за телевизия Fox News, Тръмп обясни, че в закона всичко е ясно. Този закон му давал пълното право да въведе режим на извънредно положение.  „Ако не сключим сделка с Конгреса, вероятно ще направя точно това. Не виждам причина да не го направя, имам това право. Законът е 100% на моя страна“, подчерта президентът на САЩ. На въпрос колко дълго е готов да чака преди да въведе извънредно положение, Доналд Тръмп отговори: „Ще видим какво ще стане до няколко дни“.", "date": "2019.01.11", "title": "Доналд Тръмп: Законът ми дава пълното право да въведа извънредно положение"}
