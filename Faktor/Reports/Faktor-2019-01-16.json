{"url": "https://www.faktor.bg/bg/articles/zakopchaha-v-sarbiya-21-godishen-dzhihadist-podozirat-che-e-gotvel-atentat-sreshtu-putin", "text": "Полицията в Сърбия арестува младеж, който е заподозрян, че е подготвял покушение срещу руския президент Владимир Путин.  21-годишният член на движението на уахабитите, бе задържан при съвместна акция от Агенцията за сигурност и полицията в Нови Пазар. Според неофициална информация, препредавана от медиите Армин Алибашич е бил арестуван на улицата, защото се сторил подозрителен на униформените, съобщава Блиц. При задържането в него били намерени въздушна пушка с оптика и няколко ножа.  Полицаите са извършили претърсване и в дома му, където били открити флагове на Ислямска държава и пропагандни материали. На тавана на къщата пък били открити химични вещества, с които биха могли да бъдат направени взривни устройства. Засега полицията няма информация дали е успял да направи въпросните взривни вещества.  Сръбските служби за сигурност съобщават, че младежът е попадал в полезрението им още преди ареста и разполагали с информация, че принадлежи към радикално ислямистко движение. Заедно с още няколко млади мъже Алибашич планирал да отиде в Сирия, където да премине през обучение.  По време на съдебното заседание, на която е гледана мярката му за неотклонение той е заявил, че не признава Сърбия, която и да е друга държава в света, нито институциите, които действат в държавната система.  Междувременно сръбските служби разкриха, че задържаният Алибашич няма връзка с предстоящото посещение на Путин в Белград. За това съобщава Sputnik Србиjа, позовавайки се на високопоставен източник от спецслужбите. Самият Алибашич също отрича да е планирал терористичен акт срещу руския президент.", "date": "2019.01.16", "title": "Задържаха в Сърбия 21-годишен джихадист, подозират го, че готвел атентат срещу Путин?"}
{"url": "https://www.faktor.bg/bg/articles/anketa-onagledi-prouchvaniyata-rusnatsite-masovo-iskat-ostavkata-na-pravitelstvoto", "text": "Повече от половината от руснаците искат оставката на правителството,  показа преди дни проучване на \"Левада център, за което писахме.  53 на сто от са отговорили, че искат оставка на кабинета.  Днес от екипа на опозиционния лидер Алексей Навални направиха анкета по улиците на Москва, която онагледява проучванията.  Не... По-скоро показа, че руснаците масово искат оставката на правителството. Вижте я:", "date": "2019.01.16", "title": "Анкета онагледи проучванията: Руснаците масово искат оставката на правителството (ВИДЕО)"}
{"url": "https://www.faktor.bg/bg/articles/vuchich-se-zakle-vav-vyarnost-kam-kremal", "text": "Сърбия е надежден партньор на Руската федерация и твърдо се придържа към обещанията си. Това заяви президентът на Сърбия Александър Вучич в интервю за ТАСС преди визитата на Владимир Путин в Белград на 17 януари, информират fakti.bg. \"Аз така мисля, така работя и не лъжа. На някого моите думи може да не се харесат, но аз мисля, че ние сме надежден партньор на Русия\", каза Вучич. \"Когато казвам във Вашингтон и Брюксел, че не сме въвеждали и няма да въвеждаме санкции против Русия - това е истина и това е справедливо\", добави той. По думите на Вучич руският президент е много популярен в Сърбия. \"Президентът Путин се радва на голяма популярност в Сърбия. Смятам, че да посрещнат руския лидер ще се съберат най-много хора през последните 20 години, хората ще дойдат само за да го видят\", посочи той. По думите на Вучич една от причините за популярността на Путин в Сърбия е това, че Русия \"спаси Сърбия от клеймото на геноцида\". \"Ние никога няма да забравим 2015 година, когато министърът на външните работи на Русия Сергей Лавров и постоянният представител на Русия в ООН Виталий Чуркин по нареждане на Путин спасиха Сърбия от клеймото върху народ, осъществил геноцид, както това се предлагаше в британска резолюция в Съвета за сигурност на ООН. Ние никога няма да забравим това\", заяви Вучич. Сръбският президент каза още, че винаги се съветва с президента на Русия Владимир Путин.", "date": "2019.01.16", "title": "Вучич се закле във вярност към Кремъл"}
{"url": "https://www.faktor.bg/bg/articles/iran-kam-izrael-ne-si-igrayte-s-oganya", "text": "Иран ще запази военните си сили в Сирия, каза командирът на елитния Корпус на гвардейците на Ислямската революция в отговор на израелските заплахи, че те може да станат мишена на удари, ако не се изтеглят от страната, предаде Ройтерс. Израелският премиер Бенямин Нетаняху каза вчера, че израелските войски ще продължат да атакуват иранците в Сирия, ако не се изтеглят бързо от там. \"Ислямска република Иран ще запази военните си съветници, революционните си сили и оръжия в Сирия\", каза генерал-майор Мохамад Али Джафари, висш командир от Корпуса на гвардейците на Ислямската революция, цитиран от иранската агенция ИСНА. Джафари нарече заплахите на Нетаняху \"смехотворни\" и предупреди, че израелското правителство си \"играе с огъня\". \"Трябва да се страхувате от деня, когато нашите високоточни ракети ще свистят и падат на главите ви\", каза той. Израел, който е силно обезпокоен, че неговият враг Иран може да установи дългосрочно военно присъствие в съседна Сирия, казва, че е извършил повече от 200 атаки срещу ирански цели в Сирия през последните две години, припомнят агенциите.", "date": "2019.01.16", "title": "Иран към Израел: Не си играйте с огъня!"}
{"url": "https://www.faktor.bg/bg/articles/mira-yaneva", "text": "Струва ми се, че ГЕРБ искат да регулират нещата, за да може легитимни източници да разпространяват подобна информация. Това заяви в \"Лице в лице\" на Би Ти Ви социоложката Мира Янова във връзка с идеята на ГЕРБ да отпадне забраната за оповестяване на социологически проучвания в деня за размисъл и в деня на вота. \"Смятам, че големите партии, в това число ГЕРБ, които са автори на това предложение, като че ли имат интерес от това. Когато се обявява един резултат, и то от легитимни източници, а именно от социолозите, възможно е на принципа на „снежната топка“ те да трупат допълнителни гласове, конформистки вот да се насочва към тях.  Мисля си обаче , че това предложение трудно ще мине в парламента. Партиите, които са около 4-те процента, те  по правило се страхува от социологическата информация, за да не ги потопи. Те винаги ни се сърдят\", обясни социоложката.   Според нея \"патриотите\"категорично ще бъдат против такова решение, а  \"БСП са консервативни\" и също няма да изпаднат във възторг.", "date": "2019.01.16", "title": "Мира Янова: Големите партии имат интерес от огласяване на социологически проучвания по изборите"}
{"url": "https://www.faktor.bg/bg/articles/ukrayna-vazobnovyava-ppoizvodctvoto-na-an-124-pyclan-bez-rusko-uchastie", "text": "Уĸpaинcĸият пpoизвoдитeл нa caмoлeти \"Aнтoнoв\" възнaмepявa пpeз 2019 гoдинa дa възoбнoви пpoизвoдcтвoтo нa тeжĸитe тpaнcпopтни caмoлeти Aн-124 \"Pycлaн\", oтĸaзвaйĸи ce oт pycĸитe ĸoмплeĸтyвaщи дeтaйли. Toвa зaяви в тeлeвизиoннo интepвю пъpвият зaмecтниĸ гeнepaлeн диpeĸтop нa \"Уĸpoбopoнпpoм\", Cepгий Oмeлчeнĸo. \"Bъпpocът зa зaмянaтa нa ĸoмплeĸтyвaщитe чacти, ĸoитo cъщecтвyвaxa в тoзи caмoлeт e дocтa ocтъp зa нaшeтo пpeдпиpиятиe \"Aнтoнoв\". И ceгa aĸтивнo cи cътpyдничим в тoвa нaпpaвлeниe c няĸoлĸo мeждyнapoдни ĸoмпaнии\", oтбeлязвa Oмeлчeнĸo, цитиpaн oт rnѕ.оnlіnе. Дo ĸpaя нa 2019-a тpябвa дa бъдaт гoтoви 8 нoви бpoйĸи oт мoдeлa Πo нeгoвитe дyми, aĸo нe ce нaмepи зaмянa нa pycĸитe чacти и дeтaйли, дa ce пpoизвeждa тoзи caмoлeт бeз yчacтиeтo нa Pycия e нeвъзмoжнo. Oмeлчeнĸo дoбaвя, чe в мoмeнтa нaпълнo ce пpepaбoтвa цялaтa eлeĸтpoниĸa, изпoлзвaнa в Aн-124.Зaм.-диpeĸтopът нa дъpжaвния вoeнeн ĸoнцepн пocoчвa, чe тя тpябвa дa бъдe oĸoнчaтeлнo пpиeтa oт инжeнepнaтa гpyпa и ĸoнcтpyĸтopитe нa \"Aнтoнoв\" пpeз тaзи гoдинa. Cлeд тoвa щe зaпoчнe мoнтaжът нa пъpвият caмoлeт, в ĸoйтo нямa дa имa ниĸaĸви pycĸи ĸoмплeĸтyвaщи издeлия. Aн-124 \"Pycлaн\" e тeжъĸ тpaнcпopтeн caмoлeт, paзpaбoтĸa нa ĸoнcтpyĸтopcĸoтo бюpo \"Aнтoнoв\" във Kиeв. Heгoвoтo пpoизвoдcтвo ce пpeĸpaтявa пpeз 2004 гoдинa. Πpeз юни 2018 г. вицeпpeзидeнтът пo тpaнcпopтнaтa aвиaция нa pycĸия OAK, гeнepaлeн диpeĸтop нa ΠAO \"Ил\", Aлeĸceй Poгoзин зaяви, чe пpoизвoдcтвo нa caмoлeтитe Aн-124 \"Pycлaн\" мoжe дa ce възoбнoви. Πpeз нoeмвpи м.г. Poгoзин cъoбщи, чe aвиoĸoнцepнa \"Илюшин\" e зaпoчнaл paзpaбoтĸaтa нa caмoлeт, ĸoйтo дa зaмeни Aн-124 \"Pycлaн\".", "date": "2019.01.16", "title": "Украйна възoбнoвява пpoизвoдcтвoтo нa Aн-124 \"Pycлaн\" без руско участие"}
{"url": "https://www.faktor.bg/bg/articles/novini/balgariya/tsvetanov-s-izbora-na-f-16-nyama-vazmozhnost-za-skriti-razhodi-za-razlika-ot-gripen", "text": "Това, което днес взимаме като решение е информиран избор на всички народни представители, затова и дебатът беше открит за обществото. Това ще даде възможност правителството да продължи усилията за модернизацията на българската армия, в частност на ВВС. Аз съм убеден, че това е една стъпка в тази посока. Това коментира в студиото на БНТ зам.-председателят на ГЕРБ Цветан Цветанов.  Той изтъкна още, че с избора на Ф-16 няма възможност за скрити разходи, които може да се направят, за разлика от Грипен, тъй като ще сме зависими от трета страна, която трябва да даде лиценз. Политикът припомни, че през 2010 година е първият опит за модернизацията, 2012 е приключена процедурата, но поради прекратяване мандата на НС е препятствано изпълнението на гласувания пакет. В май 2018 всички политически сили бяха съгласни да проведем тази реформа. Само една политическа сила – Воля, не подкрепи тази позиция, но всички останали, които не подкрепиха днес това решение, гласуваха тогава „за“. Въпросът е какви са причините те да променят тази своя позиция днес, попита Цветанов.  Той изрази своето недоумение и от позицията на президента, който през 2012 година, в качеството си на шеф на ВВС е дал най-висока оценка на американския изтребител. Защо президента Радев промени позицията си от времето, когато е бил шеф на ВВС. През 2012 година има концепция, която е подписана от Румен Радев, като се дава висока оценка на Ф-16. Това е позицията на летеца Радев, който говори през цялото време, че колкото повече забавяме модернизацията на ВВС, забавяме възможността да имаме въздушен суверенитет. А след като стана политик, той има коренно променена позиция, с което създаде едно объркване дори в БСП, коментира политикът. Цветанов подчерта също, че ние сме поели ангажимент като член на НАТО да отделяме 2% от БВП, и ние с модернизацията на българската армия няма да надвишим тези средства. Освен това досега САЩ са инвестирали около 300 милиона в инфраструктура и военни обучения, а те са и наш лоялен партньор. От преговорите, които ще се водят, ще може да се намали и цената за новите изтребители, смята още той. Цветан Цветанов коментира и предстоящите европейски и местни избори. Изборите ги правят всички български граждани. Структурите на ГЕРБ са в добро функционално състояние, постоянно водим срещи и дебати. Предстои национална работна среща. Номинацията на евродепутатите ще започне през февруари и в първата половина на март ще имаме възможност да обявим листите. 17 са евродепутатите за България. Стартовата ни позиция е ГЕРБ да има 6 евродепутати. Що се отнася до местните избори - всичко зависи от резултата на евровота. Ще има едно преплитане на отчетността на евродепутаттие, кметовете за това, което са реализирали и държавата със своята секторна политика. Това ще се чуе на националната работна среща на ГЕРБ. В момента имаме 130 кмета, 5.5 милиона български граждани са представени в местната власт. Средата за живеене у нас се промени в страната, имаме доверието и подкрепите на европейските ни партньори. Убеден съм, че няма да има проблем да не постигнем успеха в местните избори от преди четири години, аргументира позицията си Цветан Цветанов.", "date": "2019.01.16", "title": "Цветанов: С избора на Ф-16 няма възможност за скрити разходи, за разлика от Грипен"}
{"url": "https://www.faktor.bg/bg/articles/estonski-politik-iska-1-miliapd-dolapa-ot-tramp-za-da-ukrepi-armiyata-na-talin-sreshtu-rusiya", "text": "Πoпyлиcт oт дъpжaвa нa гpaницaтa нa Eвpoпeйcĸия cъюз c Pycия, твъpди, чe ce нyждae oт 1 милиapд дoлapa, зa дa yĸpeпи apмиятa. И иcĸa oт CAЩ дa плaти cмeтĸaтa. Πapтиятa нa Mapт Xeлмe \"EKPE\" e пo пeтитe нa двeтe нaй-гoлeми пoлитичecĸи гpyпи в Ecтoния пpeди избopитe пpeз мapт, oбeщaвaйĸи нaмaлявaнe нa дaнъцитe и cтpoги мepĸи cpeщy имигpaциятa. Ho нeвepoятнoтo мy oбeщaниe дa yбeди Дoнaлд Tpъмп дa финaнcиpa гoлeмитe paзxoди зa oтбpaнa нa бaлтийcĸaтa cтpaнa cъщo пpeдизвиĸвa вълнeниe. Πapичнитe cpeдcтвa, ĸoитo щe бъдaт paзпpeдeлeни в пpoдължeниe нa 4 гoдини и щe yвeличaт вoeннитe paзxoди c пoвeчe oт 1/3 дo 2020 г., ca жизнeнoвaжни, тъй ĸaтo 1.4-милиoннoтo нaceлeниe нa Ecтoния e \"изцялo нa милocттa нa Pycия\", зaяви Xeлмe, ĸoйтo е бивш пocлaниĸ в Mocĸвa, в интepвю зa Вlооmbеrg. \"Aĸo aмepиĸaнцитe ни cмятaт зa вaжни ĸaтo изтoчeн пpeдeн пocт нa HATO, тoгaвa тe cъc cигypнocт щe бъдaт гoтoви дa пpeдocтaвят тaзи пoмoщ\", cмятa пoлитиĸът. \"Oтбpaнaтa, ĸoятo имaмe ceгa, e нeдocтaтъчнa и Pycия нямa дyмaтa в тoвa\", ĸaзвa тoй, oтxвъpляйĸи oпaceниятa зa peaĸциятa нa Kpeмъл. Tъpceнeтo нa финaнcиpaнe oт Tpъмп, чийтo aнгaжимeнт ĸъм дaлeчни cъюзници нeвeднъж e бил пocтaвян пoд въпpoc, мoжe нaй-мeĸo ĸaзaнo дa ce oĸaжe cлoжнo. Дoĸaтo Ecтoния e eдин oт oceмтe члeнoвe, ĸoитo изпълнявaт цeлтa нa HATO зa paзxoди зa oтбpaнa пpeз минaлaтa гoдинa, пpeз тaзи ceдмицa ce пoявиxa инфopмaции, чe Tpъмп oбмиcля дa ce oтĸaжe oт aлиaнca ĸaтo цялo, зaщoтo пoвeчeтo дъpжaви нe cи плaщaт. Ecтoния, ĸoятo в минaлoтo нeoxoтнo бe чacт oт Cъвeтcĸия cъюз, имa 339-ĸилoмeтpoвa гpaницa c Pycия и изглeждa нa pъбa cлeд aнeĸcиpaнeтo нa Kpим oт пpeзидeнтa Bлaдимиp Πyтин пpeз 2014 г. Cъщo ĸaтo Уĸpaйнa, в бaлтийcĸaтa дъpжaвa имa знaчитeлнo eтничecĸo pycĸo мaлцинcтвo - oбщнocт, ĸoятo Πyтин ce зaĸлe дa зaщитaвa, нeзaвиcимo ĸъдe ce нaмиpa. 69-гoдишният Xeлмe пpeдизвиĸa пoлeмиĸa c дpyги cвoи пoлитиĸи ĸaтo пpoтивoпocтaвянeтo cи нa гeй бpaĸoвeтe, пo-гoлям ĸoнтpoл нaд cъдeбнaтa влacт и пoтeнциaлнo излизaнe oт Eвpoпeйcĸия cъюз пo пpимepa нa Beлиĸoбpитaния.", "date": "2019.01.16", "title": "Естонски политик: Тръмп да даде 1 млpд., за да укрепим армията срещу Москва"}
{"url": "https://www.faktor.bg/bg/articles/erdogan-s-opit-za-zasilvane-turskoto-vliyanie-na-balkanite-iska-prerazglezhdane-na-deytanskoto-sporazumenie", "text": "Държавният глава на Турция Реджеп Тайип Ердоган призова за преразглеждане на Дейтънското мирно споразумение от 1995 г., с което се слага край на войната в Босна и Херцеговина, предава гръцката телевизия Skai, цитирана от \"Фокус\". В рамките на реч, турският президент заяви, че Дейтънското споразумение трябва да бъде преразгледано, тъй като то „не решава бъдещето на Босна и Херцеговина\". Според телевизията коментарът на Ердоган повдига въпрос за стремежите на Анкара на Балканите и знак за намерението на Турция да засили влиянието си в региона. Аргументи в подкрепа на това твърдение обаче не са приведени.", "date": "2019.01.16", "title": "Ердоган с опит за засилване турското влияние на Балканите, иска преразглеждане на Дейтънското  споразумение"}
{"url": "https://www.faktor.bg/bg/articles/novini/svyat/shte-glasuvat-tazi-vecher-vot-na-nedoverie-kam-kabineta-na-tereza-mey", "text": "След като отхвърли споразумението с ЕС за отношенията след Брекзит, днес британският парламент ще гласува по предложението на опозицията за вот на недоверие към правителството на Тереза Мей, предаде БНР. Вотът тази вечер е много по-различен от гласуването вчера по сделката на Мей. Тук става дума за защита на правителството и основна роля ще играят партийните интереси.  Очаква се този път кабинетът на Мей да оцелее, защото ще бъде подкрепен не само от северноирландските юнионисти, гласували против сделката, но и от торите-бунтовници. Един от тях - Джон Уитингдейл, изтъкна, че е гласувал за премахването на Мей, като лидер на партията, но днес ще подкрепи правителството\". По-рано при откриването на дебатите Джеръми Корбин призова за общи избори, защото правителството не е в състояние да управлява и направи следното сравнение:\"Няма никакво съмнение, че това правителство е едно зомби\". Тереза Мей каза по време на дебатите в Камарата на общините, че след нейното поражение вчера става ясно, че има да се извърви дълъг път до обединението на страната, но провеждането на общи избори и правителство на опозицията не са начинът това да бъде постигнато. \"Това е най-лошото, което бихме могли да направим. Това ще задълбочи разединението в момент, когато се нуждаем от единство, ще доведе до хаос, точно когато се нуждаем от сигурност, ще ни забави, когато трябва да продължим напред\". Гласуването на вота на недоверие в правителството е насрочен за 21 часа българско време.", "date": "2019.01.16", "title": "Ще гласуват тази вечер вот на недоверие към кабинета на Тереза Мей"}
{"url": "https://www.faktor.bg/bg/articles/vdigat-s-10-zaplatite-na-shofyorite-v-stolichniya-gradski-transport", "text": "Средно с 10% ще бъдат увеличени заплатите на шофьорите в столичния градски транспорт. Повишението влиза в сила от 1 февруари и засяга всички работещи в общинските транспортни дружества - \"Столичен автотранспорт\", \"Столичен електротранспорт\", \"Метрополитен\" и Центъра за градска мобилност. За увеличението на заплатите са осигурени 10 млн. лв. допълнително от бюджета на София, съобщи столичният кмет Йорданка Фандъкова. Увеличението засяга около 7000 - 8000 души, а целта е така общината да задържи шофьорите в системата на столичния градски транспорт. Проблемът с кадрите е във всички сфери, включително и с шофьорите в градския транспорт. Това е и най-важният аргумент за повишението на заплатите, за да може служителите в градския транспорт да имат мотивация да останат. Затова благодаря на синдикатите, защото преговорите не бяха лесни, каза Фандъкова. Цяла Европа изпитва недостиг на шофьори. При нас също има липса на кадри, обясни шефът на \"Столичен автотранспорт\" Слав Монов. В общинското дружество работят над 2000 души, като шофьорите са 1200. Средната брутна работна заплата, която получава шофьор там, е 1700-1800 лв. От утре пък 30 нови автобуса ще обслужват линиите 72 и 84. Те са нископодови, накланят се при спиране на спирка, имат климатик и видеонаблюдение. Това е поредната инвестиция в модернизацията на градския транспорт. В изпълнение на визията ни за развитие на София като зелен град и част от мерките за подобряване качеството на въздуха, в последните години предприехме изключително мащабна програма за обновяване на градския транспорт, каквато не се е случвала в София от десетилетия. Освен тези нови автобуси, до края на годината ще пуснем още 82. 22 от тях вече се оборудват и ще започнат да обслужват линиите на градския транспорт най-късно в началото на февруари. Започнаха да пристигат и 60-те съчленени автобуси. Очакваме 13 нови трамвая и разбира се, пускането на първия участък от третата линия на метрото. Това са огромни инвестиции. Целта ни е в столицата да не се движат 30-годишни автобуси, да има повече удобство и сигурност за пътниците и повече хора да се придвижват с градски транспорт, за да имаме по-чист въздух, подчерта Фандъкова.", "date": "2019.01.16", "title": "Вдигат с 10% заплатите на шофьорите в столичния градски транспорт"}
{"url": "https://www.faktor.bg/bg/articles/tsenata-na-prirodniya-gaz-veche-se-opredelya-za-megavatchas-a-ne-za-kubicheski-metar", "text": "Цената на природния газ вече се определя за мегаватчас, а не за кубически метър. Услугите „разпределение“ и „снабдяване“, които са част от крайната цена на синьото гориво за потребителите, също се определят в енергийни единици (МВтч). Промяната се отнася единствено до начина на изчисление и няма да повлияе на нито една от компонентите в крайната цена на газа за клиентите на „Овергаз Мрежи“. \"Овергаз\" доставя енергия на своите клиенти, която в целия свят се мери в енергийни единици, като мегаватчасове, а не в единици за обем, като кубически метри. посочват от дружеството. Отчетените количества газ от измервателните им устройства ще се преизчисляват от кубически метри в мегаватчасове. Фактурирането на потребеното количество синьо гориво също ще бъде в енергийни единици, като това няма да се отрази на сметките на потребителите на газ. С промяната се спазват разпоредбите на прието от Комисията за енергийно и водно регулиране изменение в наредба. С решението си за цената на газа от 01.01.2019 г. Енергийният регулатор определи цените на природния газ при продажба от крайните снабдители единствено в енергийни единици.", "date": "2019.01.16", "title": "Цената на природния газ вече се определя за мегаватчас, а не за кубически метър"}
{"url": "https://www.faktor.bg/bg/articles/kultura/art-faktor/dnes-e-svetovniyat-den-na-biytals", "text": "На 16 януари отбелязваме Световния ден на „Бийтълс\". На тази дата през 1957 г. в Ливърпул е открит клуб „Кавърн\", където групата прави своя дебют. За по-малко от три години легендите изнасят в него почти 300 концерта. „Бийтълс\" издават общо 12 албума, 13 мини албума и 22 сингъла, продадени до днес в тираж над един милиард и 300 милиона копия! Ливърпулската четворка се превръща в един от най-ярките музикални феномени на миналия век. А според списание „Ролинг стоун\" и в първенец в списъка със 100-те най-добри изпълнители на всички времена.", "date": "2019.01.16", "title": "Днес е Световният ден на \"Бийтълс\""}
{"url": "https://www.faktor.bg/bg/articles/grigor-dimitrov-pobedi-pablo-kuevas-i-e-v-tretiya-krag-na-australian-open", "text": "Григор Димитров победи Пабло Куевас с 6-3, 6-7(5), 6-3, 7-5 и се класира за третия кръг на Australian Open 2019. Българинът доминираше в мача срещу уругайския ветеран, като допусна леко отпускане във втория сет. Куевас направи каквото можа, но нямаше аргументи срещу класата на Григор. В петък българският №1 ще играе с италианеца Томас Фабиано. В първия сет Димитров показа най-доброто, на което е способен. Той сервираше безупречно, давайки само две точки на съперника си, когато посреща.", "date": "2019.01.16", "title": "Григор Димитров победи Пабло Куевас и е в третия кръг на Australian Open"}
{"url": "https://www.faktor.bg/bg/articles/berbatov-mozhe-da-prodalzhi-karierata-si-v-beroe", "text": "Димитър Бербатов може да възроди футболната си кариера. Бившият играч на Манчестър Юнайтед замина с Берое на подготовка за Турция, където ще се опита да влезе във форма. Ако той успее да покаже качества, които удовлетворяват добрия му приятел Александър Томаш, който е треньор на старозагорци Берба може отново да се завърне на терена.  Бившият национал не е играл от близо година, но няколко пъти тренираше с Берое. Благоевградчанинът дори изигра няколко контроли по време на подготовката на отбора в Банско миналото лято, предава kanal3.  В Турция ще бъдат изиграни четири контролни срещи, а съперници в тях са румънския „Астра“ (Гюргево), унгарския „Мезьокьовешд-Жори“, азербайджанския „Нефтчи“ (Баку) и полския „Заглембе“ (Любин). Лагерът в Турция приключва на 1 февруари.", "date": "2019.01.16", "title": "Бербатов може да продължи кариерата си в...Берое"}
{"url": "https://www.faktor.bg/bg/articles/kultura/art-faktor/vasko-krapkata-zaobikoleni-sme-ot-savetski-pametnitsi-vreme-e-da-imame-i-edin-na-dzhon-lenan", "text": "Васко Кръпката и негови съмишленици обмислят изграждането на паметник на Джон Ленън в градинката на бившия нотариат. Именно там имаше барелеф на легендарния музикант и певец от \"Бийтълс\". По ирония на съдбата сградата днес се стопанисва от КПКОНПИ, която едва ли е конфискувала барелефа. Кръпката заяви, че е недопустимо да има толкова много съветски паметници в София, а да няма един монумент на Ленън.  Кръпката си спомни за времената соца и как в градинката е залепил некролог на бийтълса за 2-годишнината от смъртта му. Милиционер го попитал кой е Джон Ленън, а блусарят му казал: \"мой братовчед\". Тогава му поискали паспорта. Кръпката също поискал документите на милиционера, което му коствало арест и \"ступване\" в районното. Музикантът и приятелите му призоваха този, който е откраднал барелефа на Джон Ленън от центъра на столицата, да се обади в БТВ и да каже къде ще го остави. Те са учудени от посегателството, тъй като плочата не е от метал, а от камък, който не може да се претопи.", "date": "2019.01.16", "title": "Васко Кръпката: Заобиколени сме от съветски паметници, време е да имаме и един на Джон Ленън!"}
{"url": "https://www.faktor.bg/bg/articles/sled-porazhenieto-na-mey-za-brekzit-paundat-skochi-do-1-289", "text": "Стойността на паунда се повиши след отхвърлянето на сделката на Мей за \"Брекзит\". Това съобщи Kова тв, позовавайки се на Би Би Си. Стерлингът се покачи с 0,1% до $1.289 след спад с повече от 1% по-рано през деня. Валутата се срина изненадващо със 7% през 2018 г., повлиявайки се от условията за напускането на Великобритания на ЕС.", "date": "2019.01.16", "title": "След поражението на Мей за Брекзит паундът скочи до $1.289"}
{"url": "https://www.faktor.bg/bg/articles/spas-rusev-kupi-vtoriya-nay-golyam-albanski-mobilen-operator", "text": "Собственикът на \"Левски\" Спас Русев е новият собственик на вторият най-голям албански мобилен оператор \"Телеком Албания\". От досегашния собственик на телекома – гръцката ОТЕ, обявиха, че са постигнали споразумение за продажбата на компанията на \"Албания Телеком Инвест\". Въпросната фирма е собственост именно на Спас Русев, както и на местния албански инвеститор Елвин Гури. Продажбата ще се осъществи срещу сумата от 50 милиона евро. За да бъде официално финализирана сделката, тя трябва да бъде одобрена от няколко местни институции. Така Спас Русев разширява бизнеса в сферата на мобилните услуги, след като през 2015-а официално придоби \"Виваком\", а освен това е и собственик на \"Телелинк\".", "date": "2019.01.16", "title": "Спас Русев купи втория най-голям албански мобилен оператор"}
{"url": "https://www.faktor.bg/bg/articles/britanska-kompaniya-za-onlayn-prodazhba-na-bileti-stapva-v-balgariya", "text": "Британската ИТ компания Viafik започва проект за създаване и внедряване на дигитална платформа в България, която ще обединява всички транспортни средства на едно място и ще дава възможност за купуване на билети онлайн за тях. Това съобщава Министерството на икономиката. Инвестицията ще надхвърли 1 млн. лв., а страната е избрана за базиране на целия проект и неговото управление, като той ще обхване няколко държави в региона. Това е обявило ръководството на компанията на среща със заместник-министъра на икономиката Александър Манолев. Кент Мосбек, директор на компанията, е обяснил, че се предвижда дигиталната система да бъде внедрена в пет държави – България, Унгария, Сърбия, Румъния и Хърватия, като проектът ще започне от автобусните превози. По думите му след анализ те са избрали целият проект да бъде разработен и управляван от България заради много високото ниво на специалистите в ИТ сектора. Те ще бъдат базирани във Варна, а плановете са им до средата на тази година услугата им да се предлага за българските потребители. Сегашният фокус на дигиталната система е основно върху междуградските и международните автобусни пътувания. Чрез платформата потребителите ще могат да купуват билети за автобусните направления изцяло онлайн без промяна в крайната цена и ще могат да предоставят билета си дигитално на мобилния си телефон или друго устройство на водача. По този начин ще се спести време, консумативи и др. От британската компания вече са провели предварителни разговори с някои от най-големите автобусни превозвачи, които са изразили сериозен интерес за партньорство. Според разчетите на Viafik, годишно в България се продават над 100 млн. билета за всички транспортни средства, а над 7.9 млн. са издадените кредитни карти. Същевременно над 3.9 млн. българи имат смартфони, което според тях е сериозна индикация за потенциала на бизнес модела, който са разработили.", "date": "2019.01.16", "title": "Британска компания за онлайн продажба на билети стъпва в България"}
{"url": "https://www.faktor.bg/bg/articles/pez-2020-godina-nay-vepoyatno-shte-ima-nov-lidep-na-ban-oviya-pazap-v-balgapiya", "text": "Πpeз 2020 гoдинa нaй-вepoятнo щe имa нoв лидep нa бaнĸoвия пaзap в Бългapия. Toгaвa ce oчaĸвa дa зaвъpши cливaнeтo мeждy Бaнĸa ДCK и \"Cocиeтe Жeнepaл Eĸcпpecбaнĸ\", cтaнa яcнo днec пo вpeмe нa пpecĸoнфepeнция пo пoвoд oфициaлнoтo пpиĸлючвaнe нa cдeлĸaтa пo пpидoбивaнeтo нa втopaтa. Дoтoгoвa двeтe бaнĸи щe пpoдължaт дa paбoтят ĸaтo oтдeлни юpидичecĸи дpyжecтвa. B мoмeнтa Бaнĸa ДCK e втopa пo aĸтиви нa пaзapa c 12.846 милиapдa лeвa, дoĸaтo \"Cocиeтe Жeнepaл Eĸcпpecбaнĸ\" e ceдмa c aĸтиви нa oбщa cтoйнocт oт 6.573 милиapдa лeвa. Зaeднo двeтe финaнcoви инcтитyции биxa пpитeжaвaли aĸтиви зa нaд 19 милиapдa лeвa, ĸoeтo би ги пocтaвилo дo пъpвeнeцa в мoмeнтa в лицeтo нa Униĸpeдит Бyлбaнĸ, ĸoятo e c 19.150 милиapдa. Tyĸ e мяcтoтo oбaчe дa ce ĸaжe, чe ce oчaĸвa пpи cливaнeтo дa имa oтпиcвaнe нa aĸтиви, ĸoeтo би нaмaлилo ĸpaйния peзyлтaт. \"C нacтoящaтa cдeлĸa, ĸoятo пpeдcтaвлявa cepиoзнa инвecтиция, зa пopeдeн път дoĸaзвaмe дългocpoчния cи aнгaжимeнт ĸъм Бългapия и бaнĸoвия пaзap в cтpaнaтa, ĸaтo плaниpaмe дa пpoдължим cвoя pacтeж и дa ce yтвъpдим cpeд нaй-гoлeмитe дocтaвчици нa финaнcoви ycлyги\", ĸoмeнтиpa Шaндop Чaни, пpeдceдaтeл нa УC и глaвeн изпълнитeлeн диpeĸтop нa ĸoмпaниятa-мaйĸa Бaнĸa OTΠ. Pъĸoвoдитeл нa бъдeщaтa oбщa бaнĸa и нa пpoцeca пo cливaнeтo щe бъдe дългoгoдишният пpeдceдaтeл нa УC и глaвeн изпълнитeлeн диpeĸтop нa ДCK Bиoлинa Mapинoвa. Πo дyмитe нa Чaни в бъдeщoтo yпpaвлeниe щe влязaт и мeниджъpи oт \"Cocиeтe Жeнepaл Eĸcпpecбaнĸ\". Щe бъдe cмeнeнo и имeтo нa финaнcoвaтa инcтитyция, ĸaтo тя вeчe щe ce ĸaзвa caмo \"Eĸcпpecбaнĸ\". Двeтe cливaщи ce бaнĸи щe пpитeжaвaт нaй-гoлямaтa ĸлoнoвa мpeжa y нac - 450 пoдeлeния. Чacт oт нeя oбaчe щe бъдe oптимизиpaнa, ĸaтo бъдaт зaтвopeни лoĸaциитe, ĸъдeтo двaтa ĸлoнa ca твъpдe близo или ca твъpдe мнoгo - нaпpимep в мaлĸитe нaceлeни мecтa. Любoпитeн мoмeнт e, чe c yвeличeниeтo poднaтa ДCK щe имa пoвeчe ĸлoнoвe oт бaнĸaтa-мaйĸa в Унгapия, ĸoитo ĸъм втopoтo тpимeceчиe нa 2018 г. ca 361. Цeнaтa нa cдeлĸaтa зa пopeдeн път нe бeшe oфициaлнo oпoвecтeнa, нo нa жypнaлиcтичecĸи въпpoc зa нeя oт pъĸoвoдcтвoтo нacoчиxa дa ce види yвeличeниeтo нa ĸaпитaлa нa Бaнĸa ДCK. Toй бeшe пpoмeнeн в ĸpaя нa минaлaтa гoдинa c дoпълнитeлни 600 милиoнa eвpo или 1.173 милиapдa лeвa. Cлeд пpидoбивaнeтo бългapcĸият пaзap зa OTP  щe ce зaтвъpди ĸaтo втopия пo aĸтиви cлeд yнгapcĸия. Πo дaнни oт 2018 гoдинa 15% oт oбщитe aĸтиви нa ОТР ca y нac пpи 51% в Унгapия и 14% в Xъpвaтcĸa. Toвa e пopeднoтo пpидoбивaнe oт cтpaнa нa yнгapcĸaтa гpyпa ОТР нa бaнĸa нa Бaлĸaнитe. Бaнĸaтa пpиcъcтвa в 9 cтpaни и плaниpa нaвлизaнe в oщe 3. Boдят ce пpeгoвopи зa cдeлĸи в Aлбaния, Cъpбия и Cлoвeния.", "date": "2019.01.16", "title": "Πpeз 2020 гoдинa нaй-вepoятнo щe имa нoв лидep нa бaнĸoвия пaзap в Бългapия"}
{"url": "https://www.faktor.bg/bg/articles/vasko-nachev", "text": "\"Дженерал Електрик\" са готови да се включат в харченето на някакви средства,  отпуснати от друг, а не като инвеститор в АЕЦ \"Белене\". Това заяви евергийният експерт Васко Начев в \"В още от деня\" на БНТ     Всеки говори за потенциални инвеститори в АЕЦ „Белене“, но досега никой не ги е видял. Има някакви заявени намерения, но нямаме черно на бяло нищо, върху което да стъпим ида каним инвеститори като .   проф. Атанас Тасев, който сеопита да ни убеждава какво светло бъдеще се е ширнало пред ядрената централа.. „Часът на истината настъпва в момента, когато парите са сложени на масата, така че имаме време. Тази година се очертава да бъде година на действие, защото времето на приказките отдавна мина. Тази година ще се случат или няма да се случат големите проекти. Аз твърдя, че има сериозни предпоставки „Белене да се случи“, заяви проф. Атанас Тасев.", "date": "2019.01.16", "title": "Васко Начев: Всеки говори за потенциални инвеститори в АЕЦ „Белене“,  досега никой не ги е видял"}
{"url": "https://www.faktor.bg/bg/articles/banka-dsk-pridobi-okonchatelno-ekspresbank", "text": "Приключи сделката по придобиването на ”Сосиете женерал експресбанк” от Банка ДСК.  До 2020 година ще завършат всички интеграционни процудури по документиране собствеността на унгарската Банка ОТП, част от която е Банка ДСК.  Целият процес до окончателното му финализиране ще се ръководи от Виолина Маринова, главен изпълнителен директор на Банка ДСК.  Това бе обявено от Шандор Чани, шеф на Банка ОТП, който е пристигнал специално за случая.  Предполага се, че цената по сделката е около 600 млн. евро. Това е сумата, с която в края на 2018 година е увеличен капиталът на Банка ДСК. Оттук насетне купената банка ще се казва Експресбанк.  Стана ясно също, че до приключване на всички процедури двете банки ще работят самостоятелно, а клиентите им ще бъдат информирани надлежно за предстоящите промени. Всъщност за клиентите нищо не се променя, ще се партнираме както досега, заяви Виолина Маринова. В новата ситуация част от досегашните 450 клона на групата ще бъдат затворени или преструктурирани. Става дума за много малки населени места, където наличието на два клона е неуместно.  Целта е да бъдем най-голямата банка в България, - посочи Шандор Чани. Обединението на двете институции ще измести Уникредит Булбанк от първото място по активи и ще затвърди лидерската позиция на Банка ДСК в потребителското банкиране.  Банка ОТП имала намерение, ако се отвори възможност, да придобие още една банка в България. Това обаче е проект за бъдещето, а не в момента.", "date": "2019.01.16", "title": "Окончателно: Банка ДСК придоби „Експресбанк“"}
{"url": "https://www.faktor.bg/bg/articles/prokuraturata-v-plovdiv-se-samosezira-zaradi-parite-za-evropeyska-stolitsa-na-kulturata", "text": "След множество публикации и коментари в различни медии, Окръжната прокуратура в Пловдив се самосезира за евентуално извършено длъжностно престъпление, свързано с разходването на средства за откриването на \"Европейска столица на културата - Пловдив 2019\" на 12 януари, съобщиха от държавното обвинение. Възложена е проверка на сектор \"Икономическа полиция\" при Областната дирекция на МВР-Пловдив, като е определен 30-дневен срок за приключването й. Припомняме, че още в понеделник шоуменът Слави Трифонов написа възмутен пост във Фейсбук за 30-метровата кула-сцена, издигната в Пловдив за откриването на Европейска столица на културата. Той написа, че е наемал същата тази сцена от същата фирма с всички екстри и за всичко е платил 681 000 лв., докато общината в Пловдив е дала за същите плоскости 2 млн. лв. Малко по-късно, също във Фейсбук, се появи становището на фондация \"Пловдив 2019\" относно \"подвеждащи публикации\" в социалните мрежи за откриването на Пловдив - Европейска столица на културата. От фондацията отговориха на Слави Трифонов, като разпространиха информация за сумите, платени за спектакъла, както и за сцената. Междувременно от община Пловдив заявиха, че предстои изготвяне на подробен отчет на направените разходи от страна на германската компания.", "date": "2019.01.16", "title": "Прокуратурата в Пловдив се самосезира заради парите за Европейска столица на културата"}
{"url": "https://www.faktor.bg/bg/articles/dps-borisov-da-se-razgranichi-ot-izkazvaniyata-na-vitseto-si-karakachanov-za-tsiganite", "text": "Премиерът Бойко Борисов да се разграничи от изказванията на своя вице Красимир Каракачанов по адрес на циганите, а прокуратурата да се самосезира за всички прояви на омраза на етническа основа и да провери незаконното събаряне на ромските къщи във Войводиново. Своето отношение да изразят президентът и председателят на парламента, а управляващите да озаптят омразата и разделението, които се разрастват опасно. За това призова ДПС в декларация, прочетена от парламентарната трибуна от лидера на движението Мустафа Карадайъ. В нея той осъди като ужасни всички брутални инциденти от последните дни - и побоя над военния във Войводиново, и нападението над курсантите на пътя Сливен-Гурково, както и нахлуването и пребиването на възрастния циганин от Павел баня. И апелира отговорните институции да си свършат работата и да накажат виновните \"ДПС настоява министър-председателят да се разграничи от изказването на вицепремиера и министър на отбраната и да предприеме необходимите политически действия, в противен случай отговорността е на цялото правителство\", отсече Карадайъ. Лидерът на ДПС отхвърли обвиненията към неговата партия и съобщи, че от над 960 гласували в селото, в двете секции във Войводиново неговата партия е взела само 6 гласа. Мустафа Карадайъ заключи, че именно управляващите носят отговорност за етническото напрежение в страната. \"Станахме свидетели на груба манипулация и опит за политическа употреба с цел краткосрочни дивиденти\", възмути се той. \"Моделът е един и същ – в навечерието на избори битови, хулигански, криминални случаи да се етнизират и да се превръщат в групово наказание\", отсече Карадайъ. \"По-ужасното в случая е, че такива неща се случват по причина на управляващите. По-ужасното е, че управляващите не си дават сметка какво следва, не разчитат правилно сигналите и остават глухи за посланията\", заяви Карадайъ. По думите му тези и подобни случаи са тревожен сигнал за тежкото разделение в обществото, за войнстващата омраза и натрупания гняв, за агресията и бездушието. \"Случилото се трябваше да накара управляващите да осъзнаят мащабите на разделението и последиците от политиката на омраза, която официално е на власт през последните години\", атакува мнозинството лидерът на ДПС. Той обвини, че това става с грубо погазване на принципа за личната отговорност за всяко нарушение или престъпление. \"Или по-цинично – докато един вицепремиер поражда етническо напрежение, ГЕРБ в гр. Пловдив открива Европейската културна столица на многообразието под мотото „Заедно“. \"Свидетели сме на реална заплаха на етническо противопоставяне с безпрецедентно разделение. Политиката на управляващите е основната причина за разделението и войнстващата омраза. \"ДПС остро осъжда всяко посегателство върху личността и собствеността на гражданите, отрича несъстоятелните политики на управляващите, които задълбочават съществуващите проблеми, вместо да ги решават\", заяви още лидерът на движението. Карадайъ призова час по-скоро всички органи и институции да изпълнят задълженията си и да започне комплексно решаване на проблемите. Карадайъ предупреди, че демокрацията и мирът са застрашени. \"Омразата трябва да спре. Разделението трябва да спре. Ред е да препотвърдим верността си към европейските ценности\", призова лидерът на ДПС депутатите от всички политически сили.", "date": "2019.01.16", "title": "ДПС: Бойко Борисов да се разграничи от изказванията на вицепремиера си Каракачанов за циганите"}
{"url": "https://www.faktor.bg/bg/articles/gardian-kakvo-shte-stane-sled-istoricheskiya-krah-na-mey", "text": "След огромното поражение на Тереза Мей покрай сделката за \"Брекзит\" парламентът и страната са изправени пред несигурни дни. В сряда ще бъде разисквано предложение за вот на недоверие. Ако правителството загуби, може да има общи избори. Но дори да отхвърли предложението, следващите стъпки на премиера са опасни, коментира \"Гардиън\".  Веднага след като загуби гласуването за \"Брекзит\" с 230 гласа, Тереза Мей каза, че такъв е „мащабът и важността“ на поражението й, че ще отдели време за предложение за вот на недоверие, ако бъде внесено от лейбъристите или дори от една малка опозиционна партия. Джереми Корбин веднага потвърди, че лейбъристите ще го направят. Какво ще стане, ако лейбъристите спечелят? Няма да има незабавен избор; вместо това ще има период от 14 календарни дни, в който правителството може да се стреми към възстановяване на доверието на депутатите или може да се формира друго правителство. Ако това не се случи, тогава парламентът ще бъде разпуснат със стандартните 25 работни дни, необходими преди провеждането на изборите. Законът не посочва точно какво може да се случи през този период и тъй като разпоредбата все още не е използвана, остава неясно как, ако изобщо, този гратисен период потенциално може да се използва за формиране на съвсем различно правителство, например коалиция или лейбъристко правителство на малцинството. Могат ли лейбъристите да спечелят? Колкото и много консервативни депутати да не харесват плана на Тереза Мей за \"Брекзит\", те не се интересуват от предсрочни избори, а още по-малко желаят да позволят лейбъристко правителство. Така че много малко, ако изобщо има такива, вероятно ще гласуват с Корбин. Коалиционните партньори на юнионистката партия, които гласуваха против сделката, веднага обещаха, че ще подкрепят премиера във вота за недоверие. Европейската изследователска група, която се противопостави на споразумението на Мей, също бързо заяви, че ще я подкрепи при вота на недоверие. Ако Тереза Мей остане, каква ще бъде следващата й стъпка? Тереза Мей започва да танцува около някаква форма на план Б. Мей каза, че веднага ще започне преговори с торите и хората от други партии „в конструктивен дух”, за да търси сделка, която може да спечели подкрепата на Камарата на общините. Всяка идея трябва да бъде „действително договорена и да има достатъчна подкрепа в тази камара“, каза тя. Мей трябва да представи предложение на общините до понеделник. Това би могло да бъде изменено, което означава на теория, че членове на парламента със свои идеи могат да се опитат да овладеят процеса. Много ще зависи от това дали председателят на парламента Джон Бъркоу ще позволи такива намеси, пише \"Фокус\".", "date": "2019.01.16", "title": "\"Гардиън\": Какво ще стане след историческия крах на Мей?"}
{"url": "https://www.faktor.bg/bg/articles/parlamentat-othvarli-12-toto-veto-na-rumen-radev", "text": "Народното събрание преодоля ветото на президента Румен Радев върху последните промени в Наказателния кодекс. Това е 12-ото вето на държавния глава от началото на неговия мандат. \"За“ повторното приемане на промените в Наказателния кодекс гласуваха 137 народни представители, 43 бяха „против“. „За“ гласуваха - ГЕРБ, „Обединени патриоти“, ДПС, „Воля“ и независимите депутати, а против - БСП. Държавният глава върна закона за ново обсъждане на 19 декември 2018 г. Президентът оспори разпоредби от Наказателния кодекс, с които се изменят норми в Наказателно-процесуалния кодекс. С тях се дава възможност за отлагане до 48 часа на уведомяването при задържане на лице. Според Румен Радев още по-тревожна е възможността задържани непълнолетни лица да бъдат в неизвестност за техните родители в срок до 24 часа.", "date": "2019.01.16", "title": "Парламентът отхвърли 12-тото вето на Румен Радев, тайният арест остава"}
{"url": "https://www.faktor.bg/bg/articles/dps-iska-i-otpadane-na-zabranata-da-se-agitira-na-drug-ezik-osven-balgarski", "text": "Отпадане на уседналостта за европейски и местни избори, предлага ДПС с промени в Изборния кодекс, внесени между двете четения на проекта. Иска се отмяна на текста, с който от избирателните списъци за евровота се заличават лицата, които имат настоящ адрес на територията на държава, която не е член на ЕС, както и отпадане на изискването за 3-месечна уседналост. За местните избори пък вече няма да важи 6-месечната уседналост по настоящ адрес, ако мине предложението на Йордан Цонев и Хамид Хамид, пише в. \"24 часа\" ДПС разписва нови правила за преференциите и завишаване на праговете, които се обвързват съответно с районната, националната и общинската избирателна квота в зависимост от вида на вота. ДПС иска и отпадане на забраната да се агитира на друг език освен българския. В Изборния кодекс да се запише, че “в случаите, когато кампанията се води на друг език, се осигурява превод на български език”, предлагат от партията на Мустафа Карадайъ. Искат в помещенията на всяка избирателна комисия да се поставят по две камери за онлайн наблюдение, които да следят входа на помещението и масата за работа на комисията, но така, че да не нарушават тайната на вота. От БСП пък предлагат пак да има пряк избор на кметове в населени места със 150 души, а не както е сега - от 350 жители нагоре. Не ЦИК, а общинските избирателни комисии да теглят жребия за номерата в бюлетините за кметове и общински съветници, искат още червените. И това да става месец преди вота.", "date": "2019.01.16", "title": "ДПС иска отпадане на забраната да се агитира на друг език освен български"}
{"url": "https://www.faktor.bg/bg/articles/dragasakis-aleksis-tsipras-shte-specheli-vota-na-doverie", "text": "Алексис Ципрас ще спечели вота на доверие, заяви вицепремиерът Янис Драгасакис часове преди гласуването, като също така  убеден, че и договорът от Преспа ще спечели необходимото мнозинство, предава Reuters, цитирана от \"Фокус\". Вицепремиерът на Гърция заяви, че правителството ще стане по-силно, след като спечели вота на доверие по-късно в сряда и ще може да осигури подкрепата на парламента за споразумение за прекратяване на спора за името на Македония (Бивша югославска република Македония (БЮРМ)в материала). Гръцките противници на споразумението твърдят, че новото име на БЮРМ - „Република Северна Македония“ - постигнато след десетилетия на спорове между Атина и Скопие, представлява опит за присвояване на гръцката идентичност. Македония е името на най-големия северен регион на Гърция. Ципрас заяви, че ако спечели гласуването с абсолютно мнозинство от 151 в 300-местния парламент, той ще внесе така Договора от Преспа в Парламента за одобрение този месец. Ако загуби вота на доверие обаче, гръцкият премиер ще насрочи парламентарни избори незабавно. Предсрочните избори могат да забавят изпълнението на реформите, приватизацията и усилията на Гърция да се върне на пазарите на облигации. Партията на Ципрас изостава с до 12 пункта зад основната консервативна партия \"Нова Демокрация\", която се противопоставя на сделката. Драгасакис заяви, че спечелването на двете гласувания (вота на доверие и ратификацията на Договора от Преспа ще възстанови политическата стабилност в страната и ще позволи на Гърция да се върне на пазарите на облигации, когато настъпи времето. Въз основа на конституцията на страната, Ципрас трябва само да осигури половината от присъстващите по време на гласуването и най-малко 120 гласа от 300 дома, за да спечели. Но той се надява да получи 151 гласа и да има абсолютно парламентарно мнозинство.", "date": "2019.01.16", "title": "Драгасакис: Ципрас ще спечели вота на доверие"}
{"url": "https://www.faktor.bg/bg/articles/vzriv-kray-patrul-na-sasht-v-siriyskiya-grad-manbidzh-ima-zaginali", "text": "Взрив избухна в район, където патрулират сили на коалицията срещу \"Ислямска държава\" в сирийския град Манбидж, предаде \"Ройтерс\". Организацията Сирийска обсерватория за правата на човека, която наблюдава конфликта в Сирия, съобщи, че са загинали 14 души, сред които и двама американски граждани. За жертви съобщава и Анадолската агенция, според чиито източници обаче са пострадали няколко американски войници, а загиналите са минувачи. Очевидци са потвърдили инцидента за \"Ройтерс\" и разказват, че той се е случил край пазар за зеленчуци. Военният съвет на Манбидж - ръководената от кюрди организация, контролираща града - казва, че по предварителни данни има и ранени. \"Амак\" - сайтът, наричан агенция на \"Ислямска държава\" - обяви, че нападател с жилетка с експлозиви е извършил самоубийствен атентат срещу чуждестранен патрул. В първия час след атаката коалицията, водена от САЩ, не потвърждава информацията. Инцидентът следва обявеното от президента на САЩ Доналд Тръмп намерение за изтегляне на всички 2000 американски военнослужещи, разположени (по официални данни) в Сирия, след разгрома на \"Ислямска дъжрава\". Тези планове обезпокоиха съюзниците, а когато Вашингтон обвърза изтеглянето с гаранции за сигурността на кюрдските бойци, съюзници на САЩ, се стигна и до напрежение с Анкара. Манбидж, недалеч от границата с Турция, се намира близо до зони, контролирани от силите на сирийския президент Башар ал Асад и от опозиционни бойци, подкрепяни от Турция. Анкара обяви в края на миналата година, че готви нова операция за изтласкване на кюрдските бунтовници от пограничните райони почти година след като свързани с нея бойци започнаха офанзива в северозападните райони на страната, известна като операция \"Маслинова клонка\".", "date": "2019.01.16", "title": "Самоубиец с експлозиви се взриви край патрул на САЩ в сирийския град Манбидж"}
{"url": "https://www.faktor.bg/bg/articles/koshmarat-na-polsha-ubiystvoto-na-pavel-adamovich", "text": "Кметът на Гданск беше водеща фигура на либералния лагер в Полша и трън в очите на десните популисти и националистите. Убийството му е последно предупреждение към Полша и ЕС, пише в коментара си за . Това е черен ден в историята на Полша. Точно в Гданск, където започна мирният демонтаж на комунизма в Европа. Точно по време на благотворителна акция, която трябваше да обедини хората за добро. Точно един политик, който ръководи съдбините на града от над 20 години и наскоро беше преизбран за пореден път. И точно в една страна, която с право се гордееше, че в нейната история почти е нямало цареубийства. Страна, в която единственото политическо убийство от този род беше убийството на президента Габриел Нарутович преди почти сто години. Това, което се случи сега в Полша, е кошмар! Независимо от това, че убиецът има доказано криминално минало, а и очевидно е страдал от психично разстройство, неговото признание още на местопрестъплението не оставя никакво съмнение: това убийство беше политически мотивирано. И политическата отговорност носят тези, които в политиката залагат не на компромиса и диалога, а на разединението и на конфликта. Павел Адамович беше водеща фигура на либералния лагер и трън в очите на десните популисти и националистите. Той смело се обяви за приеманато на бежанци и ги покани в своя град. Той беше първият кмет в Полша, който създаде консултативен съвет за чужденци. И когато национално-консервативното правителство отказа да подготви юбилея на Конституционния съд през 2016 година, Павел Адамович, който от 2015 е безпартиен, на бърза ръка организира тържествата в Гданск. През последните години популярният политик беше на прицела на близките до правителството медии, които трябваше да докажат, че Адамович е замесен в корупция. Клеветническата кампания обаче не постигна целта си. През ноември 2018 година Адамович беше избран за кмет на Гданск за шести път. Това беше типична протестна реакция на гражданите и гражданките на този либерален и отворен към света град. Въпреки това Павел Адамович остана обект на омраза. И трагичният завършек на клеветническата кампания е пред очите ни. Смъртта на полския политик е предупреждение и вероятно последният алармиращ сигнал за Полша и Европа. Разединението и омразата не бива да бъдат основа на политиката. Крайно време е на това да бъде сложен край. Трябва най-сетне да започнем да уважаваме другите политически мнения и да се научим да правим компромиси. Дано националният траур в памет на убития кмет на Гданск да вразуми и полските популисти.", "date": "2019.01.16", "title": "Убийството на Павел Адамович: Последно предупреждение към ЕС"}
{"url": "https://www.faktor.bg/bg/articles/vmro-dpmne-promeni-pozitsiyata-si-da-boykotira-prezidentskite-izbori", "text": "ВМРО-ДПМНЕ промени позицията си да бойкотира президентските избори, ако правителството не се съгласи да насрочи предсрочни парламентарни избори, съобщава македонският телевизионен канал, излъчващ на албански език “Алсат М“. Лидерът на ВМРО Християн Мицковски в интервю за телевизионния канал \"Алфа\" заяви, че опозицията няма да бойкотира президентските избори, но ще настоява за служебно правителство и предсрочни парламентарни избори. Мицковски твърди, че изявлението на генералния секретар на ВМРО-ДПМНЕ Игор Янушев за бойкота на президентските избори е неправилно изтълкувано, пише \"Фокус\". От друга страна, парламентарното мнозинство все още обсъжда и разглежда кандидатите за президент. Нито СДСМ, нито ДСИ потвърждават дали имат предложения или не. Междувременно външният министър Никола Димитров по програмата „Алсат 200“ разказа за възможната си кандидатура за президент, подчерта, че е важно какъв президентски профил е нужен на държавата. Ден по-рано опозицията обяви намерението си за бойкот на парламентарната работа и президентските избори в случай, че правителството не приеме предсрочни парламентарни избори заедно с президентските избори през пролетта. СДСМ изрази своята готовност да разгледа възможността за избори, но партията твърди, че страната ще загуби много в икономическата сфера и в процеса на реформи. От друга страна, ДСИ категорично не приема предсрочни парламентарни избори, отнасящи се до процеса на реформи и доклада на Европейския съвет за Македония през юни.", "date": "2019.01.16", "title": "ВМРО-ДПМНЕ промени позицията си да бойкотира президентските избори"}
{"url": "https://www.faktor.bg/bg/articles/deputat-ot-partiyata-na-mey-vnese-zakonoproekt-za-vtori-referendum", "text": "Депутат от Консервативната партия на британския премиер Тереза Мей внесе законопроект, предвиждащ втори референдум за излизането на Великобритания от Европейския съюз, предаде Ройтерс. Проектът, предложен от Доминик Грийв, който и преди е призовавал за втори референдум, едва ли ще бъде придвижен напред в законодателния процес, тъй като зависи от подкрепата на правителството, а Мей е против ново допитване до гражданите, отбелязва агенцията. Внасянето на законопроекта беше по-скоро символично и текстът не беше подложен на дебати. Мярката е формулирана като \"законопроект, упълномощаващ подготвянето на референдум за бъдещите отношения на Великобритания с Европейския съюз\".", "date": "2019.01.16", "title": "Депутат от партията на Мей внесе законопроект за втори  референдум"}
{"url": "https://www.faktor.bg/bg/articles/manolova-prizova-biser-petkov-izplatete-na-horata-s-uvrezhdaniya-pomoshtite-za-yanuari-do-kraya-na-mesetsa", "text": "Омбудсманът Мая Манолова изпрати днес препоръка до министъра на труда и социалната политика Бисер Петков във връзка с прилагането на Закона за хората с увреждания /ЗХУ/ и Закона за личната помощ, които са в сила от 1 януари 2019 г. Това съобщиха от пресцентъра на омбудсмана. Според обществения защитник е невъзможно да бъде извършена промяна в политиките за хората с увреждания, без да се поставят на първо място потребностите на хората в неравностойно положение и без осигуряване на адекватна и коректна информация за техните права. Манолова обръща внимание на социалния министър, че в институцията на омбудсмана постъпват многобройни жалби от хора с увреждания, които се оплакват от прекратените социални пенсии за инвалидност от началото на 2019 г. и изплащането им като месечна финансова подкрепа по Закона за хората с увреждания, което ще започне едва от средата на месец февруари. Тя настоява за изплащане на месечната финансова подкрепа за м. януари до края на настоящия месец, както и за осигуряване на механизъм, който да гарантира, че тази финансова подкрепа ще се изплаща в рамките на месеца, за който се отпуска. За да се гарантират правата и интересите на хората с увреждания и техните семейства, Манолова настоява за максимално информиране на хората с увреждания, които попадат в обхвата на месечната финансова подкрепа по ЗХУ, както и че те няма да бъдат ощетени и ще получават финансова подкрепа не по-малка от тази, преди влизането в сила на закона. Мая Манолова посочва, че трябва да бъде избегната допълнителната административна тежест за хората с увреждания при отпускане на месечната финансова помощ. Т.е. всички граждани с увреждания, които са подпомагани с месечни добавки за социална интеграция и/или със социални пенсии за инвалидност, да получават новата финансова подкрепа служебно, без подаване на заявление-декларация. Омбудсманът отправя забележка и че от началото на годината хората с увреждания са възпрепятствани да получават полагащата им се асистентска подкрепа, защото общините отказват да изпълняват задълженията си по Закона за личната помощ и не подновяват договорите за лични асистенти. Общественият защитник препоръчва кметовете по места да осигурят възможност хората с увреждания да продължават да получат асистентски услуги до 1 септември 2019 г., когато ще започне предоставянето и финансирането на личната помощ.", "date": "2019.01.16", "title": "Манолова призова Бисер Петков: Изплатете на хората с увреждания помощите за януари до края на месеца"}
{"url": "https://www.faktor.bg/bg/articles/vas-okonchatelno-otmeni-promenite-v-plana-za-pirin-valeri-simeonov-besen", "text": "13 месеца след решението на Министерския съвет, с което беше променен Планът за управление на Национален парк „Пирин“, петчленен състав на Върховния административен съд го отмени окончателно заради нарушени разпоредби от българското и международното право.  Промените бяха приети в края на 2017 година и доведоха до протести на природозащитници. Протестите бяха заради съмнения, че промените отварят пътя за изграждането на нова кабинкова линия в защитената зона. Ключов момент в решението на ВАС е тълкуването на текста от Закона за защитените територии, забраняващ строителството в националните паркове, освен на заслони и хижи, водохващания за питейни нужди, пречиствателни съоръжения, сгради и съоръжения за управлението на парка. Магистратите са категорични, че допустим е единствено ремонт, но не и изграждането на нови спортни съоръжения в парка. И понеже измененията на плана за управление на парк \"Пирин\" попадат в обхвата на няколко закона, според върховните съдии, министърът на околната среда е бил длъжен да извърши екологична оценка.  Върховните съдии приемат, че одобрените от кабинета промени предвиждат промяната на предназначението на големи площи от националния парк и включването им в зоната за туризъм и зоната на сградите и съоръженията, което те смятат, че означава прекратяване на възможността тези площи да бъдат използвани пълноценно за опазване на биоразнообразието. Отхвърлянето от Върховния административен съд на промените в плана на Национален парк \"Пирин\" предизвика коментар на бившия вицепремиер и депутат от \"Обединени патриоти\" Валери Симеонов. Той намекна, че въпросното решение е било взето под натиск. \"Отличен ден българската икономика и туризъм. Имам съмнение, че е станало под натиск, само това ще ви кажа\", заяви Симеонов.", "date": "2019.01.16", "title": "ВАС окончателно отмени промените за \"Пирин\", Валери Симеонов лаконичен: Решението е под натиск"}
{"url": "https://www.faktor.bg/bg/articles/proverka-na-mon-otkri-narusheniya-v-upravlenieto-na-nimh-v-predhodnite-dve-godini", "text": "Проверка на Министерството на образованието и науката констатира нарушения в управлението на Института по метеорология и хидрология в периода от началото на 2016-а до средата на миналата година. Институтът е на подчинение на просветното ведомство от 1 януари по желание на неговите служители. Метеоролозите са получавали заплати от парите за издръжка на института. Директорският съвет е вземал решения за увеличение на трудови възнаграждения за заплащане на допълнителни дейности на служители и е определял месечни лимити за заплати на база, на които директорът е утвърждавал поименни разписания на длъжностите и работните заплати, без да има правомощия затова. От проверката става ясно още, че четирима от неговите служители получават възнаграждения, които превишават до 120 на сто основната заплата за съответната категория персонал. Пред „Хоризонт“ директорът на института в периода на провеждане на одита, а сега негов заместник директор Христомир Брънзов заяви, че в синоптичната служба няма получени документи за нарушения и, че ще коментира одитния доклад, когато се запознае с него.", "date": "2019.01.16", "title": "Четирима служители на НИМХ са получавали заплати със 120 на сто над основната за категорията персонал"}
{"url": "https://www.faktor.bg/bg/articles/sadat-potvardi-restitutsiyata-na-imotite-na-nsa-v-nesebar-e-nezakonna", "text": "Реституцията на имотите, част от територията на учебно- водната база на Националната спортна академия „Васил Левски“ в Несебър е незаконна и НСА е собственик на земята. Решението беше потвърдено и от Бургаският апелативен съд. Спортният имот се намира на първа линия до плажа на учебната база на Академията с площ от 2 667 квадратни метра. Земята беше отнет незаконно от висшето спортно училище през 2012 година със самоуправни действия на незаконните собственици. В момента върху парцела неправомерно е построен ваканционен комплекс, чийто апартаменти са разпродадени на български и чуждестранни граждани. Делото подлежи на разглеждане от Върховния касационен съд. Във връзка с влезли в сила други съдебни решения, предстои актуването на общо 15 имота като държавни, с което ще се гарантира, както собствеността на държавата върху територията на учебната база, така и нейното бъдещо развитие за образование и спорт.", "date": "2019.01.16", "title": "Съдът потвърди: Реституцията на имотите на НСА в Несебър е незаконна"}
{"url": "https://www.faktor.bg/bg/articles/zhandarmeriya-i-politsai-atakuvat-petrichko-selo", "text": "Меката на дрогата петричкото село Тополница гъмжи от полиция и жандармеристи. На входа на селото има поставен пост, който проверява влизащи и излизащи. Операцията е мащабна и до момента са задържани 10 лица, информира struma.com. В момента екипите щурмуват шест от къщите, където според информация живеят основните дилъри в селото. Тополница е люпилня на наркодилъри в областта и страната. Миналата година там бяха задържани емблематични разпространители на наркотици. Таксиджии, пласьори, собственици на наркоплантации попаднаха под ударите на местните криминалисти. Всички наркоканали и пътища за производство и разпространение на наркотици в Петричко, водят към Тополница.", "date": "2019.01.16", "title": "Жандармерия и полицаи атакуват петричко село, търсят дилари на дрога"}
{"url": "https://www.faktor.bg/bg/articles/dvama-plovdivchani-prisvoili-600-000-lv-ot-evroproekti-arestuvat-gi", "text": "50-годишен и жена на 45 г. от Пловдив са задържани заради присвояване на над 600 000 лева от еврофондове, съобщиха от окръжната прокуратура в града. Според събраните доказателства престъплението е извършено в периода от 12 октомври 2017 г. до януари 2019. Двамата са предоставяли неверни сведения в бюрата по труда в Пловдив, Раковски, Велинград, Котел, Харманли и Сливен, за да получат пари по проектите \"Работа\" и \"Обучение и заетост\". Пловдивчаните са изтеглили и пари от банковите сметки на 101 души, като използвали картите им. Предвиденото наказание за извършените от тях престъпления е от 5 до 15 г. затвор и глоба от 10 хиляди до 30 000 лева.", "date": "2019.01.16", "title": "Двама пловдивчани присвоили 600 000 лв. от еврофондове, арестуват ги"}
{"url": "https://www.faktor.bg/bg/articles/mladen-marinov-ima-napredak-v-razsledvaneto-na-ubiystvata-na-biznesmena-petar-hristov-i-danachniya-ivo-stamenov", "text": "Обстановката в началото на 2019 година е спокойна. Коледно-Новогодишните празници също преминаха без сериозни нарушения на обществения ред и проблеми. В момента основната ни задача е да приложим новите разпоредби от Закона за МВР. Това каза по време на заседанието на парламентарната Комисия по вътрешна сигурност и обществен ред вътрешният министър Младен Маринов. Въпросите към него от депутатите бяха насочени главно към инцидента с пребития военен в село Войводиново. \"Още от началото на конфликта в село Войводиново са предприети необходимите мерки по издирването и задържането на извършителите на престъплението. Предприети бяха всички необходими мерки, за да опазим обществения ред в селото по време на протестите и бутането на незаконните постройки. През цялото време следяхме обстановката в цялата страна, за да не допуснем напрежение и в друго населено място. Продължаваме да наблюдаваме ситуацията и да реагираме на всички сигнали за евентуално ескалиране на напрежението. При бутането на незаконните постройки нашите действия бяха насочени към подпомагане на местната власт и бяха напълно в рамките на закона\"  Министърът коментира и случая, при който криминално проявен нападна на пътя с брадва курсанти от НВУ. \"Инцидентът е чисто битов и никой не може да го предвиди. Факт е, че реагирахме бързо и извършителят на атаката бе задържан незабавно. Това е и като превантивна мярка за бъдещи извършители на подобни престъпления\", отговори Младен Маринов. Той увери народните представители, че по случаите с убийствата на бизнесмена Петър Христов и данъчния Иво Стаменов, както и избягалия затворник от Софийския затвор Радослав Колев, се работи и има напредък. За финал председателят на вътрешната комисия Цветан Цветанов пожела на ръководството на МВР по-малко приказки и повече практически действия. \"Гранична полиция е спазила всички закони по случая със задържането на либийския танкер \"Бадр\". Пристанищните власти поискаха съдействие от нас и ние се отзовахме\", отговори на журналистически въпрос Младен Маринов, след като приключи изслушването му в комисията. \"При нас няма документ, от който да е видно, че има такъв спор. \"Морска администрация\" отговаря за задържането на кораба. \"Морска администрация\" иска съдействие за записване на смяната на екипажа и извършването на митническа проверка. Това е, което е свършила \"Гранична полиция\", категоричен бе вътрешният министър. \"Работата на МВР е да не допуска ескалация на напрежението. Смятам, че се справяме с тази си задача. С встъпването в длъжност на главния секретар на МВР съм убеден, че нещата ще се подобрят още повече, защото той ще координира действията на всички нива в полицията\", разкри Маринов.", "date": "2019.01.16", "title": "Младен Маринов: Има напредък в разследването на убийствата на Петър Христов и Иво Стаменов"}
{"url": "https://www.faktor.bg/bg/articles/67-godishna-zhena-ubi-sapruga-si-opitala-da-prikrie-sledite-si", "text": "Окръжна прокуратура – Пловдив повдигна обвинение на 67-годишна жена от с. Труд за извършено на 13 януари убийство на 73-годишния й съпруг. Обвиняемата и пострадалият живеели в къща в с. Труд, обл. Пловдив, като отношенията им били влошени. След възникнал помежду им скандал в дома им, обвиняемата умишлено умъртвила съпруга си. На следващия ден тя отишла на работа, като преди това извършила множество действия по прикриване на следите от извършеното престъпление. Пострадалият бил намерен в дома си от свой приятел, който не могъл да се свърже с него по телефона. Започнало е разследване, били са извършени огледи, разпитани са били свидетели и са били приобщени веществени доказателства. Назначени са съдебно-медицински и биологични експертизи. Обвиняемата е задържана за срок от 72 часа с постановление на наблюдаващия прокурор, като предстои да бъде внесено искане до съда за вземане спрямо нея на най-тежката мярка за неотклонение „Задържане под стража”. Предвиденото от закона наказание за престъплението, за което 67-годишната жена е обвинена, е лишаване от свобода от 10 до 20 години. Разследването по случая продължава, съобщиха от пресцентъра на Апелативна прокуратура - Пловдив.", "date": "2019.01.16", "title": "67-годишна жена уби съпруга си, опитала да прикрие следите си"}
{"url": "https://www.faktor.bg/bg/articles/23-godishna-zhena-e-ubita-v-sofiya", "text": "23-годишна жена е убита в столичния квартал \"Банишора\". Извършител е нейният приятел, съобщават БНР и БГНЕС. Мъжът е опитал да се самоубие, но за сега все още е жив. Към момента не се знаят точните мотиви за нападението.", "date": "2019.01.16", "title": "23-годишна жена е убита в София"}
{"url": "https://www.faktor.bg/bg/articles/bsp-po-blizo-do-ideite-na-reshetnikov-otkolkoto-do-vazgledite-na-pes", "text": "Една от големите интриги в лагера на българските социалисти е дали преизбраният лидер на ПЕС и бивш председател на БСП Сергей Станишев ще оглави листата на партията за европейските избори, които ще се проведат през май тази година. Вероятно ще научим отговора в средата на март, когато процесът по сглобяване на листата на БСП трябва да е приключил. Броени дни преди Конгреса на партията обаче, самото присъствие на Станишев в европейския тим на червените остава под въпрос. Причината: социалисти изричат на все по-висок глас \"заклинанието\", че подкрепата за т.нар. Истанбулска конвенция (Конвенцията на Съвета на Европа за борба с насилието над жени и домашното насилие) автоматично \"дисквалифицира\" потенциалните номинации. Към края на 2018 година това условие, приличащо на conditio sine qua non (от латински: задължително условие), не бе включено сред критериите за кандидатите за евродепутати от БСП. Авторитет, правна култура, познаване на институциите на ЕС, висока нравственост, диалогичност, владеене на поне два чужди езика (от които единият да е английски или френски), политически опит, магистърска степен - това бяха основните изисквания, на базата на които структурите трябваше да направят своята селекция. Независимо от това, включването на критерия \"противник на т.нар. Истанбулската конвенция\" изглежда \"логично\", погледнато през призмата на категоричната позиция на БСП срещу този нормативен акт. Тя бе демонстрирана не само по време на обществения дебат, който конвенцията разпали през последните година-две, но и на страниците на лявата \"Визия за България\". Проектът на партията, оглавявана от Корнелия Нинова, беше представен за първи път в края на юли 2018. Документът е пропит от стремежа да бъдат прегърнати ценностите на популистката радикална левица и десница в Европа. Очевидна е целта на този зов за завръщане към кредото на \"ранната БСП\" - тогава, когато пъпната връв с комунистическата БКП бе видима с просто око, а \"Позитано\" 20 без свян пропагандираше нежеланието си България да стане член на НАТО. БСП, която в продължение на години остава на незавидното второ място след ГЕРБ, иска да се възползва от възхода на популизма и евроскептицизма. Наред с отхвърлянето на \"проваления неолиберален модел на глобализация\" и \"пазарния фундаментализъм\", във \"Визия за България\" се настоява за \"утвърждаването на традиционните семейни ценности в класната стая\" и недвусмислено се анатемосва \"джендър идеологията\" (стр. 19). През изминалите месеци документът бе моделиран на базата на \"924 предложения\", произтекли от срещи с \"571 браншово и синдикални организации\", партийните структури и т.н. На 12 януари Националният съвет на БСП го прие. \"Визия за България\" трябва да бъде утвърдена окончателно на партийния конгрес на 26 януари. Значението на критерия \"отхвърляне на Истанбулската конвенция\" препраща далеч отвъд казуса \"Станишев\". Впрочем последният ловко отигра ситуацията, заемайки примиренческата поза на герой от древногръцка трагедия, коленичил пред съдбата. На въпрос какво смята за спорния критерий, Станишев заяви, че това е удар в празното пространство, защото \"въпросът е решен от Конституционния съд\" (с решение от 28 юли 2018 КС обяви конвенцията за противоконституционна). Станишев бил демократичен човек и уважавал институциите и се съобразявал с техните решения. Същевременно той предупреди, че \"колкото и силна да е БСП, дори да има 51% от доверието, е важно кои са нейните партньори на международната сцена\". Проблемът не е в това дали лидерът на европейските социалисти ще бъде остракизиран за сметка на правоверни кандидати. Важното е друго. С налагането на въпросния критерий, БСП официално ще ознаменува метаморфозата си в блудната дъщеря в семейството на ПЕС. На конгреса в Лисабон през декември 2018 година европейските социалисти приеха резолюция, в която за пореден път се обявиха за ратификация и прилагане на конвенцията. Както многократно е подчертавано от правозащитници, а също от левия шпитценкандидат - холандския политик Франс Тимерманс, този нормативен акт съдържа важни допълнителни гаранции за защитата на жените и децата от домашно насилие. А в България това остава тежък проблем. Само преди броени дни 25-годишна жена бе убита от съпруга си в Стара Загора. В Лисабон, гласът на БСП, in absentia, прозвуча от писмо, в което бе обявено, че партията \"не подкрепя конвенцията и тя не е тема\". Впрочем, БСП, за разлика от ПЕС, е и против Глобалния пакт за миграцията. Тук не е мястото да се припомнят другите аргументи в защита на т.нар. Истанбулска конвенция (например: че тя е ратифицирана от 33 страни, в това число всички останали балкански държави, включително Турция, която я ратифицира първа; че в нея няма \"джендър идеология\"; че с решението на КС България се нарежда до Русия и Азербайджан, единствените членки на ЕС, които не са я подписали и др.). Предстои да видим дали атакизацията на БСП, която черпи все повече от реторическата школа на Льо Пен, Орбан и Салвини, ще ѝ позволи да пожъне богата \"реколта\" на евроизборите. Не е сигурно дали стопяването на разликата между ГЕРБ и БСП, отчитано през последните месеци, е резултат от покачването на акциите на левицата или, напротив, от отлив от партията на г-н Борисов. Факт е обаче, че при всички носии, хорà, месене на питки, хвърляне на кръстове и т.н. рейтингът на г-жа Нинова спада. А опитите конвенцията да се представи като кутия на Пандора, в която се спотайва толерантност към \"извращения\" и \"еврогейски ценности\", директно препращат към реториката на \"православния консерватизъм\", възпяван от бардовете на Кремъл. В началото на 2019 година БСП остава в плен на носталгична вълна. Днес партията стои по-близо до идеите на руския олигарх Малофеев и ген. Решетников, отколкото до възгледите на ПЕС, в която все още членува.", "date": "2019.01.16", "title": "БСП - по-близо до идеите на Решетников, отколкото до възгледите на ПЕС"}
{"url": "https://www.faktor.bg/bg/articles/novini/balgariya/-balgariya-shte-pridobie-nay-moderniya-iztrebitel-4-to-pokolenie", "text": "Lockheed Martin разпространи свое изявление, по повод решението на българския парламент да започване на преговори  за придобиването на F-16 Блок 70:  „Lockheed Martin приветства решението на българския парламент за започване на преговори за закупуването на изтребители F-16 Блок 70.   Изтребителите F-16 отговарят напълно на отбранителните нужди на България и на НАТО и военновъздушните сили на страната ще придобият най-модерния изтребител 4-то поколение на въоръжение в алианса. Българската икономика и индустрия също ще спечелят от новоустановените дългосрочни отношения с глобалния технологичен лидер Lockheed Martin.  Ще продължим да подкрепяме правителството на САЩ и нашите нови български партньори по време на преговорите по договора“, каза Джeймс Робинсън, директор Международно бизнес развитие на F-16 в Lockheed Martin.   Компанията Lockheed Martin, базирана в Бетесда, щат Мериленд, САЩ, е глобална отбранителна и космическа компания с близо 100 000 служители в цял свят и работи основно в областта на проучването, проектирането, разработването, производството, интегрирането и поддръжката на високо технологични системи, продукти и услуги.", "date": "2019.01.16", "title": "Lockheed Martin: България ще придобие най-модерния изтребител 4-то поколение"}
{"url": "https://www.faktor.bg/bg/articles/novini/balgariya/k-karakachanov-samo-v-nashiya-parlament-ima-polititsi-koito-tvardyat-che-f-16-ne-sashtestuvva", "text": "\"За пореден път политическите страсти и политическите сметки надделяха над интересите и сигурността на България\", коментира дебата за избор на нов боен самолет министърът на отбраната Красимир Каракачанов. \"Изказаха се откровени лъжи и обидни квалификации. От 2004 година са опитите за модернизация на българските въоръжени сили и все не се случва. До кога? Ако ние отчитаме ситуацията около България, напрежението в Черно море, Балканския регион, Близкия изток - възниква въпросът - докога ще чакаме с модернизацията на армията. Няма никаква връзка дали самолетът е \"шведски или съветски\", а дали е най-добрия за армията\", заяви той. \"Само в нашия парламент има политици, които смятат, че Ф-16 не съществува. Не е вярно и това, че президентът е бил изолиран. Какво е пожелал е получил, аз лично съм водил пет-шест разговора, когато се е интересувал\", обясни министърът. Той се обяви против провеждането на нов конкурс, защото той ще забави с още година и половина модернизирането на армията. \"Имаме уверение, че в хода на преговорите цената ще бъде свалена\", съобщи Каракачанов.", "date": "2019.01.16", "title": "К. Каракачанов: Само в нашия парламент има политици, които твърдят, че Ф-16 не същестува"}
{"url": "https://www.faktor.bg/bg/articles/dps-iska-da-ostane-zabranata-za-opovestyavane-na-rezultati-ot-sotsiologicheski-prouchvaniya-v-izborniya-den", "text": "\"Докато не се справим с фалшивите новини, докато не се справим с киберсигурността, забраната за оповестяване на резултати от социологически проучвания в изборния ден трябва да остане\". Това заяви пред журналисти в парламента зам.-председателят на ПГ на ДПС Хамид Хамид в коментар на предложение на депутати от ГЕРБ забраната да отпадне от Изборния кодекс. \"Кой ще понесе отговорността, ако няколко медии обърнат изборния резултат в изборния ден в пет следобед, попита Хамид. Той припомни, че забраната е била въведена, за да не се манипулира общественото мнение по средата или към края на изборния ден. Ако забраната отпадне, това ще окаже влияние върху избора на гласоподавателите\", смята депутатът. Според него не е състоятелен аргументът забраната да отпадне, защото не се спазвала. Трябва ли да отменим и Закона за движение по пътищата, защото шофьорите карат с превишена скорост, попита той.", "date": "2019.01.16", "title": "ДПС не иска предварителни резултати в изборния ден, можели да обърнат вота"}
{"url": "https://www.faktor.bg/bg/articles/novini/balgariya/deputatite-vazlozhiha-na-pravitelstvoto-pregovorite-za-f-16", "text": "Депутатите упълномощиха правителството да излъчи екип за преговори с правителството на САЩ за закупуването на нов боен самолет за модернизирането на българската армия. \"За\" бяха 130 депутати от парламентарните групи на ГЕРБ, ДПС и ВМРО. Против гласуваха  84 народни представители от БСП, Атака, Воля, НФСБ. Нямаше нито един въздържал се. Предложенията на лидера на \"Атака\" Волен Сидеров за преговори и с Русия, кякто и за безвъзмездно получаване на самолети от САЩ в замяна на ползването на базите у нас събра само 15 гласа.", "date": "2019.01.16", "title": "Депутатите възложиха на правителството преговорите за Ф-16"}
{"url": "https://www.faktor.bg/bg/articles/novini/balgariya/konsulstvata-ni-minavat-na-gavkavo-rabotno-vreme", "text": "Правителството прие решение, с което дава възможност за гъвкавост на приемното време на консулските служби в чужбина според нуждите на българските общности в съответната държава. Промяната е и предвид нарасналия брой пребиваващи в чужбина наши сънародници. При необходимост министърът на външните работи ще разпорежда удължаване или намаляване на приемното време на задграничните ни представителства. Това ще се прави с оглед особеностите във всяка държава, като наличието на визов режим, сезонната натовареност, броят български граждани в съответната страна и съществуването на историческа българска диаспора там. Промяната се извършва с изменение и допълнение на Наредбата за административно обслужване и цели да облекчи контакта между администрацията и гражданите.", "date": "2019.01.16", "title": "Консулствата ни минават на гъвкаво работно време"}
{"url": "https://www.faktor.bg/bg/articles/ninova-poluchi-darenie-i-gerber-ot-tsvetanov-za-chrd", "text": "В паузата между разгорещените дебати за покупката на нови изтребители от САЩ соцлидерката Корнелия Нинова събра опозиция и управляващи на 50-ия си юбилей. Тази година Нинова посвети празника си на благотворителната кауза да подкрепи националния ученически отбор по математика със събраните пари вместо подаръци и букети. Лидерът на ПГ на ГЕРБ Цветан Цветанов дари 5000 лв. на рожденичката и ѝ подари гербер. Голяма група от журналистите в парламента също я поздравиха.  На крака за ЧРД още дойдоха председателят на НС Цвета Караянчева, цялото ръководство на ПГ на ДПС, начело с Мустафа Карадайъ, съпартийците ѝ, военният министър Красимир Каракачанов, както и много народни представители.", "date": "2019.01.16", "title": "Нинова получи дарение и гербер от Цветанов за рождения си ден"}
{"url": "https://www.faktor.bg/bg/articles/novini/svyat/balgariya-shte-razkrie-targovsko-predstavitelstvo-v-skopie", "text": "Заместник-министърът на икономиката Александър Манолев заедно с македонския му колега Кире Наумов ще открият утре новото търговско представителство на България в Република Македония. По-рано същия ден ще се проведе и двустранен бизнес форум, който ще бъде открит от заместник министър-председателя на Република България Томислав Дончев и заместник министър-председателя на Република Македония Кочо Ангюшев. Република Македония е важен икономически партньор, предвид предимствата на македонския пазар за българските фирми, като ниски транспортни разходи и изисквания към стоките, сходни с тези на българския пазар. Членството на България в ЕС предизвиква интереса на македонските фирми, което е добра предпоставка за активизиране на бизнеса и търговския обмен. Поради всичко това ръководството на Министерството на икономиката взе решение за разкриване на нова Службата по търговско-икономически въпроси в Скопие, като вече от три месеца първото ни търговско аташе, което ще работи в нея, е командировано на място за установяване на контакти с институции и бизнес организации. Вече са идентифицирани и няколко потенциални проекти, които ще бъдат представени по време на събитието.", "date": "2019.01.16", "title": "България ще разкрие търговско представителство в Скопие"}
{"url": "https://www.faktor.bg/bg/articles/48-9-gradusa-v-avstraliya", "text": "Австралия е в плен на рекордна жега, предаде ДПА. Средните температури в Нов Южен Уелс достигнаха 42 градуса. В столицата Канбера термометрите показваха 42 градуса, а в Порт Огъста - 48,9 градуса. В Аделейд температурата беше 40 градуса по Целзий няколко поредни дни, което принуди властите да обявят \"червен код\" за опасност, а здравните власти да уредят подслон за бездомните и специални грижи за старите хора. Най-високата температура, регистрирана някога в Австралия, е 50,7 градуса, измерена през 1960 г. в пустинята Симпсън. Очаква се горещата вълна, която продължава вече седмица, да продължи до уикенда.", "date": "2019.01.16", "title": "48,9 градуса в Австралия!"}
{"url": "https://www.faktor.bg/bg/articles/novini/balgariya/posolstvoto-na-sasht-privetstvame-reshenieto-na-parlamenta-ukrepvame-strategicheskoto-si-partnyorstvo-s-balgariya", "text": "\"Посолството на САЩ приветства решението, прието днес от Народното събрание, за начало на преговорите за придобиване на нови самолети F-16 Block 70 от Локхийд Мартин. Очакваме да продължим да укрепваме стратегическото си партньорство с България, нашия съюзник в НАТО\" Това обявиха от американската дипломатическа мисия у нас само минути, след като Народното събрание даде зелена светлина на правителството да преговаря с правителството на САЩ за придобиването на нови бойни самолети.", "date": "2019.01.16", "title": "Посолството на САЩ: Приветстваме решението на парламента,  укрепваме стратегическото си партньорство с България"}
{"url": "https://www.faktor.bg/bg/articles/pravitelstvoto-uvelichi-zaplatata-na-shefa-na-nap", "text": "Правителството увеличи заплатата на шефа на НАП Галя Димитрова и от 1 януари основното ѝ месечно възнаграждение ще бъде 5000 лева.   При решението на Министерския съвет е отчетен приносът на изпълнителния директор за успешното изпълнение на основните стратегически и оперативни цели на агенцията през 2018 година, свързани със събираемостта на приходите, доброволното изпълнение на задълженията и предоставяните електронни услуги.   Увеличението е свързано и с повишаването на разходите за персонал в бюджетните организации с 10 процента от началото на тази година.", "date": "2019.01.16", "title": "Правителството увеличи заплатата на шефа на НАП"}
{"url": "https://www.faktor.bg/bg/articles/napadatelyat-na-kursantite-provokiraha-me-pokazvaha-mi-sredni-prasti", "text": "Районният съд в Казанлък остави за постоянно в ареста 32-годишния Йордан Пенев, който потроши с брадва колата на курсанти от Националния военен университет на пътя между Сливен и Гурково. Пенев е обвинен в грубо нарушение на обществения ред с изключителна дързост. Според съда има опасност той да се укрие, тъй като няма постоянен адрес, съобщава БНТ. Мъжът е криминално проявен, има пет присъди за кражби, лежал е и в затвора. В съда той се оплака, че колата  на курсантите отнемала предимството на автомобила, който карала приятелката му. Пенев се оплака, че са му показвали неприлични жестове и затова е нападнал с брадва младежите. По думите му, те засичали автомобила на приятелката му преди инцидента.", "date": "2019.01.16", "title": "Ромът с брадвата нападнал курсантите, защото го провокирали с неприлични жестове"}
{"url": "https://www.faktor.bg/bg/articles/obshtestvo/zakon-i-red/deloto-sreshtu-zhivko-martinov-vliza-v-spetsializiraniya-nakazatelen-sad", "text": "Бившият депутат от ГЕРБ Живко Мартинов влиза в съда като подсъдим по така наречения случай \"Суджукгейт\". Мартинов напусна парламента след като стана ясно, че през 2012 година е поискал от добрички бизнесмен 4 тона суджук от името на премиера. Впоследствие е установено, че нищо от тази пратка не е достигнало до министър-председателя. Към момента бившият депутат е с мярка за неотклонение „парична гаранция\" в размер на 20 000 лева. Днес Мартинов трябва да се яви в Специализираната прокуратура за предявяване на обвинението за изнудване.", "date": "2019.01.16", "title": "Делото срещу Живко Мартинов влиза в Специализирания наказателен съд"}
{"url": "https://www.faktor.bg/bg/articles/sadat-obyasni-zashto-nyama-vinovni-za-smartta-na-dvete-momicheta-na-ul-alabin", "text": "Сградата на столичната ул. „Алабин“, която преди 12 години се срути и под нея загинаха две млади жени, е била в аварийно състояние заради лошо проектиране, поради което е можела да падне във всеки момент и не е имало никакво рязане на носещи релси или колони, което да е наредено от собственика Георги Кирчев или от инженера Петър Петров, контролирал ремонта. Това би граничело със самоубийствени наклонности у двамата, а такива при тях няма. Показанията на основния свидетел на прокуратурата Николай Александров са отхвърлени, не само, защото той се отрече от тях, а и заради опровергаването им от всички други доказателства по делото. Това става ясно от мотивите на съдия Величка Маринкова от Софийския градски съд (СГС), с които тя оправда преди два месеца и четиримата подсъдими по делото – собственикът на сградата Георги Кирчев, който е управител на фирма „Хрисома“, инженер Петър Петров, който контролирал ремонта, Николай Симеонов – управител на „А3-Архитектура и изпълнение“ и строителят Манчо Антонов, собственик на фирмата за ремонти ЕТ „Медия Манчо“, срещу когото делото беше гледано задочно, защото е в чужбина, съобщи lex.bg Сградата на ул. \"Алабин\" рухна на 19 септември 2006 г., когато по улицата с автомобил са преминавали 26-годишната Деница Ченишева и 24-годишната Петрина Христова. Колата им беше премазана, а двете жени починаха на място. Разследването обаче се проточи и делото на първа инстанция започна 10 години по-късно. След като чу присъдата на Софийския градски съд, майката на Петрина каза, че не е била изненадана, защото отдавна се е простила с илюзията, че ще дочака справедливост.  Доказателство, че не непосредствените ремонтни дейности са причинили срутването, за съда е фактът, че сградата е паднала, когато работниците са си тръгнали. Конкретната причина за срутването обаче остава загадка, защото след инцидента сградата не е била огледана, а останките не са заснети от експерти на място.", "date": "2019.01.16", "title": "Съдът обясни защо няма виновни за смъртта на двете момичета на ул. \"Алабин\""}
{"url": "https://www.faktor.bg/bg/articles/obshtestvo/12-000-neosigureni-patsienti-sa-preminali-prez-pirogov-prez-2018-godina", "text": "Над 260 000 пациенти са преминали през \"Пирогов\" през миналата година. 12 000 от тях са неосигурени лица. Ттова води до финансови проблеми за спешната болница, съобщи пред БНТ директорът на спешния институт проф. Асен Балтов. Неосигурените пациенти са със 17% повече спрямо 2017 г., поясни той. \"12 200 са тези, които са регистрирани, преминали, а тези които са останали да се лекуват в \"Пирогов\" са 360. Това е немалка сума. През 2017-а са били 9000. Естествено ние нямаме право да върнем пациент. Те имат спешна нужда и самите се определят като спешни пациенти, трябва да им бъде оказана болнична и медицинска помощ. Всички знаят, че ще бъдат прегледани в \"Пирогов\" и това дава спокойствие и допълнително увеличава търсенето на хората, които искат да се лекуват в \"Пирогов\", заяви проф. Балтов. \"Министерството на здравеопазването плаща по 25 лв. на такъв преминал пациент, което за \"Пирогов\" не е достатъчно, защото в спешното в момента работят 410 човека. Тези пациенти в никакъв случай не могат да покрият техните възнаграждения\", поясни директорът на болницата. Въпреки това със 6 млн. лева са намалени дълговете на болницата за година. Проф. Балтов заяви, че това е изключително трудно. Първо са били извършени няколко сериозни трансформации и реформи, окрупнени са няколко структури, други са намалени като леглова база, което е довело до по-стройна организация на работа. \"Същевременно е преразпределено кой за какво точно да отговаря примерно в Спешното отделение и в клиниките, направена е перфектна организация с регистратурата, която записва всички пациенти. \"Тази организация не позволява някой да бъде прегледан без да бъде регистриран\", допълни проф. Балтов.", "date": "2019.01.16", "title": "12 000 неосигурени пациенти са преминали през „Пирогов“ през 2018 година"}
{"url": "https://www.faktor.bg/bg/articles/obshtina-plovdiv-izgotvya-podroben-otchet-za-spektakala", "text": "Инцидентът е станал тази нощ, а причината за пожара е печка на твърдо гориво. Пристигналите екипи са потушили пожара. Загинали са 80-годишна жена и 58-годишният й син. Загиналите най-вероятно са се задушили от дима и не са могли да избягат. Счупени са прозорци и изгорено домашно имущество. Тази сутрин се извърши втори оглед от следствен екип на полицията. Образувано е досъдебно производство.", "date": "2019.01.16", "title": "Майка и син загинаха при пожар в Шумен"}
{"url": "https://www.faktor.bg/bg/articles/novini/balgariya/anton-todorov-skvernoslovie-e-radev-da-se-naricha-vazdushen-as-biografiyata-mu-e-palna-s-narusheniya-dokumenti", "text": "„Към тези, които вземат решенията по казуса F-16: Не слушайте нито „експерта“ Румен Радев, нито „политика“ Румен Радев! И двамата са тотален провал, сто процента щета за България и българите! Не слушайте и „експерта“, съветник по национална сигурност и отбрана на Румен Радев – Илия Милушев”.  Това казва в свой коментар политологът Антон Тодоров.  Той представя и поверителни документи, които вече са разсекретени от Държавния Вонено-исторически архив във Велико Търново. Те свидетелстват за произшествията в поделението в Равнец (15-ти авио-изтребителен полк), където Радев и Милушев са служили през 80-те и първата половина на 90-те години на миналия век (до 1994 г., когато полкът е разформирован и прехвърлен в базата Граф Игнатиево). Имената и на Радев, и на Милушев присъстват в безброй документи за извършени от тях нарушения!  „Тези двамата нямат никакво право – нито формално, нито морално, нито експертно, да дават мнение по избора на нов многоцелеви изтребител за българските ВВС.  Прочетете документите, помислете върху тях, след това отново ги прочетете и никога, по никакъв повод повече не казвайте и не позволявайте във Ваше присъствие да се изрича сквернословието, че Румен Радев е въздушен ас! НИКОГА ВЕЧЕ!”, предупреждава Анатон Тодоров.", "date": "2019.01.16", "title": "Антон Тодоров: Сквернословие е Радев да се нарича въздушен ас, биографията му е пълна с нарушения(документи)"}
{"url": "https://www.faktor.bg/bg/articles/12-000-neosigureni-patsienti-sa-preminali-prez-pirogov-prez-minalata-godina", "text": "Над 260 000 пациенти са преминали през \"Пирогов\" през миналата година. 12 000 от тях са неосигурени лица и това води до финансови проблеми за спешната болница. Това каза пред БНТ директорът на \"Пирогов\" проф. Асен Балтов. Неосигурените пациенти са със 17% повече спрямо 2017 г. , каза проф. Балтов. \"12 200 са тези, които са регистрирани, преминали, а тези които са останали да се лекуват в \"Пирогов\" са 360. Това е немалка сума. През 2017-та са били 9 000. Естествено ние нямаме право да върнем пациент. Те имат спешна нужда и самите се определят като спешни пациенти, трябва да им бъде оказана болнична и медицинска помощ. Всички знаят, че ще бъдат прегледани в \"Пирогов\" и това дава спокойствие и допълнително увеличава търсенето на хората, които искат да се лекуват в \"Пирогов\", посочи проф. Асен Балтов. МЗ плаща по 25 лв. на такъв преминал пациент, което за \"Пирогов\" не е достатъчно, защото в спешното в момента работят 410 човека. Тези пациенти в никакъв случай не могат да покрият техните възнаграждения. С 6 млн. лв са намалени дълговете на болницата за година. Проф. Балтов заяви, че това е изключително трудно. Първо са били извършени няколко сериозни трансформации и реформи, окрупнени са няколко структури, други са намалени като леглова база, което е довело до по-стройна организация на работа. Същевременно е преразпределено кой за какво точно да отговаря примерно в Спешното отделение и в клиниките, направена е перфектна организация с регистратурата, която записва всички пациенти. Тази организация не позволява някой да бъде прегледан, без да бъде регистриран, допълни проф. Балтов. Проф. Асен Балтов разказа и за инициативата за откриване на паметник на най-големия дарител на Българския червен кръст в историята ни - австриеца Отто Биелигк. Паметникът беше открит вчера в двора на болница \"Пирогов\".", "date": "2019.01.16", "title": "12 000 неосигурени пациенти са преминали през \"Пирогов\" през миналата година"}
{"url": "https://www.faktor.bg/bg/articles/merkel-vse-oshte-ima-vreme-da-pregovaryame-za-brekzit-zayavi-angela-merkel", "text": "\"Все още има време за преговори между ЕС и Великобритания по излизането й от блока\". Това заяви германската канцлерка Ангела Меркел, цитирана от Асошиейтед прес. Меркел каза, че съжалява за решението на британските депутати да отхвърлят споразумението за Брекзит, което премиерът Тереза Мей договори с ЕС. \"Разбира се, ще направим всичко за намиране на организирано решение, но сме подготвени и ако няма такова решение\", каза тя. \"Все още имаме време да преговаряме, но сега чакаме да видим какво ще предложи британският премиер\", добави Меркел.", "date": "2019.01.16", "title": "Меркел: Все още има време да преговаряме за Брекзит"}
{"url": "https://www.faktor.bg/bg/articles/novini/balgariya/v-siderov-pravitelstvoto-da-pregovarya-za-samoleti-i-s-rusiya-a-ot-sasht-da-iska-iztrebitelite-bezvazmezdno", "text": "\"Предлагам да възложим на българсткото правителство да преговаря с всички, които са готови да ни направят предпложение за закупуване на нов боен самолет, всички, които предлагат оферти без САЩ, защото те не са държава от Европа. Също така предлагам да започнем преговори и с Руската федерация, защото тя разполага с такава техника\", заяви в НС Волен Сидеров по времена дебата за избор на нов боен самолет.  \"Не мога да разбера защо бягаме от Русия като от прокажен, Турция, което е член на НАТО купува от Русия\", заяви той. Сидеров предлага преговорната група да бъде съставена от представители на всички парламентарно представени партии. \"Иначе какъв контрол ще имаме върху това, което сега ще гласуваме\", каза още той. \"Когато се водят преговори със САЩ те да ни предоставят самолетите безвъзмездно, заради безвъзмездното ползване на базите у нас\", заяви Сидеров. По думите му, неговите предложения са \"подаване на ръка на коалиционните партньори\".", "date": "2019.01.16", "title": "В. Сидеров: Правителството да преговаря за самолети и с Русия, а от САЩ да иска изтребителите безвъзмездно"}
{"url": "https://www.faktor.bg/bg/articles/lavrov-imame-vaprosi-za-legitimnostta-na-protsesa-po-promyana-na-imeto-na-makedoniya", "text": "Русия има въпроси относно легитимността на процеса на промяна на името на Р Македония, заяви днес руският външен министър Сергей Лавров, предаде Ройтерс. Македонският парламент прие поправки към конституцията в петък за преименуване на страната в Република Северна Македония съгласно споразумението с Гърция за слагане на край на 27-годишния спор между двете съседни страни, предаде БТА. Решаването на въпроса за името би могло да деблокира приема на Македония в НАТО и Европейския съюз, отбелязва Ройтерс.", "date": "2019.01.16", "title": "Лавров: Имаме въпроси за легитимността на процеса по промяна на името на Македония"}
{"url": "https://www.faktor.bg/bg/articles/za-50-godishninata-si-ninova-chaka-dareniya-ot-gerb", "text": "Председателят на БСП навършва 50 години. За рождения си ден обаче тя е отказала пищните букети и скъпите подаръци. На юбилея си лидерката на столетницата се е отдала на благотворителни каузи. Нинова чакала дарения за националните отбори по математика и информатика. тя се надява и политиците от ГЕРБ да се включат в каузата ѝ. Припомняме, че синът ѝ Рафаил беше част от националния отбор по математика, преди да замине да учи и да работи в САЩ. Сутринта тя почерпи колегите си в парламента, следобед я чака тържество с отбрани другари на “Позитано” 20, а в личен план събира само семейството и най-близки приятели след работния ден.", "date": "2019.01.16", "title": "За 50-годишния си юбилей Нинова не иска цветя, а дарения"}
{"url": "https://www.faktor.bg/bg/articles/ruski-deputat-stariyat-zapad-si-otiva-pred-ochite-ni", "text": "Великобритания е изправена пред нова криза, заяви руският депутат Алексей Пушков, написа газета.ру. С тези думи парламентаристът от Съвета на федерацията (горната камара на парламента в Москва) коментира снощното гласуване в Лондон. Депутатите не подкрепиха предложението на британския премиер Тереза Мей за излизането на Обединеното кралство от Европейския съюз. \"Това, което видяхме вчера, показва само едно нещо. Старият \"стабилен\" Запад си отива пред нашите очи\", написа сенаторът в Twitter.", "date": "2019.01.16", "title": "Руски депутат: Старият Запад си отива пред очите ни"}
{"url": "https://www.faktor.bg/bg/articles/bivsh-gratski-vanshen-ministar-aleksis-tsipras-kupi-otselyavaneto-si", "text": "Гръцкият премиер Алексис Ципрас купи своето оцеляване на власт, заяви бившият министър на страната Дора Бакояни, написа местният в. Катемерини. Първият дипломат на Атина от 2006 до 2009 г. обвини настоящия министър-председател в раздаване на материални блага преди очарованото днес гласуване на вот на недоверие към правителството. Военният министър Панос Каменос преди дни хвърли оставка  заради несъгласието си с ратификацията на Преспанското споразумение със Скопие за промяна на името на Република Македония, а партията му \"Независими гърци\" оттегли подкрепата си за кабинета. \"Ципрас вероятно ще оцелее при гласуването на парламента. Той на своя страна има необходимите 151 от 300-те гласа. Премиерът обаче си купи тази подкрепа,\" каза Бакояни. Кабинетът към този момент има подкрепата на 146 депутати от  своята коалиция СИРИЗА, четирима отцепници от \"Независими гърци\" и парламентариста от лявоцентристката партия \"То Потами\" (\"Река\") Списос Данелис.", "date": "2019.01.16", "title": "Бивш гръцки външен министър: Алексис Ципрас купи оцеляването си"}
{"url": "https://www.faktor.bg/bg/articles/novini/balgariya/tsvetanov-kam-bsp-podkrepyate-li-prezidenta-za-modernizatsiyata-na-armiyata", "text": "\"Още през 2010 година правителството на ГЕРБ започна изпълнението на своя ангажимент за модернизация на БА. 2012 година бяхме готови с процедурата, но поради провокирани действия имаше предсрочни парламентарни избори. Но искам да кажа, че ценя качествата на летеца Румен Радев, защото той изготвя през 2012 година концепция в изводите, на която пише, че употребявния самолет, който предлага Португалия - Ф-16 е с най-добри показатели. Тогава уважаваният от мен летец Румен Радев говори в интервю за това до къде ще се стигне ако не се модернизира армията. На въпрос за това дали трябва да се прави такъв разход той отговаря: \"Забвянето на поректа ще доведе до загуба на въздушния ни сверенитет и заплаха за националната сигурност. Това са заключенията на летеца Румен Радев\", каза от трибуната на НС председателят на ПГ на ГЕРБ Цветан Цветанов. \"Каква е промяната, когато той вече е политик и е номиниран от една политическа сила и има обвързаности, а може би и зависимости от тази политическа сила\", попита Цветанов. \"Това, което и изключително важно - 10 държави членки на НАТО са закупили Ф-16 защото това е най-доброто. Грипен са закупили само 2 защото Швнеция не е държава ленка на НАТО. Днес трябва да отчетем каква е средата за сигурност, как се порменя и какво се случва в Черноморския регион. Трябва да отчетем какви решения са вземали наши съседи членове на НАТО - те също са с Ф-16\", припомни той. \"Важно е да се знае какъв е ангажимента на САЩ по отношение на сигурността на страната ни, но това не се отчита от БСП. Когато говорим за национална сигурност трябва да вземем правилно стротегическо решение. Единствената партия тук, която е била винаги последователна по отношение на евроатлантическата ориентация е ДПС и това трябва да го признаем и на техния председател. Трябва да отчетем също, че предложението на САЩ е единстевното, в което няма скрит разход\", обясни Цветанов. \"Обръщам се към колегите от БСП - дали те са последователни в подкрепата, която дадохме на президента Радев, че трябва да ускорим модернизацията на БА\", попита депутатът. Той напомни, че Радев е проявявал голям интерс към работата на работната група - дали това не е било опит за някакъв натиск при вземането на решенията. Цветанов благодари на бившия министър на отбраната Ангел Найденов за изразената почтена позиция.", "date": "2019.01.16", "title": "Цветанов към БСП: Подкрепяте ли президента за модернизацията на армията"}
{"url": "https://www.faktor.bg/bg/articles/oshte-90-agenti-na-ds-sa-minali-prez-rakovodstvata-na-firmi-na-ministerstvoto-na-ikonomikata", "text": "Още 90 сътрудници на комунистическите тоталитарни служби се оказа, че са заемали ръководни постове в управителни и надзорни органи на държавни дружества или такива с 50 и повече на сто държавно участие към Министерство на икономиката. Това става ясно от четвъртата част от глобалната проверка на фирмите с принципал Министерството на икономиката, която направи Комисията по досиетата. Проверката е обхванала общо 701 лица, които след 10-ти ноември 1989 г. до днес са заемали или заемат ръководни постове в подобни дружества. От тях комисията е установила принадлежност към ДС или разузнавателните служби на БНА на 90 души. От тях обаче е обявила данните за 59, тъй като останалите 31 сътрудници са починали (решение №2-1525 от 15 януари 2019 г.). Съгласно закона за досиетата в тези случаи установените от Комисията данни за тези лица не са публични. Прави впечатление, че по-голяма част от разкритите сътрудници са заемали директорски или председателски постове. През миналата година Комисията оглави общо три проверки на държавни фирми към Министерството на икономиката. При първата огласи 136 агенти, при втората – 45 сътрудници и третата – 69 сътрудници. Сайтът   публикува извадка на сътрудниците, които са били или директори, или председатели: Александър Иванов Григоров, председател на Съвета на директорите на \"КОПРИНА\" ЕАД, гр. Свиленград от 02.08.1993 г. до 06.10.1994 г.; Ангел Василев Дуков, управител на „МОНТАЖНИ ЛИНИИ\" ЕООД, гр. Пазарджик от 26.08.1997 г. до 25.06.1998 г., изпълнителен директор на „МОНТАЖНИ ЛИНИИ\" ЕАД, гр. Пазарджик от 25.06.1998 г. до 05.05.2000 г.; Ангел Тодоров Пеев, управител на \"МИНЕРАЛ СУВЕНИР\" ЕООД, гр. Враца от 02.10.1991 г.; Борислав Ганчев Шулев, председател на Съвета на директорите на \"МАК\" ЕАД, гр. Габрово от 01.02.1994 г. до 30.09.1997 г.; Васил Вутов Генов, управител на \"МОТОР\" ЕООД, гр. Враца от 23.08.1991 г. до 17.08.1993 г.; Васил Панев Василев, управител на \"КОТЛЕНСКИ КРАЙ\" ЕООД, гр. Котел от  02.10.1991 г. до 17.12.1992 г.; Велко Ненов Генчев, временно управляващ Държавна фирма \"КАУЧУК\", гр. Пазарджик от 12.12.1989 г. до 06.12.1991 г., изпълнителен директор на \"КАУЧУК\" ЕАД, гр. Пазарджик от 05.07.1994 г. до 23.10.1996 г. и от 28.10.1996 г. до 07.01.1998 г., член на Съвета на директорите на \"КАУЧУК\" ЕАД, гр. Пазарджик от 07.01.1998 г. до 25.03.1998 г.; Венелин Ценов Петров, председател на Съвета на директорите на \"КОМПЛАСТ\" ЕАД, гр. Берковица от 15.07.1997 г. до 31.05.2000 г.; Венцеслав Николаев Николаев, управител на \"МАЛКИ ТРАКТОРИ\" ЕООД, гр. Русе от 10.05.1994 г. до 24.07.1998 г.; Веселин Миланов Вътков, управител на „МЕТАЛИК\" ЕООД, гр. Видин от 05.09.1991 г. до 31.05.1995 г.; Веселин Тонев Кабов, управител на \"КОРАБОРЕМОНТЕН ЗАВОД\" ЕООД, гр. Бургас от 14.07.1992 г. до 14.11.1995 г., изпълнителен директор на \"КОРАБОРЕМОНТЕН ЗАВОД\" ЕАД от 14.11.1995 г. до 08.05.1997 г.; Ганчо Савчев Савчев, изпълнителен директор на \"ЛЪВ\" АД, гр. Габрово от 28.08.1997 г. до 07.07.1999 г.; Ганьо Иванов Ганев, председател на Съвета на директорите на \"ЛЕСИЛ\" ЕАД, гр. Силистра от 11.01.1996 г. до 08.01.1998 г.; Георги Владимиров Стоилков, изпълнителен директор на \"КОСТЕНЕЦ-ХХИ\" ЕАД, гара Костенец от 22.01.1993 г. до 12.09.1995 г., зам.-председател на Съвета на директорите на \"КОСТЕНЕЦ-ХХИ\" ЕАД, гара Костенец от 12.09.1995 г. до 31.07.1997 г., изпълнителен директор на \"КНИЖНА ФАБРИКА – ИСКЪР\" ЕАД, гр. София от 11.02.1997 г. до 17.03.1997 г.; Георги Желязков Георгиев, управител на \"КАБИЛЕ\" ЕООД, гр. Ямбол от 20.08.1991 г. до 16.07.1992 г.; Георги Иванов Котев, изпълнителен директор на \"ЛЕСИЧОВО\" ЕАД, с. Лесичово от 20.04.1994 г. до 20.09.1994 г.; Георги Пеев Пеев, председател на Съвета на директорите на \"МЕТАЛНИ ИЗДЕЛИЯ\" ЕАД, гр. Бургас от 10.02.1997 г. до 09.06.1997 г.; Данчо Дулев Данчев, председател на Съвета на директорите на „ОБНОВА-ЧЕРНИ ОСЪМ\" ЕАД, с. Черни Осъм от 25.03.1994 г.; Джан Мехмедов Дуралов, управител на \"КАЛИОПА\" ЕООД, гр. Дулово от 20.12.1997 г. до 05.03.1999 г.; Димитър Василев Ораков, изпълнителен директор на \"ОРБЕЛ\" ЕАД, гр. Гоце Делчев от 06.02.1992 г. до 16.09.1994 г., управител на \"ОРБЕЛ\" ЕАД, гр. Гоце Делчев от 16.09.1994 г. до 07.04.1995 г.; Димо Делев Марков, председател на Съвета на директорите на \"МИКРОПРОЦЕСОРНИ СИСТЕМИ\" ЕАД, гр. Правец от 14.03.1994 до 26.05.1995 г., член на Съвета на директорите на \"СОФАРМА\" ЕАД, гр. София от 24.03.1995 г. до 20.12.1996 г.; Димчо Дончев Узунов, управител на \"МЕФУМА\" ЕООД, гр. Русе от 30.11.1993 г. до 16.08.1995 г.; Дойно Йотов Цветков, изпълнителен директор на \"МЕДИКЕТ\" ЕАД, гр. Етрополе от 06.08.1993 г. до 13.05.1995 г., член на Съвета на директорите на \"МЕДИКЕТ\" ЕАД, гр. Етрополе от 13.05.1995 г. до 24.09.1996 г.; Замфир Павлов Замфиров, член на Управителния съвет на Държавна фирма \"МОНТАНА\", гр. Михайловград от 28.12.1989 г., зам.-генерален директор на Държавна фирма \"МОНТАНА\", гр. Михайловград от 09.12.1992 г. до 18.08.1993 г., изпълнителен директор на \"МОНТАНА\" ЕАД, гр. Монтана от 18.08.1993 г. до 31.07.1997 г.; Здравко Петков Петков, председател на Съвета на директорите на \"КОРАБОРЕМОНТЕН ЗАВОД\" ЕАД, гр. Бургас от 14.11.1995 г. до 30.05.1997 г.; Здравко Русинов Вълчев, управител на \"ЧЕЛОПЕЧ\" ЕООД, с Челопеч от 17.05.1994 г. до 05.02.1996 г., изпълнителен директор на \"ЧЕЛОПЕЧ\" ЕООД, с. Челопеч от 05.02.1996 г. до 02.11.1998 г.; Иван Антонов Пейчев, управител на \"ОРФЕЙ\" ЕООД, гр. Кърджали от 15.09.1992 г. до 21.11.1995 г., изпълнителен директор на \"ОРФЕЙ\" ЕАД, гр. Кърджали от 21.11.1995 г. до 21.03.1997 г.; Иван Атанасов Дангов, председател на Съвета на директорите на \"ЛИДИ-Р\" ЕАД, гр. София от 16.02.1996 г. до 17.03.1997 г., член на Съвета на директорите на \"ЛИДИ-Р\" АД, гр. София от 17.03.1997 г. до 07.12.1998 г.; Иван Атанасов Илиев, председател на Съвета на директорите на \"МЕБЕЛ-ЛУКС\" ЕАД, гр. Пазарджик от 27.09.1991 г. до 10.05.1993 г., член на Съвета на директорите на \"МЕБЕЛ-ЛУКС\" ЕАД, гр. Пазарджик от 01.09.1995 г. до 31.03.1998 г.; Иван Йорданов Колев, председател на Съвета на директорите на \"МЕТАЛИК\" ЕАД, гр. Ябланица от 20.03.1996 г. до 05.11.1997 г.; Иван Кирилов Крумов, временно управляващ Държавна фирма „ОСОГОВО\", гр. Кюстендил до 19.09.1993 г.; Иван Манев Белчев, председател на Съвета на директорите на \"КОМЕЛ-92\" ЕАД, гр. София от 17.04.1996 г. до 02.07.1996 г.; Иван Чанков Хардалов, председател на Съвета на директорите на \"МАРТА 8\" ЕАД, гр. София от 17.04.1996 г. до 28.04.1999 г.; Иванка Николова Цонева, председател на Съвета на директорите на \"КНИЖНА ФАБРИКА–ИСКЪР\" ЕАД, гр. София от 23.01.1996 г. до 19.03.1997 г.; Илиян Начков Дряновски, изпълнителен директор и представляващ дружеството \"МИКРОПРОЦЕСОРНИ СИСТЕМИ\" ЕАД, гр. Правец от  07.04.1997 г., член на Съвета на директорите на \"МИКРОПРОЦЕСОРНИ СИСТЕМИ\" ЕАД, гр. Правец от  11.07.1997 г. до 11.03.1998 г.; Йордан Динков Йорданов, генерален директор на Дъщерна фирма \"МАДЖАРОВО\", гр. Маджарово до 23.10.1991 г., управител на \"МАДЖАРОВО\" ЕООД, гр. Маджарово от 23.10.1991 г. до 05.01.1996 г., изпълнителен директор на \"МАДЖАРОВО\" ЕАД, гр. Маджарово от 05.01.1996 г. до 10.06.1999 г.", "date": "2019.01.16", "title": "Още близо 100 агенти на ДС са минали през ръководствата на фирми на Министерството на икономиката"}
{"url": "https://www.faktor.bg/bg/articles/novini/svyat/balgarite-vav-velikobritaniya-shte-zapazyat-pravata-si-dori-bez-sdelka-za-bekzit", "text": "Българите и останалите над 3 милиона европейски граждани, живеещи във Великобритания, ще запазят статута и правата си дори и Обединеното кралство да напусне ЕС без споразумение за преходен период до края на 2020г. или 2022г. Такова уверение е получил главният преговарящ за ЕС Мишел Барние от британското правителство. Това заяви българският евродепутат от ГЕРБ/ЕНП Ева Майдел на 15 януари 2019 г. в Страсбург непосредствено след двустранна среща с главния преговарящ на ЕС по Брекзит Мишел Барние. „За България и нашите съграждани в Обединеното кралство и българските компании, развиващи бизнес там, би било най-добре да има споразумение за преходния период след Брекзит. То дава правна сигурност и предвидимост докато ЕС и Великобритания уредят бъдещите си взаимоотношения. Преговорите по споразумението отнеха над две години и е малко вероятно то да бъде предоговорено в последния момент със съществени промени. В крайна сметка целият процес по напускане е иницииран от Великобратания, а до сега в ЕС не сме получили конкретна идея какво искат те и как виждат бъдещите взаимоотношения”, допълни Ева Майдел. Брекзит е основна тема в днешното заседание на Европейския парламент. Евродепутатите ще обсъдят последиците от отхвърлянето на сделката от страна на британския парламент. Европейският парламент има ключова роля, защото трябва да одобри споразумението между Великобритания и ЕС, ако такова бъде гласувано в Лондон до края на март 2019 г.", "date": "2019.01.16", "title": "Българите във Великобритания ще запазят правата си, дори без сделка за Бекзит"}
{"url": "https://www.faktor.bg/bg/articles/bivshiyat-prezident-na-meksiko-vzel-podkup-ot-100-miliona-dolara-ot-el-chapo", "text": "Свидетел в процеса срещу мексиканския наркобос Хоакин Гусман (Ел Чапо) заяви, че наркотрафикантът е давал подкуп на бившия президент на Мексико Енрике Пеня Нието, който може би е достигал 100 милиона долара, предадоха Франс прес и Асошиейтед прес. На процеса в Ню Йорк свидетелят Алекс Сифуентес заяви, че Ел Чапо се е хвалил, че е подкупил бившия държавен глава. На въпрос на защитата дали Гусман е дал на Пеня Нието 100 милиона долара Сифуентес отговори утвърдително, макар и впоследствие да добави, че не е сигурен в точния размер на сумата на подкупа, нито кога е бил даден. Защитата твърди, че Пеня Нието отначало е искал 250 милиона долара, но Ел Чапо е смъкнал сумата до 100 милиона. Сифуентес е бивш колумбийски наркотрафикант, близък до Ел Чапо от 2007 г. до арестуването си през 2013 г. През 2016 г. той започна да съдейства на американските власти. \"Значи посланието е било, че на Гусман не се е налагало да се крие?\", запита адвокатът. Свидетелят отново отговори утвърдително, уточнявайки, че това му е казал Ел Чапо. Говорител на бившия президент заяви, че това твърдение е невярно и клеветническо. Според властите на САЩ между 1989 и 2014 г. Ел Чапо е внесъл в страната над 154 тона кокаин на стойност 14 милиарда долара. Той може да получи доживотна присъда.", "date": "2019.01.16", "title": "Ел Чапо купил бившия президент на Мексико Енрике Пеня Нието за 100 млн. долара"}
{"url": "https://www.faktor.bg/bg/articles/novini/balgariya/bsp-dali-sme-tavan-ot-1-8-mlrd-leva-i-nyama-da-otstapim-ot-tazi-pozitsiya", "text": "\"Искате от нас решение, с което да подпишем празен чек на правителството. Не можем да го подкрепим. Смятаме, че изискванията са внимателно изработени и отчитат всички важни въпроси. Отклоняването от тях е отклоняване от изискванията и интересите на българите\", заяви от парламентарната трибуна секретарят на ПГ на \"БСП за България\" Кристиан Вигенин по време на дебатите за новите изтребители за Българската армия. \"Дали сме таван от 1,8 млрд. лева и няма да отстъпим от тази позиция\", посочи Вигенин. \"България поставя под съменние своята роля в НАТО, както и смисъла от съществуването на НАТО. НАТО се променя – това не е организацията отпреди няколко години. Все по-видими стават и противоречията между НАТО и Европейския съюз. Видими са желанията на САЩ да инвестират в двустранни отношения вместо в многостранни отношения под шапката на НАТО. Ако дългосрочното сътрудничество с България е важно за САЩ, надявам се след днешното решение преговорите да протекат по такъв начин, че резултатът да не се отклонява от предварителните изисквания. Когато искаш да инвестираш в стратегически решения, можеш да си позволиш да го направиш. Ако договорът отговаря на изисканията, които ние сме подкрепили и приели и на Национален съвет, и в парламента, ще подкрепим ратификацията на този договор, ако се отклонява обаче, няма как да дадем подкрепата си\", каза той.", "date": "2019.01.16", "title": "БСП: Дали сме таван от 1,8 млрд. лева за изтребителите и няма да отстъпим"}
{"url": "https://www.faktor.bg/bg/articles/tsvetan-tsvetanov-gerb-obshtestvoto-tryabva-da-znae-zashto-pravim-investitsionniya-razhod-za-iztrebitelite-plenarnoto-zasedanie-shte-bade-otkrito", "text": "\"Ние няма от какво да се крием. Обществото трябва да знае къде ще се направи инвестиционният разход, защо го правим и че това е постигнат политически консенсус от коалиционния съвет\". Това каза пред журналисти в парламента председателят на ПГ на ГЕРБ Цветан Цветанов във връзка с предложението за започване на преговори със САЩ за закупуване на самолети F-16.  „На председателски съвет беше прието предложението ми пленарното заседание да бъде открито“, заяви той. „Досега имаме изразена позиция от институциите на САЩ, че когато започнат преговорите по същество, с всички детайли в подготовката за споразумение, ще можем да намерим необходимия консенсус за намаляване на цената“, обясни Цветан Цветанов. На въпрос с колко надвишава офертата на САЩ за F-16 отпуснатите от парламента 1,8 млрд. лева, той коментира: „В момента цифрите са само хипотетични“. „С днешното решение ще можем да отворим възможността да бъдат изяснени всички детайли, да може да бъде казано всичко. Убеден съм, че и цената ще може да падне“, каза още председателят на ПГ на ГЕРБ.", "date": "2019.01.16", "title": "Цветанов: Заседанието за Ф-16 ще бъде открито, обществото трябва да знае защо даваме пари за изтребители"}
{"url": "https://www.faktor.bg/bg/articles/novini/balgariya/d-kirilov-a-kade-e-varhovniyat-glavnokomandvasht", "text": "\"А къде е върховният главнокомандващ, когато в парламента обсъждаме какъв изтребител да бъде закупен за Българската армия\", попита от парламентарната трибуна детутатът от ГЕРБ Данаил Кирилов. Той припомни, че Румен Равен в качеството си на командир на ВВС е давал препоръки за типа боен самолет за армията. \"Виждали сме го в НС само веднъж. Беше преди две години, когато ни даде срок от 8 дни, помня, че каза, че ни оставали 8 дни\", каза още Кирилов. Председателят на парламента Цвета Караянчева съобщи, че администрацията на президента ще бъде уведомена за поканата към държавния глава. В залата присъства министърът на отбраната Красимир Каракачанов и членовете на работната група за избор на нов боен самолет. Драгомир Стойнев от БСП пък попита, защо премиерът не участва на заседанието на парламента и каква е неговата оценка за тази сделка? Стойнев пропуска обаче, че позицията на министър-председателя ясна, защото именно решението и предложението на Министерски съвет за закупуването на F-16 е повод за днешното заседание.", "date": "2019.01.16", "title": "В парламента питат: Къде е върховният главнокомандващ когато избираме нов боен самолет?"}
{"url": "https://www.faktor.bg/bg/articles/liderat-na-dps-reshenieto-za-f-16-e-strategichesko-za-sigurnostta-na-stranata-i-nie-go-podkrepyame", "text": "\"Поддържаме евроатлантическата ориентация на България в последните 30 години. Говорим за купуване на сигурност, а не просто на бойни самолети. Решението е политическо и стратегическо за сигурността на страната и ние го подкрепяме\", заяви пред НС лидерът на ДПС Мустафа Карадайъ и попита: \"Могат ли ГЕРБ да осигурят политическо и стратегическо мнозинство в управляващата коалициа за подкрепата на това решение\", попита Карадайъ от трибуната и добави:  \"Въпросът ми е риторичен\". Нескритото доволство на лидера на ДПС явно е продиктуван от предварително заявеното от \"Атака\" и \"Вола\" решение да гласуват \"против\" даването на мандат на правителството да преговаря с правителството на САЩ за закупуването на самолети Ф-16.", "date": "2019.01.16", "title": "Лидерът на ДПС: Решението за Ф-16 е стратегическо за сигурността на страната и ние го подкрепяме"}
{"url": "https://www.faktor.bg/bg/articles/novini/svyat/antonio-tayani-iskame-da-prodalzhim-satrudnichestvoto-si-s-london-i-sled-brekzit", "text": "\"Ние искаме да продължим сътрудничеството си с Лондон и след излизането на Великобритания от Европейския съюз\", каза председателят на Европейския парламент Антонио Таяни. Ръководителят на органа на законодателната власт на 28-те говори пред колегите си по време на пленарната сесия в Страсбург. \"Ние се готвим и за излизане без сделка, каза още той. Таяни също заяви, че това е най-лошият вариант. Ние продължим да ще изискваме спазване на правата на гражданите на 27-те, които живеят на Острова, както и на британците в останалите страни от ЕС\", посочи още той. Темата на заседанието бе решението на парламента в Лондон да отхвърли предложението на излизане от блока на британския премиер Тереза Мей. Главният преговарящ от страна на ЕС за Брекзит Мишел Барние пред ЕП изрази своето съжаление за решението на депутатите в Обединеното кралство. \"Ние се изправени пред неизвестност и дори хаос\", каза френският дипломат на английски.", "date": "2019.01.16", "title": "Антонио Таяни: Искаме да продължим сътрудничеството си с Лондон и след Брекзит"}
{"url": "https://www.faktor.bg/bg/articles/andrey-kovachev-provalat-na-sdelkata-za-brekzit-e-katastrofa", "text": "Българският евродепутат Андрей Ковачев коментира пред БНР, че снощният вот по сделката на Тереза Мей за Брекзит е много по-лош за Великобритания, отколкото за Евросъюза.     \"Това е катастрофа. Разбира се, не е добре за Европейския съюз, но много по-лошо е са за самата Великобритания. Затова и Доналд Туск, и Жан-Клод Юнкер, и всички ние призоваваме Великобритания изключително бързо да реши какво ще прави“, каза още Ковачев. Според него определени британски политици са вкарали страната в задънена улица. \"Дивият популизъм, лъжите и дезинформацията по отношение на ЕС доведоха до това, че Великобритания е пред сериозен проблем, и то икономически, ако тя на 29 март излезе от ЕС без никакво споразумение. За третите страни важат всички ставки, тарифи, митнически сборове. За всяка стока, произведена във Великобритания, ще трябва да се плаща, ако влезе в общия пазар на ЕС, митнически сборове\". Евродепутатът е категоричен, че няма как да се промени сегашното споразумение. По думите му единственият вариант, ако страната реши да проведе втори референдум, тогава да се даде някаква отсрочка.  Предсрочни избори не решават проблема с Брекзит, каза още Андрей Ковачев. Около 100 евродепутати, сред които и Ковачев, подписаха отворено писмо до британската общност, в което я уверяват, че ако преосмисли своето решение, е добре дошла отново в семейството на Евросъюза. Британският премиер Тереза Мей претърпя съкрушителна загуба в Камарата на общините при гласуването на нейната сделка за Брекзит. 432 депутати гласуваха против и само 202 я подкрепиха. Мей загуби вота с цели 230 гласа. Това е най-тежката загуба на британски премиер от 20-те години на миналия век.", "date": "2019.01.16", "title": "Андрей Ковачев: Провалът на сделката за Брекзит е катастрофа"}
{"url": "https://www.faktor.bg/bg/articles/novini/balgariya/v-simeonov-iskame-nov-konkurs-ili-raketni-bazi", "text": "\"Категорично ще гласуваме против, защото смятаме, че това решение няма да осигури националната сигурност. Нелепо е да разчитаме, че 8 самолета ще защитават небето на България от чужди сили, да не говорим за хилрядите самолети на Русия. Ние сме записали в предизиборната си програма, че залагаме на ракетни бази. Това е най-сигурното и евтино решение\", заяви от парламентарната трибуна лидерът на НФСБ Валери Симеонов. По думите му, с днешното заседание се прави \"политически пирует с желанието да се прехъврали отговорността върху НС\" и се изопачават предварително гласуваните условия. Според него, по-добър вариант би бил закупуването на европейски самолет. \"Очаквам Италия и Швеция да обжалват това решение\", прогнозира Симеонов. Той заяви, че НФСБ би подкрепил организирането на нов конкурс с нови условия.", "date": "2019.01.16", "title": "В. Симеонов: Искаме нов конкурс или ракетни бази"}
{"url": "https://www.faktor.bg/bg/articles/vladimir-putin-predstoi-vanshen-natisk-za-chlenstvoto-na-makedoniya-v-nato", "text": "\"Предстои външен натиск за членството на Македония в НАТО\", заяви руският президент Владимир Путин в навечерието на утрешното посещение в Белград в интервю за сръбския всекидневник „Политика“. Политиката на САЩ сериозно дестабилизира Балканите и Русия ще продължи военно-техническото си сътрудничество със Сърбия, казва руският президент в интервюто, говорейки за добрите икономически и политически отношения със Сърбия, руският президент, заяви също, че има силен външен натиск върху членството на Македония в НАТО, отговаряйки на въпроса за дестабилизиращата роля на Русия на Балканите, според западните политици. „Когато говорим за ситуацията на Балканите, сериозен дестабилизиращ фактор тук е политиката на САЩ и някои западни страни, чиято цел е да засилят своето господство в региона. Още през 1999 г. силите на НАТО без санкция на ООН в продължение на два и половина месеца бомбардираха Югославия и след това насилствено отделиха автономната провинция Косово. През 2008 г. Вашингтон и неговите съюзници подкрепиха незаконното обявяване на независимостта на Косово. През 2017 г., въпреки позицията на половината от населението, Черна гора бе вкарана в НАТО…В резултат на това страната преминава през период на политическа нестабилност“ - казва Путин. „Миналата година“, заяви руският президент, \"заради принудителното членство на Република Македония в НАТО, беше иницииран и процесът на приемане на конституционните изменения и промяна на името на държавата, преразглеждане на основите на македонската национална идентичност\". „В същото време, волята на македонските избиратели беше игнорирана - референдумът за промяна на името на държавата се провали, но външният натиск продължи. Руската федерация, познавайки и разбирайки сложността на обстановката на Балканите и историята на този регион, винаги го разглежда като пространство за конструктивно сътрудничество. Днес Русия има много приятели на Балканите, сред които стратегически партньор Сърбия заема специално място. Затова подпомагането и укрепването на регионалната сигурност и стабилност е нашият безусловен приоритет“ - каза Путин. Руският президент говори и за добрите отношения на Русия с Босна и Херцеговина, особено с Република Сръбска и заяви, че отношенията с Хърватия и Словения „ прогресивно напредват\". Путин оцени превръщането на косовските сили за сигурност в армия като \"сериозен риск от напрежение в ситуацията в региона\", което нарушава международното право. В този контекст руският президент заяви, че смята, че курсът за разширяване на НАТО е наследство от Студената война и че е погрешна и разрушителна военно-политическа стратегия. „Днес Алиансът се опитва да засили присъствието си на Балканите. Но това само подновява линиите на разделение на европейския континент и грубо нарушава принципа на общата сигурност. В крайна сметка, това не води до укрепване на стабилността, а до намаляване на доверието и увеличаване на напрежението в Европа, казва руският президент. В интервюто си Владимир Путин се позовава на добрите отношения между Сръбската православна църква и Руската православна църква, особено по въпроса за автокефалията на Украинската православна църква. В интервюто той се позова на военно-техническото сътрудничество между двете страни, както и на възможността за присъединяване към Сърбия като транзитна страна на газопровода „Турски поток“, която зависи от \"гаранциите на ЕС, че плановете за разширяване на „Турски поток“ няма да бъдат възпрепятствани\" от произволно политическо решение на Брюксел.", "date": "2019.01.16", "title": "Владимир Путин \"загрижен\" за Балканите: Предстои външен натиск за членството на Македония в НАТО"}
{"url": "https://www.faktor.bg/bg/articles/spirat-sredstva-za-evrochlenki-koito-ne-vodyat-efektivna-borba-s-koruptsiyata", "text": "Европейският парламент ще обсъжда днес дали да бъдат спирани евросредства на държави членки, които нарушават върховенството на закона и не водят ефективна борба с корупцията. Предложението е заложено в доклад за създаване на програма „Права и ценности“ в подкрепа на демокрацията, правовата държава и основните права. В случай че Европейската комисия установи, че съществува „широко разпространено незачитане на принципите на правовата държава“, което пречи на управлението на средства от Евросъюза, тя може да препоръча мерки, вариращи от намаляване на авансовото финансиране до прекъсване на плащания от евробюджета за страна членка. Евродепутатите предлагат предпазни мерки, за да гарантират, че правителствата ще трябва да извършват плащания към граждански организации дори ако финансирането от Евросъюза бъде спряно. Документът ще бъде подложен на гласуване в Европарламента в четвъртък.", "date": "2019.01.16", "title": "Спират средства за еврочленки, които не водят ефективна борба с корупцията"}
{"url": "https://www.faktor.bg/bg/articles/novini/balgariya/v-mareshki-shte-initsiirame-referendum-dali-da-kupuvame-samoleti", "text": "\"Никога и по никакъв начин няма да подкрепим харченето на пари, изкарани от българските граждани\", заяви по време на дебата в НС лидерът на \"Воля\" Веселин Марешки. Той припомни, че в предизборните програми на партиите са записани мерки за повишаване на пенсиите, образованието, здравеопазването, но това не е направено. След като депутат от ВМРО му припомни, че и в неговата предизобрна програма е записано евроатлантическото сътрудничество и модернизирането на армията, Марешки призна, че това е факт, но отново заяви, че би подкрепил \"Грипен\", а не Ф-16. Марешки заяви, че ще предизвика референдум дали трябва да бъде купуван боен самолет.", "date": "2019.01.16", "title": "В. Марешки: Ще инициираме референдум дали да купуваме самолети"}
{"url": "https://www.faktor.bg/bg/articles/novini/balgariya/kmet-i-romska-organizatsiya-vlyazoha-v-spor-za-survakaneto-na-karakachanov-na-bango-vasil", "text": "Ромската организация \"Амалипе\" искала да спре ромчетата от Златарица, които сурвакаха Красимир Каракачанов. Деян Колев, който представлява етноса, заяви, че по този начин се легитимира вицепремиера, който по думите му е обобщил, че всички цигани са нагли.  Децата обаче били заведени на разноски на училище \"Св. св. Кирил и Методий\" и с благословията на кмета Пенчо Чанев. Той се обадил на Каракачанов предварително. И двамата били единодушни, че няма смисъл да се спират ромчетата заради изказването на военния министър и да не им се дава право на изява. Пред БТВ родители на циганчетата заявиха, че са знаели къде отиват децата им и не са имали нищо против да ги пуснат в София. Директорката на училището Христина Ганчева също каза, че не ѝ дало сърце да каже на хлапетата, че няма да им направи екскурзия в София заради призивите за бойкот на организация \"Амалипе\". Кметът на Златарица допълни, че Каракачанов не е бил разбран правилно и по-скоро под \"нагли цигани\" е имал предвид ромите във Войводиново, които пребиха военния.", "date": "2019.01.16", "title": "Кмет и ромска организация влязоха в спор за сурвакането на Каракачанов на Банго Васил"}
{"url": "https://www.faktor.bg/bg/articles/novini/svyat/prodalzhavat-debatite-v-gartsiya-za-imeto-na-makedoniya", "text": "Днес продължават дебатите в гръцкия парламент по Преспанското споразумение за името на Македония. Ако депутатите го одобрят, пътят на Скопие към евроатлантическите структури ще бъде напълно открит. Дясната опозиция от Нова демокрация категорично отхвърля Преспанския договор. Дебатите за отношенията с Македония предизвикаха и разрив в управляващата коалиция. Лидерът на по-малката партия \"Независими гърци\" Панос Каменос напусна кабинета на\"Сириза\", но депутати от неговата формация ще подкрепят договора. Дебатите трябва да приключат днес до полунощ.", "date": "2019.01.16", "title": "Продължават дебатите в Гърция за името на Македония"}
{"url": "https://www.faktor.bg/bg/articles/novini/svyat/makron-velikobritaniya-shte-bade-nay-golemiyat-gubesht-ako-napusne-es-bez-sdelka", "text": "Френският президент Еманюел Макрон заяви, че Великобритания ще бъде най-големият губещ, ако напусне ЕС без сделка, предаде Ройтерс. Макрон направи това изявление след като долната камара на британския парламент гръмко отхвърли споразумението за Brexit между премиера Тереза Мей и ЕС. \"Първият вариант е те да напуснат без сделка. Те казват: \"Няма сделка\". Това е страшно за всички. Първите губещи в такъв вариант ще бъдат британците\", коментира Макрон.", "date": "2019.01.16", "title": "Макрон: Великобритания ще бъде най-големият губещ, ако напусне ЕС без сделка"}
{"url": "https://www.faktor.bg/bg/articles/novini/svyat/putin-s-bunker-na-kolela-v-belgrad-zavaryavat-shahti-zabranyavat-na-sarbite-da-stoyat-na-prozortsite", "text": "В четвъртък в Белград ще пристигне руският президент Владимир Путин, който ще се срещне със сръбския президент Александър Вучич. Белград се готви за това, като обяви безпрецедентни мерки за сигурност за \"историческата визита\". Около 7000 членове на всички служби за сигурност и около 250 руски специалисти и трима сръбски изтребители, ще се грижат за сигурността. На жителите на Нов Белград се препоръчва да не стоят на прозорците и да не излизат на терасите на домовете си и да преместят колите си, режимът на движение в някои части на Белград ще бъде променен. Всяка улица от маршрута, по който Путин ще се движи и който все още е държавна тайна, ще бъде затворена, както и съоръженията, които той ще посети, заварени са шахтите и ще бъдат разположени снайперисти. Руският президент ще премине по улиците на Белград със своя \"бункер на колела“, един от най-защитените и безопасни автомобили в света, който бе специално донесен от Москва за това посещение. Руското разузнаване вече е в Белград, с технология за предотвратяване на нападения с дрон, а най-строги ще бъдат мерките за сигурност в храма Св. Сава, където руския президент да направи своето обръщение към сръбския патриарх Ириней. Очаква се да се съберат привърженици на политиката на Путин. Освен президента Владимир Путин, в Белград ще бъдат и руския външен министър Сергей Лавров, както и ръководителят на агенцията за космическа агенция Роскосмос Димитрий Рогозин. Заедно с тях в руската делегация ще бъде още министри, генералният директор на \"Руски железници\" и ректорите на три големи университета. Според сръбския президент Александър Вучич, Русия ще подпише 21 споразумения на стойност стотици милиони евро в областта на инфраструктурата, железниците, селското стопанство, иновациите, образованието, цифровизацията, обновяването на водноелектрическата централа \"Джердап 2\" и други. По отношение на енергията се очаква Сърбия да се присъедини към газопровода „Турски поток”, а по отношение на военното сътрудничество - на доставката на танкове Т-72 и противовъздушни системи. Централната тема на срещата, разбира се, ще бъде Косово и подкрепата, която Русия оказва на Сърбия, възможното участие на Русия в диалога в Косово и военната и политическа неутралност на Сърбия по отношение на НАТО.", "date": "2019.01.16", "title": "Путин с \"бункер на колела\" в Белград, заваряват шахти, забраняват на сърбите да стоят на прозорците"}
{"url": "https://www.faktor.bg/bg/articles/valentin-radev-shte-glasuvame-za-iztrebitelite-koito-odobri-brigaden-general-rumen-radev", "text": "Бившият вътрешен министър Валентин Радев заяви, че при гласуването за преговорите за закупуването на Ф-16 от ГЕРБ ще подкрепят мнението, което през 2012 г. е дал бригаден генерал Румен Радев. Пред БТВ той попита защо през 2012 г. настоящият президент е харесал американските изтребители, а 6 години по-късно вече е на друго мнение. По думите му, парламентът днес ще подкрепи машини, произведени от най-голямата компания за военни самолети в света.  Депутатът Славчо Велков отново повтори тезата, че БСП не е против Ф-16, а срещу процедурата, чрез която управляващите искат да водят преговори със САЩ. Според Велков, американските изтребители ще ни излязат по-скъпо от обявеното, тъй като трябвало да теглим заем и да изплащаме лихви. Борис Вангелов от Обединените патриоти коментира, че ВМРО ще подкрепи предложението на кабинета, но не отговарял за останалите си колеги от \"малката коалиция\". Той подчерта, че депутатите днес няма да гласуват за закупуване на самолети, а само за разрешение за преговори. Джейхан Ибрямов от ДПС пък не пропусна да използва темата и да удари по патриотите. Той припомни тезата на партията си, че коалицията трябва да изгони Обединените патриоти, които и по този въпрос не са на едно мнение. Пламен Христов от \"Воля\" също не говори толкова по казуса, дали да купим Ф-16 или \"Грипен\", а заяви, че не трябвало да се дават пари за купчина желязо. Според него средствата трябвало да се разпределят сред бедните.", "date": "2019.01.16", "title": "Валентин Радев: Ще гласуваме за изтребителите, които одобри бригаден генерал Румен Радев"}
{"url": "https://www.faktor.bg/bg/articles/novini/balgariya/gripna-epidemiya-v-4-oblasti-do-kraya-na-sedmitsata-v-oshte-4", "text": "Грипът продължава да настъпва. От днес в принудителна ваканция са учениците от областите Стара Загора, Шумен и Силистра. Разпространението на вируса вече спря учебните занятия в 137 училища в област Бургас до петък включително. Това са и четирите области, в които е обявена грипна епидемия. Заради увеличаващия се брой на болните пред обявяване на епидемия са още Русе, Ямбол, Перник и Пазарджик, което се очаква да стане до края на седмицата.", "date": "2019.01.16", "title": "Грипна епидемия в 4 области, до края на седмицата в още 4"}
{"url": "https://www.faktor.bg/bg/articles/novini/balgariya/borisov-na-chetiri-ochi-s-mayk-pompeo-podgotvyat-sreshta-s-tramp", "text": "Премиерът Бойко Борисов ще има специален разговор на четири очи с държавния секретар на САЩ Майк Помпео следващата седмица, съобщава “24 часа”. Двамата ще разговарят в швейцарския курорт Давос. Борисов ще бъде там начело на българската делегация за втора поредна година. Помпео пък ще води американската делегация, след като президента Доналд Тръмп отказа участие във форума на световните лидери заради неприетия бюджет на САЩ и частичното “затваряне” на американското правителство. Среща между Борисов и Тръмп тази година ще е една от темите, които ще бъдат обсъждани на разговора на премиера с Помпео. Двамата реално ще дадат и старт на преговорите за закупуване на изтребители F-16 от България. Преди Коледа двамата разговаряха за сделката по телефона. След това правителството на България обяви, че иска да преговаря директно със САЩ за закупуването на изтребители и спря конкурса, в който участваха още Швеция с “Грипен” и Италия с “Юрофайтър”, но втора употреба. Борисов и Помпео вече говориха по темата по телефона преди Нова година. В Давос премиерът ще е и говорител на специален панел за интеграцията на Западните Балкани в ЕС. Освен с американския държавен секретар Борисов вече имал уговорени разговори и с представители на “Кока-Кола” и “Шел”. На тези срещи ще се договарят инвестиции, които двете компании планирали да направят в България. “Шел” вече сондира за природен газ в българските териториални води на Черно море. По искане на Русия пък Борисов ще има среща и с шефа на “Лукойл” Вагит Алекперов. И тук предварително обявената тема ще е инвестиции в България.", "date": "2019.01.16", "title": "Борисов на четири очи с Майк Помпео, подготвят среща с Тръмп"}
{"url": "https://www.faktor.bg/bg/articles/novini/svyat/kanada-iska-1-mln-imigranti", "text": "Канада се готви да приеме повече от един милион нови жители през следващите три години. Това е почти един процент от населението на страната всяка година. Планът е обявен от канадския парламент, съобщи сайтът на българите в САЩ и Канада bgvoice. Страната посрещна повече от 286 000 постоянно пребиваващи през 2017 г. и според прогнозите тази година цифрата може да достигне 350 000, през 2020 - 360 000, а през 2021 г. - 370 000. \"Благодарение най-вече на новодошлите, които приветствахме през цялата си история, Канада се превърна в силна и жизнена страна, в която всички се радваме да живеем\", каза Ахмед Хюсен, министър на имиграцията, бежанците и гражданството (IRCC). Самият Хюсен, който е имигрант от Сомалия, каза, че притокът ще помогне да се компенсират застаряващото население на Канада и намаляващата раждаемост, докато расте нейната работна сила. По думите на Хюсен канадската икономика се нуждае от почти милион мигранти в близко време, тъй като към 2035 г. пет милиона канадци ще излязат в пенсия. Приятелската позиция на Канада към новите жители идва в момент, когато много други западни държави, включително Съединените щати, приемат по-рестриктивни имиграционни политики. Канада е специално посветена на предоставянето на закрила на бежанците. Агенцията на ООН за бежанците съобщи за безпрецедентни равнища на бежанците през 2017 г., като броят на насилствено разселените достигна 68,5 милиона.", "date": "2019.01.16", "title": "Канада иска 1 млн. имигранти"}
{"url": "https://www.faktor.bg/bg/articles/novini/svyat/shotlandiya-mey-da-prekasne-protsesa-na-izlizane-ot-es-i-da-organizira-vtori-referendum", "text": "\"Британският премиер Тереза Мей трябва да прекъсне процеса на излизане от ЕС и да организира втори референдум\", заяви шотландският първи министър Никола Стърджън, след като британският парламент отхвърли сделката за Brexit, която Мей сключи с Брюксел, предаде Ройтерс. \"Не можем повече да губим време. Дошъл е моментът да спрем стрелките на член 50 и трябва да бъде прокаран закон, за да може електоратът отново да се произнесе по въпроса\", заяви Стърджън пред Би Би Си. Арлин Фостър, лидерката на северноирландската Демократична юнионистка партия, подкрепяща британското правителство, заяви, че Тереза Мей трябва да се стреми към фундаментални промени в сделката за развода с ЕС. \"Успокоения под формата на писма или топли думи няма да са достатъчни. Премиерът сега трябва да се върне в ЕС и да се опита да постигне фундаментални промени в споразумението за оттегляне\", каза Фостър в изявление. Тя увери, че партията й ще работи конструктивно с правителството за постигане на по-добра сделка. Британски депутати подготвят предложение за забавяне на процеса по член 50 от Лисабонския договор, който урежда процедурата за напускането на блока, заявиха пък вчера няколко британски министри пред бизнес лидери, съобщи Ройтерс, като се позовава на източник, присъствал на разговора им. Постигнатото от британския премиер Тереза Мей споразумение с ЕС за Brexit беше отхвърлено в Камарата на общините вчера, и в телефонен разговор с бизнес лидери няколко министри изказаха предположението, че датата 29 март за напускане на ЕС може да бъде отложена, пише БТА. Министърът на финансите Филип Хамънд, министърът на бизнеса и енергетиката Грег Кларк и министърът за Brexit-а Стивън Баркли заявили, че \"депутати от задните банки подготвят предложение за забавяне на член 50\".", "date": "2019.01.16", "title": "Шотландия: Мей да прекъсне процеса на излизане от ЕС и да организира втори референдум"}
{"url": "https://www.faktor.bg/bg/articles/novini/svyat/putin-iska-ot-es-garantsii-za-turski-potok", "text": "\"Европейският съюз трябва да предостави на членовете си гаранции, че Брюксел няма да възпрепятства доставката на руски газ за Европа през Турския поток\", заяви руският президент Владимир Путин в интервю за сръбския вестник \"Политика\" в навечерието на посещението му в Белград. \"Газпром\" работи по различни варианти за продължаване на сухопътната транзитна линия на газопровода \"Турски поток\" в европейска посока, като един от тях предвижда транспортиране на гориво по маршрута България - Сърбия - Унгария с достъп до газоразпределителния център в Баумгартен, Австрия. В този случай Сърбия не само ще използва руски газ, но и ще осигури транзита му\", каза Путин. \"Разбира се, това ще донесе осезаеми ползи за сръбската икономика, ще създаде нови работни места, ще подсигури и енергийната безопасност на вашата страна и цяла Централна и Югоизточна Европа \"- допълни още руският президент. \"С окончателното одобрение на маршрута за доставка на руски газ позицията на Европейската комисия ще бъде взета предвид, разбира се,\" каза Путин.  \"Ние вярваме, че държавите-членки на ЕС, заинтересовани от руския газ, трябва да получат гаранции от Европейския съюз, че плановете за продължаване на турския поток няма да бъдат възпрепятствани от произволно политическо решение на Брюксел\", заяви той.", "date": "2019.01.16", "title": "Путин иска от ЕС гаранции за \"Турски поток\""}
{"url": "https://www.faktor.bg/bg/articles/shte-bade-predimno-slanchevo-dnevnite-temperaturi-shte-se-povishat-i-maksimalnite-shte-badat-predimno-mezhdu-3-i-8", "text": "Днес ще бъде предимно слънчево с временни увеличения на облачността, по-значителни над северните и източните райони, но без валеж. Ще духа умерен и силен запад-северозападен вятър. Дневните температури ще се повишат и максималните ще бъдат предимно между 3° и 8°. Атмосферното налягане ще бъде близко до средното за януари.  Над Черноморието облачността временно ще се увеличи, но ще остане без валеж. Ще духа умерен и силен запад-северозападен вятър. Максимални температури на въздуха: 5-7°. Температурата на морската вода е 6°. Вълнението на морето ще бъде 2-3 бала. Над планините ще има променлива облачност и на отделни места ще прхвърчи сняг. Ще духа силен и бурен северозападен вятър. Максимална температура на височина 1200 метра около 0°, на 2000 метра – около минус 4°.", "date": "2019.01.16", "title": "Ще бъде предимно слънчево, дневните температури ще се повишат"}
{"url": "https://www.faktor.bg/bg/articles/parlamentat-glasuva-predlozhenieto-na-kabineta-za-zapochvane-na-pregovori-za-f-16", "text": "Депутатите гласуват днес предложението на кабинета за започване на преговори със САЩ за придобиване на 8 нови изтребителя Ф-16 без съобразяване с предварителната финансова рамка от 1 милиард и 800 милиона лева. С колко точно ще се оскъпи сделката така и не стана ясно, въпреки вчерашните обсъждания в комисиите по отбрана и финанси. От левицата вече обявиха, че ще гласуват против предложението, заради нарушените процедури и факта, че реалната стойност на проекта може да достигне два и половина милиарда лева. От \"Воля\" също не са съгласни. За да се одобри сделката, управляващите ще трябва да разчитат на подкрепата на ДПС. В програмата на Народното събрание за деня влиза още и гласуването на президентското вето върху текстовете от Наказателния кодекс, касаещи т. нар. \"тайни арести\", които предвиждат възможността прокуратурата да забави уведомяването на близките на задържан с 48 часа, или с 24 часа при непълнолетни лица.", "date": "2019.01.16", "title": "Парламентът гласува предложението на кабинета за започване на преговори за Ф-16"}
{"url": "https://www.faktor.bg/bg/articles/novini/svyat/nay-malko-14-dushi-byaha-ubiti-pri-napadenie-na-islyamisti-v-nayrobi", "text": "Най-малко 14 души бяха убити при нападение срещу комплекс от хотел и офиси в кенийската столица Найроби, съобщи Ройтерс, като се позовава на служител в местната морга. Отговорност за нападението пое сомалийската ислямистка групировка \"Аш Шабаб\". Атаката започна около 15.00 часа местно време, с експлозии на няколко автомобила пред банка, последвани от взрив на атентатор самоубиец в хотелското лоби, заяви началникът на националната полиция. Кадри от охранителни камери показаха трима нападатели, облечени в черно, да тичат през паркинга, последвани малко по-късно от четвърти. Единият бил със зелен пояс с гранати. Осем часа след началото на атаката, в района се чуваха изстрели, което означава, че ситуацията все още не е под контрол, отбелязва агенцията. Десетки хора продължават да се крият във вътрешността на комплекса, посочил източник от силите за сигурност. По обед вътрешният министър Фред Матианги бе заявил, че всички сгради са обезопасени и десетки хора са евакуирани. Той обаче не уточни къде се намират нападателите, като каза само, че силите за сигурност продължават \"да прочистват\". Час след неговото изявление отново избухнаха престрелки.", "date": "2019.01.16", "title": "Най-малко 14 души бяха убити при нападение на ислямисти в Найроби"}
{"url": "https://www.faktor.bg/bg/articles/novini/svyat/ekologichni-organizatsii-ot-balgariya-i-sarbiya-izlizat-na-protest", "text": "Екологични организации от България и Сърбия излизат на протест пред Министерството на околната среда и водите. Те са недоволни от бездействието на институциите по случая с мина „Караманица\" в Босилеград, както и от издаденото разрешение нова мина да започне да проучва възможностите за добив на злато в Злогош. Според организаторите на протеста, функционирането на тези мини ще отрови водите в общините Кюстендил, Трекляно и Земен, а замърсяването на българското течение на Струма с тежки метали е въпрос на време. Досега жителите на Босилеград протестираха в Сърбия, като в началото на януари местните миньори им отговориха с контрапротест.", "date": "2019.01.16", "title": "Eкологични организации от България и Сърбия излизат на протест"}
