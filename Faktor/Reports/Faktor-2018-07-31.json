{"url": "https://www.faktor.bg/bg/articles/novini/svyat/tramp-nareche-posmeshishte-bratya-miliarderi", "text": "Американският президент Доналд Тръмп разкритикува милиардерите индустриалци братята Чарлз и Дейвид Кох, като ги нарече „глобалисти“ и „посмешище в кръговете на истинските републиканци“, и каза, че не се нуждае от парите и подкрепата им, предаде БНР. Коментарът му бе предизвикан от съобщението, че политическата мрежа, изградена от братята Кох, няма да подпомогне предизборната кампания за Сената на републиканския кандидат в Северна Дакота, посочва „Ройтерс“. Според съобщения в медиите дарителската мрежа на милиардерите е решила да се дистанцира от Тръмп и Републиканската партия на събранието в Колорадо през уикенда, където възникна безпокойство, че търговската му политика може да предизвика рецесия. Мрежата на братята Кох предупреди, че Републиканската партия не прави достатъчно за ограничаване на правителствените разходи. Те не подкрепиха Тръмп и на изборите през 2016 година. „Глобалистите братя Кох, които станаха за посмешище в кръговете на истинските републиканци, са срещу здравите граници и силната търговия. Никога не съм търсил подкрепата им, защото нямам нужда от техните пари или лоши идеи“, написа Тръмп в Туитър и добави: \"Аз съм за Америка на първо място и за американския работник, който да не е ничия марионетка. Две симпатични момчета, но с лоши идеи. Тяхната мрежа е силно прехвалена, аз ги побеждавам всеки път“.", "date": "2018.07.31", "title": "Тръмп нарече „посмешище“ братя милиардери"}
{"url": "https://www.faktor.bg/bg/articles/novini/balgariya/obyaviha-chastichno-bedstveno-polozhenie-v-chepelare", "text": "Община Чепеларе обяви частично бедствено положение заради срутището, което затвори пътя за село Забърдо и Чудните мостове. „Заради валежите през последните месеци на това място непрекъснато падат камъни, като първоначално на 15 юни пътят беше затворен частично заради паднала скална маса\", коментира кметът на Чепеларе Славка Чакърова, цитирана от Фокус. От общината препоръчват на туристите, които искат днес или утре да посетят Чудните мостове, да се въздържат от пътувания. „На място има хора, които разчистват, както и техника. Ако се наложи ще се пропускат линейки, но само в извънредни ситуации\", почоси още Чакърова. При първото активизиране на срутището през юни са вложени 32 000 лв. за почистване, обрушване на скалите и опъване на мрежи. За да се намери решение на проблема, е необходимо да се изгради по-висока подпорна стена, както и да се вземат други мерки.", "date": "2018.07.31", "title": "Обявиха частично бедствено положение в Чепеларе"}
{"url": "https://www.faktor.bg/bg/articles/novini/svyat/italianski-korab-varna-migranti-v-libiya", "text": "Италиански политици и неправителствени организации обвиниха в нарушаване на международното право италиански търговски кораб, върнал в Либия 108 мигранти, спасени в международни води, предаде БТА. Снабдителният кораб „Асо Вентото” открил мигрантите в понеделник вечерта на лодка на около 60 морски мили северозападно от Триполи, показва маршрута му на сайтовете за следене на морския трафик. През последните години италианската брегова охрана координираше операциите си и мигрантите бяха отвеждани в Италия. От миналия месец насам обаче Рим разчита на либийската брегова охрана, която позволи на кораба да отведе мигрантите в Триполи. „Либия не е сигурно пристанище и това може да доведе до нарушаване на международното право”, коментира Върховният комисариат на ООН за бежанците, добавяйки, че все още събира информация по случая. Германската неправителствена организация „Сий Уоч” подчерта, че това е първият случай от години, при който италиански кораб връща мигранти в Африка. Италианският депутат Никола Фратояни, който в момента се намира на борда на кораб на испанска хуманитарна организация, заяви пред италиански медии, че не е ясно дали капитанът е действал по инструкции на италианската брегова охрана, но ако е така, това би представлявало много сериозен прецедент на колективно отхвърляне. През 2012 г. Европейският съд по правата на човека осъди Италия за случай от 2009 г., при който италиански военен кораб върна мигранти в Либия. Тогава в Триполи управляваше диктаторът Муамар Кадафи, който беше свален през 2011 г., след което страната потъна в хаос. По-рано беше съобщено, че корабът „Акуариус” на хуманитарните организации „Лекари без граници” и „SOS Медитеране” ще се върне в морето в сряда след едномесечен престой в Марсилия. През юни тази година „Акуариус” предизвика дебати, спасявайки в морето мигранти, които Малта и Италия отказаха да допуснат в своите пристанища. В крайна сметка той беше приет от Испания, припомня АФП.", "date": "2018.07.31", "title": "Италиански кораб върна мигранти в Либия"}
{"url": "https://www.faktor.bg/bg/articles/novini/svyat/neposilni-zhegi-machat-evropa", "text": "Непосилни жеги измъчват почти цяла Европа. Заради горещините Хърватия обяви червен код по цялото си Адриатическо крайбрежие. Температури от над 35 градуса превърнаха в ад почивката на хиляди туристи.  Поради опасност за здравето властите ограничиха работата на открито.  Германия регистрира най-горещия си ден за тази година, след като температурата в град Бернбург достигна 39,2 градуса, предаде ДПА.  Отчетена около 14,30 часа местно време, температурата е най-високата, откакто в централната провинция Саксония-Анхалт, където се намира градът, се води подобна статистика.  Най-високата температура в Германия - 40,3 градуса Целзий, е измерена в Китцинген, Бавария, през 2015 г.  Селските стопани в Германия бият тревога за гигантски щети, в следствие на горещини и суша от април насам. Те настояват правителството на Федералната република да обяви извънредно положение, за да се получат директни финансови помощи в размер на милиард и половина милиона евро. Реакцията на политиците засега е въздържана. Крайните потребители все още не усещат последствията. Климатолозите в страната критикуват земеделците, че не са се подготвили за промените във времето.  12 седмици жега - германските фермери отчитат най-слабата реколта през този век. От април през всеки изминал ден температурите във Федералната република с 2,6 над средната годишна стойност. Само при зърнените култури щетите надвишават един милиард евро. Засегнати са почти всички култури, независимо дали става въпрос за царевица, картофи или захарно цвекло. Много животновъди вече имат проблеми с осигуряването на фураж.  Очаква се и слаба земеделска продукция в много страни. В Швеция вече отчитат с 40% по-слаба реколта от пшеница.", "date": "2018.07.31", "title": "Непосилни жеги мъчaт Европа"}
{"url": "https://www.faktor.bg/bg/articles/novini/svyat/rusiya-otlaga-proizvodstvoto-na-moderni-tankove-armata-zaradi-visokata-im-tsena", "text": "Руските военни сили отложиха плановете си за масово производство на следващо поколение бойни танкове Armata поради високата цена на бойното средство. Това съобщи руският вицепремиер Юрий Борисов, цитиран от defence-blog.com.  На 29 юли вицепремиерът Юрий Борисов заяви, че руските въоръжени сили не се стремят към закупуване на голяма бройка от танковете Armata поради високата им цена, като предпочитат да увеличат бойния потенциал на съществуващите военни превозни средства поради тяхната модернизацията.  “Защо да напълним всички военни сили със танкове Armata, ние имаме Т-72, които са с голямо търсене на пазара, в сравнение с Abrams, Leclercs и Leopards, поради тяхната по-добра цена, ефикасност и качество. Ситуацията е подобна с тази на Boomergangs,” допълни Юри Борисов.  “Ние наистина нямаме нужда от това (масово купуване на нови танкове). Тези модели са доста скъпи в сравнение със съществуващите,” отбеляза заместник министър-председателят. Към днешна дата, руските отбранителни фондове бяха насочени към модернизацията на по-стари бронирани превозни средства и руската армия реши да подобри флотата си от съветските Т-72, Т-80 и Т-90. Русия се завърна към тях и създава нови танкови бригади оборудвани с модернизирани Т-72В3, Т-80BVM и Т-90M.  Руското следващо поколение бойни танкове Armata e отклонение от предишната съветска практика за разработване на относително прости, евтини, но специализирани платформи.  С множество иновативни характеристики Т-14 Armata представлява ново поколение руски бойни танкове. Най-съществената новост е безпилотната кула, като екипаж от трима седи в бронирана капсула в предната част на корпуса на танка.", "date": "2018.07.31", "title": "Русия отлага производството на модерни танкове Armata заради високата им цена"}
{"url": "https://www.faktor.bg/bg/articles/novini/balgariya/poroy-unishtozhi-rekoltata-v-rusensko-navodni-mezdra", "text": "Пороен дъжд унищожи продукцията на стопаните в Русенско Порой наводни русенското село Басарбово. Само за половин час стихията е успяла да унищожила градини и селскостопанска продукция. Макар водата да е стигнала до част от къщите, няма сериозно пострадали. Хората обаче са притеснени, тъй като през селото минава и река Русенски Лом. Силният дъжд е превърнал за минути градините в кални езера. Оранжериите също са залети, а зеленчуците са напълно унищожени. От сутринта стопаните бяха навън и в очакване да изсъхне малко, за да започнат да чистят. Местните жители се тревожат заради отводнителния канал на селото. Тъй като дебитът му е малък, а при порой се събира много вода, наводнението може да се повтори. От кметството многократно са подавали сигнали, че селото е застрашено от наводнения, но до момента няма отпуснати средства за разширяване на канала. Пороен дъжд, продължил близо час, връхлетя и Мездра, и околните села. Водата за кратко време заля градския стадион „Локомотив“ и района около него, паркингът пред хотел „Родина“ стана „море“, а водата влезе в подземните помещения на сградите около хотела. Водната стихия направи трудно придвижването по основните пътни артерии на града и Главен път Е-79. Наноси има и по пътните платна на селата Ребърково, Крапец и Боденец, където Боденската река излезе от коритото си.", "date": "2018.07.31", "title": "Порой унищожи реколтата в Русенско,  наводни Мездра"}
{"url": "https://www.faktor.bg/bg/articles/novini/svyat/v-tsar-sa-ubiti-trima-ruski-zhurnalisti-razsledvali-chvk-vagner", "text": "В Централноафрика́нската република са убити журналистът Орхан Джемал, режисьорът Александър Расторгуев и операторът Кирил Радченко, които са снимали за \"Открита Русия\" на Михаил Ходорковски филм за дейността на частната военна компания \"Вагнер\" (включително и за дейността и в ЦАР), съобщи в личния си профил руският опозиционер Игор Ейдман. По информация на newsru.com, телата на тримата са открити на пътя край град Сибю, а убийството е извършено от \"неизвестни въоръжени хора\". Телевизия \"Дождь\" позовавайки се на източници от \"Центърът за управление на разследванията\" потвърди, че те са снимали там документален филм за дейността на ЧВК \"Вагнер\". По негова информация те са спрени на КПП, но не е известно какво се е случило след това. Съпругата на Джемал, Ирина Гордиенко е съобщила на The Bell, че е разпознала съпруга си по снимки. Пред ВВС Максим Шевченко, близък приятел на Джемал, съобщил, че преди седмица той му е разказал за плановете си за снимките в ЦАР.  В посолството на Русия в ЦАР също са потвърдили гибелта на тримата, като са съобщили, че на телата на убитите са намерени техните прес-карти.  Припомняме, че на 13 юни тази година Faktor.bg публикува новината от френския вестник \"Монд\", че  От администрацията на президента са потвърдили, че в страната е пристигнал \"отряд руски военни специалисти за усилване на сигурността на президента\". Руски медии, разследващи дейността на ЧВК \"Вагнер\" твърдяха, че става дума именно за наемници от компанията, която се свързва с близкия до Путин олигарх Евгений Пригожин.", "date": "2018.07.31", "title": "В ЦАР са убити трима руски журналисти, разследвали ЧВК \"Вагнер\""}
{"url": "https://www.faktor.bg/bg/articles/novini/balgariya/podobryava-se-sastoyanieto-na-bebeto-chiyato-mayka-pochina-pri-razhdaneto-v-pleven", "text": "Бебето, чиято майка почина при раждането миналата седмица в плевенската Университетска болница, е с много по-добри медицински показатели в последните часове. Окръжната прокуратура, която образува досъдебно производство за смъртта на 39-годишната родилка, се ангажира да установи причината за смъртта до месец, след като бъдат готови експертизите. Стабилизирано е състоянието на бебето, каза за БНР говорителят на болницата Момчил Цветков. \"То е в по-добро състояние, отколкото предишните дни. Много са важни следващите дни, за да се види как ще заработят централната нервна система и други системи. Постепенно ще започват и да се махат медикаменти. Тече проверка по случая с починалата родилка. Още веднъж съболезнования на близките. Проверяваме случая и истината ще излезе наяве\", добави той. Разпитан е съпругът на починалата родилка. Все още няма данни от направената аутопсия, допълва окръжният прокурор Ваня Савова. \"За да сме изцяло обективни в нашата преценка, ще назначим лекари за втората експертиза. Ще обмислим и за първата - дали с оглед това обществено недоверие да не бъдат от друго лечебно заведение, имам предвид конкретно ВМА\", каза тя. По-рано днес заместник-министърът на здравеопазването д-р Бойко Пенков каза, че продължава проверката на Агенция \"Медицински одит\" и Районната здравна инспекция в Плевен по случая с починалата родилка. \"В момента наш екип на \"Медицински одит\" е там, включително и РЗИ - Плевен е в болницата. Очакваме техните предварителни доклади, с които ще ви запознаем в момента, в който ги имаме. Оценката е била, че жената е била здрава. Тъй като е имала планирано секцио, това се появява по време на въвеждане на анестезия. Дали е сърдечен проблем, който води основно и е създал проблема, или масивна белодробна емболия, ще кажат колегите съдебни медици и патоанатоми\", разкри зам.-министърът.", "date": "2018.07.31", "title": "Подобрява се състоянието на бебето, чиято майка почина при раждането в Плевен"}
{"url": "https://www.faktor.bg/bg/articles/novini/svyat/-blumbarg-estoniya-se-gotvi-da-otmasti-na-rusiya", "text": "Малкият съсед на Русия се готви за своето кибер отмъщение. С това заглавие „Блумбърг“ описва плановете на прибалтийската република Естония да отговори на кибер атаките, идващи от Москва. Ecтoния, мaлĸaтa изтoчнoeвpoпeйcĸa дъpжaвa, ĸoятo бе първа цел на финансирана от Кремъл кибер атака, cĸopo мoжe дa бъде готова да отвърне на удара, посочва изданието. Отразявайки пpимepa нa натовските си съюзници, Естония cъздaвa ĸибepĸoмaндни звeнa зa бopбa c виpтyaлнитe aтaĸи, ĸoитo нapacтвaт c 20% гoдишнo. Ocвeн oтбpaнитeлнитe cтpaтeгии, eĸипът oт 300 дyши щe paзвиe и oфaнзивни cпocoбнocти, въпpeĸи чe тe нямa дa бъдaт paзгъpнaти в миpнo вpeмe. „Зa дa ce пoдгoтвитe зa oтбpaнa, тpябвa дa знaeтe ĸaĸ дa aтaĸyвaтe. Koгaтo възниĸнaт peaлни нyжди, чpeз въopъжeн ĸoнфлиĸт или вoйнa, тaзи cпocoбнocт, paзpaбoтeнa дa тecтвa нaшитe cиcтeми, мoжe дa ce изпoлзвa cpeщy пoтeнциaлни пpoтивници\", зaяви пoлĸoвниĸ Aндpec Xepĸ, pъĸoвoдитeл нa кибер звeнoто. И докато pycĸaтa apмия e нaд 150 пъти пo-гoлямa, Ecтoния мoжe дa имa пpeдимcтвo нa ĸибep бoйнoтo пoлe. Ocвeн чe e тexнoлoгичeн цeнтъp, ĸoйтo cпoмoгнa зa cъздaвaнeтo нa Ѕkуре, 1.3-милиoннaтa дъpжaвa e дoмaĸин нa цeнтъpa зa ĸибep зaщитa нa HATO. Освен това Естония opгaнизиpa пъpвитe ĸибep yпpaжнeния зa миниcтpитe нa oтбpaнaтa нa Eвpoпeйcĸия cъюз, които се състояха миналата година. Πpeз 2007 година Ecтoния стана мишена на ĸибep aтaĸи, ĸoитo блoĸиpaxa пpaвитeлcтвeни, бaнĸoви и мeдийни yeбcaйтoвe cлeд спор c Kpeмъл, разпален зapaди пpeмecтвaнeтo нa пaмeтниĸ oт Bтopaтa cвeтoвнa вoйнa в Taлин. Години по-късно Естония обвинява руските хакери и за атака срещу най-големия производител на шистов газ.", "date": "2018.07.31", "title": "„Блумбърг\": Естония се готви да отмъсти на Русия"}
{"url": "https://www.faktor.bg/bg/articles/novini/svyat/skandal-mezhdu-harvatiya-i-bosna-zaradi-most", "text": "Ако Хърватия продължи дейностите за изграждане на Пелешацкия мост, Министерството на благоустройството на Босна и Херцеговина ще предложи едностранно обявяване на суверенитет на Босна и Херцеговина в тази част на Адриатическото крайбрежие, като не се изключва възможността да бъде открита процедура пред компетентните съдебни органи, предупреди министър Адил Османович, пише македонското електронно издание „Локално“. Османовиц е информирал хърватския си колега Олег Буткович за съществуващите правни пречки за изграждането на моста в Пелешац. „Ако вашето министерство, т.е. компетентните органи и органи на Република Хърватия, продължи с дейностите по изграждането на Пелешацкия мост едностранно, със съжаление трябва да ви уведомим, че Министерството на благоустройството на Босна и Херцеговина ще бъде принудено, в рамките на своите компетенции, да задейства процедура за излизане на страната от Договора за държавната граница между Република Хърватска и Босна и Херцеговина“, се казва в писмото на Османович, адресирано до хърватския министър, предаде „Епицентър“. В текста се уточнява, че при подобен случай ще се подходи към едностранно обявяване на суверенните права на Босна и Херцеговина съгласно Конвенцията на ООН за морското право – по начина, по който всички бивши югославски страни, които имат излаз на Адриатическо море, са направили. На по-късен етап не е изключено Босна и Херцеговина да потърси правата си пред компетентните съдебни инстанции, съгласно съответните разпоредби на международното право. Османович припомни, че идентификацията и маркирането на държавните граници между Босна и Херцеговина и Хърватия е съгласувано през юни 1999 година с Договора за държавната граница между двете съседни страни. Босна и Херцеговина има излаз на Адриатическо море в района на полуостров Пелешац с ширина от осем километра, но крайбрежните води принадлежат на Хърватия. През територията на Босна и Херцеговина минава автомагистрала Е65, свързваща основната част на Хърватия с южните райони, където се намира голямото пристанище Дубровник. Загреб планира да построи мост от континента до полуостров Пелешац, заобикаляйки босненската територия. Тази инициатива предизвика остра реакция в Сараево заради евентуалната загуба на средства от транзита през босненска територия.", "date": "2018.07.31", "title": "Скандал между Хърватия и Босна заради мост"}
{"url": "https://www.faktor.bg/bg/articles/tezhka-katastrofa-blokira-magistrala-hemus-kray-shumen-ima-raneni", "text": "На АМ \"Хемус\", близо до бензиностанция ОМВ в посока към Шумен, са се ударили тежкотоварен и лек автомобил, съобщиха от ОДМВР-Шумен. Съобщено е за ранени пътници. Въвежда се временна организация на движението поради възникналия пътен инцидент. Движението се пренасочва през път I-2 Русе- Варна.", "date": "2018.07.31", "title": "Тежка катастрофа блокира магистрала \"Хемус\" край Шумен, има ранени"}
{"url": "https://www.faktor.bg/bg/articles/10-ofisa-na-nap-shte-imat-novi-bankovi-smetki-za-plashtane-na-danatsi-ot-utre", "text": "10 офиса на НАП ще имат нови банкови сметки за плащане на данъци, осигуровки и други публични вземания от 1 август 2018 г. Това съобщиха от пресцентъра на НАП. По новите сметки ще се нареждат плащания от граждани и юридически лица с регистрация във всички офиси на НАП в град София, включително регистрираните в „Средни данъкоплатци и осигурители“, както и офисите София-област, Габрово, Добрич, Кърджали, Монтана, Перник, Русе, Стара Загора и Ямбол. Няма промяна в банковите сметки на останалите офиси на приходната агенция. Ползвателите на електронната услуга за плащане на задължения към НАП, достъпна в Портала за е-услуги на НАП, ще могат да продължат да плащат без такси по електронен път. Запазва се и възможността за плащане без такса на ПОС терминал във всички структури на НАП. Всички клиенти на НАП, засегнати от промените, ще получат съобщение по електронната поща, допълват от приходната агенция. Номера на сметки няма да бъдат посочвани в кореспонденцията по имейл от съображения за сигурност. Информация за новите сметки е публикувана на сайта на приходната администрация, в рубриката \"Плащане\", подрубрика \"Банкови сметки\". За допълнителна информация клиентите на НАП могат да се обърнат към колцентъра на агенцията на телефон 0700 18 700 или на имейл infocenter@nra.bg.", "date": "2018.07.31", "title": "10 офиса на НАП с нови банкови сметки за плащане на данъци от утре"}
{"url": "https://www.faktor.bg/bg/articles/ikonomika/bezrabotitsata-v-es-nay-niska-ot-10-godini-nasam", "text": "Коефициентът на безработица в ЕС и еврозоната е на най-ниското си ниво през последните 10 години, т.е. от началото на световната икономическа криза, съобщи статистическата служба на ЕС Евростат. Безработицата е 5,7% през първото тримесечие Според кореспондента на МИА от Брюксел през юни 2018 г. равнището на безработица в ЕС е било 6,9%. През същия месец миналата година той е бил 7.6%. Страните с най-малко безработни са Чехия (2,4%) и Германия (3,4%), докато най-високата безработица е в Гърция - 20,2% и Испания - 15,2%. Що се отнася до безработицата сред младежите под 25-годишна възраст, тя е била 15,2% през миналия месец, докато през юни 2017 г. тя е била 16,8%. В България коефициентът на безработица през февруари 2018 г. е 5,3%", "date": "2018.07.31", "title": "Безработицата в ЕС - най-ниска от 10 години насам"}
{"url": "https://www.faktor.bg/bg/articles/levski-ofitsialno-predstavi-noviya-si-trenyor", "text": "Левски официално представи новия си треньор. Словенецът Славиша Стоянович вече подписа двугодишен договор със \"сините\", а сега говори за първи път пред медиите на пресконференция на \"Герена\", предава Канал 3. \"Надявам се да донеса титли, ред и дисциплина в клуба. Избягвам да употребявам клишета. Дошъл съм във велик клуб с велика история. Тук са работили велики треньори и велики футболисти. Разбирам каква голяма отговорност поемам с голям клуб като Левски. Ще давам максимума от себе си. Ако футболистите правят това, което искам, съм сигурен, че ще имаме необходимите резултати. Гледах някои срещи на Левски по телевизията и анализирах играта на тима с моите помощници. Има и позитивни, и отрицателни неща. Трябва да се анализира дали отборът е претрениран, а също така дали е тренирал прекалено малко. На моменти играта на отбора не е на нужното ниво. До първото полувреме във вчерашния двубой Левски беше по-прибран, а след това излезе прекалено напред. Трябва да има някакво равновесие\", коментира Стоянович.", "date": "2018.07.31", "title": "Левски официално представи новия си треньор"}
{"url": "https://www.faktor.bg/bg/articles/veche-mozhem-da-proveryavame-kak-administratsiite-boravyat-s-lichnite-ni-danni", "text": "Вече можем да проверяваме как администрациите боравят с личните ни данни. За целта е необходим или код от НОИ, или електронен подпис, а проверката става през сайта на Държавната агенция „Електронно управление“. От известно време част от документите в системата на администрацията станаха електронни, но това повдигна и въпроса как администрациите боравят с тези данни. Заместник-председателят на „Електронно управление“ Александър Йоловски обясни пред БНР: „Проверявайте своите данни и ако забележите нередност – сигнализирайте нас и съответните ведомства. Всеки един достъп до данни се записва надлежно, така че има проследяема следа кой държавен служител какви данни достъпва във всеки един момент. Ако някой открие злоупотреба с данни, без да има реално заявена услуга от гражданин, трябва да се сигнализира ведомството, което предоставя услугата“. Неофициално, от агенцията „Електронно управление“ признават, че срещу изграждане на системата за проверка има съпротива от общините. Те често казвали, че за присъединяването на регистрите или за IT поддръжка трябват пари. Статистиката също подкрепя тенденцията  от 265 общини в България, 51 предлагат електронни услуги, а 214 не. Но, тенденцията, според Александър Йоловски от агенцията „Електронно управление“ е точно обратната и трябва да се свиква, защото системата ще бъде надграждана: „Процесът е бавен. Говорим за смяна на целия начин, по който работи не само администрацията, но и частни съдебни изпълнители, фирмите, които предоставят бързи кредити и мобилните оператори. Всички те имат право на достъп до определени данни на физическите лица и този достъп може да бъде извършван контролирано през средата за междурегистров обмен.“ „Това са хиляди спестени хартии“, казват от агенцията „Електронно управление“ като показват една друга статистика. През портала може да се види, че по електронен път, само за ден, Агенция за социално подпомагане е потърсила данни за постоянните адреси на 8697 души. За седмица запитванията са близо 60 000, а за месец - 70 000. Първенец по търсения на данни за гражданите е Агенция \"Митници\", която е направила близо 90 000  запитвания към регистъра за задълженията към митническата администрация. Тук - таме се прокрадват и общини, като Плевен, Троян и Габрово, които правят електронни запитвания към електронния регистър на превозните средства, имотния регистър или пенсионерите. Но единичните запитвания, според запознати от агенцията „Електронно управление“ са по-скоро, за да се тества системата. И няма да е изненада, ако тези общини пуснат електронно тези услуги. Поради този интерес е важна обаче и сигурността. Заместник-председателят на „Електронно управление“ Александър Йоловски казва: „Така нареченото „хакване“ е много чест  аргумент срещу електронното управление. Няма 100% защитена система, но от друга страна прилагаме една стриктна система, която следи стриктно всеки достъп до данните.“ Освен от държавните институции, гражданите ще могат да искат и информация дори и как ДАНС използва личните им данни. Възможността е записана като промяна в Закона за ДАНС. Искането обаче ще се подава от националното звено \"Лични данни\", а то може да откаже представянето на информация, ако прецени, че искането е прекомерно или засга националната сигурност. Предложените от кабинета промени обаче ще изчакат есенната сесия на парламента, за да бъдат разгледани и приети.", "date": "2018.07.31", "title": "Вече можем да проверяваме как администрациите боравят с личните ни данни"}
{"url": "https://www.faktor.bg/bg/articles/petak-13/dokladat-na-kontrarazuznavaneto-malchi-ruskite-spetsialni-sluzhbi-deystvat-li-sreshtu-sigurnostta-na-balgariya", "text": "Сигурността на една държава зависи от способността на нейната система за национална сигурност да я защити от вътрешните и външните предизвикателства. За да могат държавните структури да противодействат ефективно на рисковете и заплахите, те най-напред трябва да ги идентифицират.  Една от структурите за защита на националната сигурност е Държавна агенция „Национална сигурност”. Тя има за задача да разкрива, предотвратява и противодейства на посегателства срещу националните интереси и сигурността на държавата. Въпросът е оценява ли ДАНС адекватно предизвикателствата, пред които е изправена България в този момент?  Отговорите търсим в   за дейността на Държавна агенция „Национална сигурност” за 2017 г., който бе публикуван наскоро. Прочитът на този документ може да ни ориентира дали ДАНС правилно разбира заплахите за българската национална сигурност и оттам – може ли тази служба да ни защитава в сегашната сложна геополитическа среда за сигурност.  Нека започнем прочита си най-напред с методическите бележки на доклада за 2017 г. Там се казва, че „предвид спецификата на дейността на ДАНС, голяма част от предприетите мерки за противодействие на установените рискове и заплахи за националната сигурност представляват държавна тайна или информацията е от категорията, визирана в чл. 198 НПК.” Добре, но тук става дума само за „предприетите мерки за противодействие” имено на „установените рискове и заплахи за националната сигурност”. А установените рискове и заплахи в случая дали са държавна тайна? След като не е изрично упоменато, логиката е, че не са. Оттук можем да направим заключението, че ДАНС е представила изчерпателно в този доклад всички установени от нея рискове и заплахи за сигурността ни, като държавна тайна остават само част от мерките за противодействие. Рисковете и заплахите са групирани в десет категории, като срещу всяка има изложени тези мерки за противодействие, които службата е счела, че може да направи публично достояние.  Оттук въпросъс е дали ДАНС е идентифицирала в тези десет категории всички рискове и заплахи за нашата национална сигурност? Нека започнем с прочита им. Не, по точно нека започнем не с това, което е казано, а с това, което не е. То говори повече от думите.  Прави очевидно впечатление, че сред иначе експертния и на пръв поглед създаващ илюзорното впечатление за всеобхватност текст на доклада никъде не се споменават не кои да е заплахи, а именно хибридните.   Тя не съществува. Като че ли е мръсна дума.  На 33 страници текст ДАНС не е намерила за необходимо да каже и една дума за хибридните заплахи, които днес са основното предизвикателство за нашата национална сигурност и за сигурността на нашите съюзници от НАТО и ЕС. Все едно, че този доклад е писан в един измислен свят, в една паралелна вселена, в която хибридна война не съществува. И никога не я е имало.  Що се отнася до хибридните заплахи, по точно тяхното отсъствие от текста, докладът тук по думи не съответства на актуализираната стратегия за национална сигурност, приета по-рано т.г. от Народното събрание. Нищо, че в началото този документ е цитиран, макар и непълно, тъй като липсва думата „актуализирана”.  Да се върнем към доклада на ДАНС. С отсъствието на каквото и да е отношение към хибридните заплахи, този доклад контрастира и с доклада на Държавна агенция разузнаване. Там, макар и бегло, формално и само да думи, беше обърнато някакво внимание на хибридните заплахи.  Контраразузнаването ни започва с международния тероризъм, преминава през левия и десния екстремизъм, анархизма, миграцията и стига до   Това е може би най-интригуващата част от доклада. Обяснимо е и това, че тук езикът трябва да бъде най-премерен и сдържан, предвид характера на материята. Отбелязано е, че „специалните служби на различни държави от региона продължават активно да работят за реализация на собствените външнополитически доктрини и стратегически интереси, включително чрез опити за придобиване на чувствителна и класифицирана информация за процеси в социалната, политическата, икономическата, военната сфера у нас.”  До тук добре, но впечатление прави в случая не това, което е пропуснато, а това, което е в повече в този текст. Казва се „специалните служби на различни държави от региона”. Обърнете внимание на уточнението „от региона”. Това веднага поставя въпроса дали само специални служби на държави от региона извършват тази дейност или има и служби на държави извън него? По-точно, само за държавите от Югоизточна Европа ли стара дума или също и за държавите от Черноморския регион? Ако става дума и за държавите от Черноморския регион,   Би било похвално, ако е така. Но дали? Тогава обаче защо липсва каквато и да е дума за хибридните заплахи, основен източник на които днес е именно Кремъл? За Русия нито дума. Странно или закономерно е това? Отговорът остава за всеки критично мислещ човек, способен да търси и вижда пропуските на институциите.  На базата на тези очебийни пропуски четенето на доклада до края е в най-добрия случай академично упражнение. Следват параграфи за корупцията, финансовата сигурност, критичната инфраструктура, киберсигурността, международната търговия с оръжие и защитата на класифицираната информация.  Да се върнем обаче на инфраструктурата и да видим какво се казва за енергетиката. В доклада се твърди, че „през 2017 г. основен проблем за енергийната сигурност остава липсата на реална диверсификация на източниците и трасетата за доставки на въглеводороди.” Всичко това е вярно, но проблемите ни в енергетиката и фаталната едностранна зависимост от вноса на руски газ се дължи на целенасочената политика на Кремъл, който има интерес да саботира диверсификацията, включително и изграждането на интерконекторни връзки. Това Москва постига благодарение на хибридната война, за която този доклад мълчи като риба.  Ако този доклад беше на ниво, хибридните заплахи щяха да бъдат обособени в отделен раздел. Все пак, да оценим „по достойнство“ и това, че те не са само формално и мимоходом споменати,  както е например в доклада на Държавата агенция „Разузнаване“. Явно ДАНС са решили като игнорират нещо, то да е тотално. Само че по този начин е игнорирана тотално и националната ни сигурност. При това пред лицето на най-сериозната опасност за сигурността ни днес, а именно хибридната война на Кремъл срещу евроатлантическия ни път на развитие.  Игнорирането на опасността не я премахва. Това говори или за парализиращ страх, обхванал ДАНС, или за неспособност да разпознае заплахата, или за нещо друго, още по-страшно – съзнателен отказ от обективност, с цел обслужване на определена  политическа линия, която е благоприятна за Русия и е в ущърб на българския интерес. Линия, насочена към прекланяне на глава пред Кремъл, раболепие и безгръбначност, в името на илюзорно очакване за постигане на определени резултати. По всяка вероятност става дума за енергийни проекти – АЕЦ „Белене“ и нови тръби за пренос на руски газ през България. И не само. Ако е така, това вече е признак за ерозия на националната ни сигурност и за завладяване на държавата.", "date": "2018.07.31", "title": "Докладът на контраразузнаването мълчи: Руските специални служби действат ли срещу сигурността на България"}
{"url": "https://www.faktor.bg/bg/articles/sindikat-se-zakani-gladnata-stachka-v-balgarski-poshti-shte-stigne-do-zhaltite-paveta", "text": "Двама служители на „Български пощи“ са обявили гладна стачка. Това съобщи председателят на Национален синдикат „Защита“ Красимир Митов в интервю за БНР. „Хората са търсят правата. Това ръководство на „Български пощи“ не заслужава хората да си рискуват здравето, но е крайна мярка против потъпкването на човешките права, от две години и половина насам непрекъснат тормоз – започнаха със заплахи за уволнения и уволнения. Недопустимо е за една демократична България да се управлява по такъв начин. Тези хора нямат място. Те живеят с 30 години назад. Тези хора не могат да управляват това предприятие, защото са натрупали десетки милиони загуба. Хората са притеснени, че то умишлено се води към фалит и да се даде на концесия или да се продаде за 1 долар. Информирано е и Министерството на транспорта и съобщенията и министър-председателят – пълно мълчание засега“, заяви той. По думите му, на ръководството на синдикат „Защита“ са отнети ваучерите за храна и част от т.нар. „клас за прослужено време“: „Около 100 лева взеха от заплата на седем човека, които непрекъснато подават сигнали, че нещо в „Български пощи“ не е наред. За да им затворят устата и да ги смачкат, предприеха тази крайна мярка. Атаката е пряко срещу ръководството, за да го подчинят да мълчи“. Според останалите синдикати в „Български пощи“ няма проблеми, каза Митов: „На тях добре им се плаща. Няма пари за работно облекло, няма пари за заплати, но те са си записали, че г-н Дънешки ще ги спонсорира с 60 хил. лв., така че те в момента са негови адвокати.“ Митов заяви, че синдикатът умишлено не е допуснат до преговорите за колективен трудов договор и затова са внесли жалба до Комисията за защита от дискриминация. От своя страна изпълнителният директор на „Български пощи“ Деян Дънешки отрече синдикат „Защита“ да не е бил допуснат до преговорите за колективния трудов договор: „Това са абсолютно неверни неща. Всичко, което е трябвало да бъде направено е направено съгласно закона. Не виждам какви претенции може да има г-н Митов към настоящия момент.“ Дънешки обясни, че ваучерите за храна и процентът за прослужено време са предмет на колективно договаряне и за да бъдат получавани, хората трябва да бъдат присъединени: „В момента те са към колективния трудов договор. Ваучерите вече са дадени, а днес ще им бъдат изплатени класовете. Причината за забавата е свързана с това, че заплатите се обработват до 18-то число, а те са се присъединили на 19-то число. Няма как цялото дружество да чака тяхното присъединяване, за да обработва заплатите на 11 хил. души. Днес в рамките на деня ще им бъдат изплатени тези възнаграждения“. Според него няма причина служителите да стачкуват: „Няма мотив за подобни действия, тъй като това, което се поставя на масата като несправедливост, не съществува. Дали някой ще иска да гладува – аз не мога да го спра, при положение, че всеки има право на личен избор. В край на краищата претенциите, че заплатите са ниски, а бонусите – малки, това са неща, които са функция на договаряне с всеки един служител. За последните 4 години заплатите са повишени с 20 млн. в дружеството. Най-ниската заплата е вдигната с 55%. Не мога да разбера за какви претенции става въпрос.“ Митов коментира изплащането на процентите за прослужено време като действие, провокирано от информирането на медиите и институциите: „Тази грешка е съвсем предумишлена и целенасочена и цели да смачка синдиката в „Български пощи“. Според нас не се работи прекрасно – изключително ниски заплати, лоши условия на труд.“ Той се закани, че хората няма да отстъпят и стачката ще се пренесе на жълтите павета. Те ще искат увеличение на заплатите, промяна на бонус системата, незабавно да се купи работно облекло на хората, на които от 10 години не е купувано, и да се извърши пълна финансова ревизия за предприятието.", "date": "2018.07.31", "title": "Синдикатът, който на Бузлуджа пръв поиска оставка на правителството, се закани: Гладна стачка и на жълтите павета!"}
{"url": "https://www.faktor.bg/bg/articles/armentsi-sa-strelyali-po-ohranitelya-v-plovdiv", "text": "Прокуратурата образува досъдебно производство за опит за убийство на 33-годишен пловдивчанин след постъпване на 29 юли 2018 г. на сигнал за стрелба с пострадал в кв. „Кършияка” в Пловдив. В резултат на извършените от ОД на МВР – Пловдив незабавни оперативно-издирвателни мероприятия са установени и задържани извършителите на престъплението. На 30 юли 2018 г. към наказателна отговорност за опит за предумишлено убийство са привлечени двама арменски граждани със статут на постоянно пребиваващи на територията на Република България. С.Х. на 28 години е обвинен, че е действал като извършител на деянието, а А.О. на 30 г. – като негов помагач. Опитът за убийство е бил извършен след множество действия по приготовлението му, включително набавяне на оръжие, установяване местоживеенето, навиците и маршрутите на пострадалия, набавяне на средства за маскиране, оставяне на телефоните на обвиняемите на значително разстояние от мястото на престъплението, придвижване с автомобил до мястото на стрелбата и незабавно оттегляне оттам по същия начин. Именно поради тези действия, престъплението е квалифицирано като предумишлено. Обвиняемите са задържани за срок от 72 часа с постановление на наблюдаващия прокурор, в рамките на които ще бъде внесено искане в Окръжен съд – Пловдив за вземане спрямо тях на мярка за неотклонение „Задържане под стража”. Установено е, че и двамата обвиняеми са осъждани. С.Х. е осъждан общо три пъти – за нанасяне на телесни повреди и хулиганство, като престъплението, в което понастоящем е обвинен, е извършено в изпитателния срок на условното му осъждане. А.О. е осъждан веднъж – за притежание на наркотични вещества, като настоящото му деяние също е в изпитателния срок на условното му осъждане. Предвиденото от закона наказание за престъплението е лишаване от свобода от 15 до 20 години, доживотен затвор и доживотен затвор без замяна. Разследването е в активна фаза, като са извършени огледи, разпитани са свидетели, назначени са експертизи.", "date": "2018.07.31", "title": "Арменци подготвили перфектно стрелбата срещу охранителя в Пловдив"}
{"url": "https://www.faktor.bg/bg/articles/blizo-2-chasa-prodalzhava-sreshtata-na-borisov-s-horata-s-uvrezhdaniya", "text": "Вече близо 2 часа продължава срещата на майки на деца с увреждания, хора с увреждания от национално представителните организации и премиерът Борисов, в Министерски съвет. Те настояват за спешни реформи и искат системата да се промени. На разговорите присъства и омбудсманът Мая Манолова, която заедно с протестиращите майки изготви проект на Закон за личната помощ. Очакваме да тръгне някаква реформа, очакваме и оставката на Адриана Стоименова - зам.-председател на Националния съвет за интеграция на хората с увреждания, каза Вера Иванова, една от протестиращите майки на деца с увреждания.", "date": "2018.07.31", "title": "Близо 2 часа продължава срещата на Борисов с хората с увреждания"}
{"url": "https://www.faktor.bg/bg/articles/zaguba-na-refleksi-e-prichinata-za-katastrofata-s-vertoleta-mi-17", "text": "Загуба на рефлексите на пилотите е причина за катастрофата на вертолета Ми-17, който се разби през юни в авиобаза Крумово и загинаха двама пилоти. Това съобщи заместник-министърът на отбраната Анатолий Величков, информира БНТ. Същевременно Министерството на отбраната ще отдели 31 млн. лв. за ремонта на старите съветски вертолети на въоръжение в Българската армия, става ясно от проект, оповестен от ведомството. ,,На всички е ясно, че състоянието на летателната ни техника не е най-доброто и министерството предприе необходимите мерки за възстановяване на летателната годност не само на хеликоптерната авиация, но, както е известно, с подписването на Договора за интегрирана логистична поддръжка на МиГ-29 до 2021 г., а предстои работа по сключване на Договор за поддръжка и за възстановяване на летателната годност на щурмовата авиация Су-25'', е заявил още Величков.", "date": "2018.07.31", "title": "Загуба на рефлекси е причина за катастрофата с вертолета Ми-17"}
{"url": "https://www.faktor.bg/bg/articles/obshtestvo/zakon-i-red/mikrobus-ubi-dete-na-trotoar-v-zlatograd", "text": "13-годишно момче е загинало след тежък пътен инцидент, станал към 17.15 часа в Златоград, област Смолян, съобщиха от пресцентъра на МВР. По първоначални данни, микробус, управляван от 56-годишен шофьор, по неизяснени засега причини е ударил детето на тротоара край пешеходна пътека на ул. „България“ в града и по-късно момчето е починало. Алкохолната проба на шофьора е отрицателна. На мястото на инцидента е извършен оглед. Образувано е досъдебно производство по случая.", "date": "2018.07.31", "title": "Микробус уби дете на тротоар в Златоград"}
{"url": "https://www.faktor.bg/bg/articles/obshtestvo/zakon-i-red/povdignaha-obvineniya-na-bivsh-deputat-ot-dps-i-negov-sauchastnik-za-kupuvane-na-glasove", "text": "Прокуратурата повдигна обвинение за купуване на гласове на бившия депутат от ДПС и лидер на партия ДРОМ – Илия Илиев и на Илия Тодоров, сочен за негов съучастник. Според обвинението двамата купували гласове в ромския квартал в Ямбол преди парламентарните избори през 2014 г. За целта наели помещение, в което извършвали агитацията и обещавали между 20 и 50 лв. на глас. По това време двамата обвиняеми били кандидат – депутати от ДПС.", "date": "2018.07.31", "title": "Повдигнаха обвинения на бивш депутат от ДПС и негов съучастник за купуване на гласове"}
{"url": "https://www.faktor.bg/bg/articles/novini/balgariya/in-memoriam-posledno-sbogom-na-vihren-chernokozhev-predupredi-che-upravlenieto-na-bkp-bsp-e-zaplaha-ot-genotsid", "text": "Днес се простихме с видния български литературен историк и критик доц.д-р Вихрен Чернокожев. Тойе роден на 5 юли 1951 г. в Пловдив. В периода 2000-2012 г. е заместник-директор на Института за литература и ръководител на Издателския център \"Боян Пенев\". Автор е на задълбочени изследвания върху творчеството на Димитър Подвързачов и Радой Ралин. За книгата си \"Българският смях\" (1994) e отличен с Националната награда \"Райко Алексиев\". Приносни са неговите проекти \"Антитоталитарната литература\" и \"Другата българска литература на ХХ век\". Ценен за българската литературна историография е неговия проект „Идентичност и асимилация. „Възродителният процес“ през 1970-те – 1980-те години на ХХ в. в литературата на мюсюлманските общности“ реализиран заедно с  проф. д-р Зейнеп Зафер от Анкарския университет.  Същевременно Вихрен Чернокожев следеше активно обществения живот и остави ярки примери на достойна гражданска позиция.  Негови публицистични статии и до днес са актуални. Такава е например статията му „МОНАРХОСОЦИАЛИСТИЧЕСКОТО ПОЗОРИЩЕ” написана през пролетта на 2006 година, откъс от която предлагам на читателите на Faktor.bg.", "date": "2018.07.31", "title": "In memoriam: Последно сбогом на Вихрен Чернокожев – предупреди, че управлението на БКП-БСП е заплаха от геноцид"}
{"url": "https://www.faktor.bg/bg/articles/novini/svyat/the-new-yorker-tramp-i-semeystvoto-mu-sa-izbyagali-tazi-nosht-v-moskva", "text": "\"Рязко прекъсвайки хаотичната глава в американската история, Доналд Тръмп и три от неговите пораснали деца са избягали в москва миналата нощ\", съобщава The New Yorker. Съпроводен от Иванка, Ерик и Дон, Тръмп отлетял към новия си дом в Москва на специално изпратен за него самолет на \"Аерофлот\". Той ще живее в сив многоетажен блок, където в момента живее и бившият служител на Агенцията за национална сигурност Едуард Сноудън. По неофициална информация, Тръмп много бързал и затова оставил само кратка бележка от едно изречение, която гласи: \"Нямаше никакъв заговор\" Детайлите по евакуацията на семейство Тръмп са били съгласувани миналата седмица в Хелзинки пто време на срещата на четири очи между Тръмп и Путин, потвърдил преводачът, присъствал на разговора. По думите му, Тръмп казал на Путин: \"Ще се преместим в Москва веднага щом Иванка ликвидира скапаната си компания\". Очевидци на отпътуването на Тръмп съобщават, че съпругата му Мелания не се качила с него в самолета на \"Аерофлот\", а само изпратила мъжа си и топло му казала на сбогуване: \"Бъди най-добрият\". Автор на публикацията е Анди Боровиц е писател, който сътрудничи на изданието от 1998 година, автор на сатирична колонка в  The New Yorker.", "date": "2018.07.31", "title": "The New Yorker: Тръмп и семейството му са избягали тази нощ в Москва"}
{"url": "https://www.faktor.bg/bg/articles/novini/svyat/svetovnoto-po-futbol-v-rusiya-struvalo-nad-20-mlrd-dolara-oblazhili-se-oligarsite-kray-putin", "text": "Компаниите на Геннадий Тимченко, Виктор Векселберг и Олег Дерипаска са заработили най-много от проведеното в Русия световно първенство по футбол, а техните фирми са получили най-много държавни поръчки за обекти от първенството, съобщава аналитичната агенция WMT Conuslt. Компанията на Тимченко е посторила стадионите във Волгоград и Нижни Новгород, структурите на Векселберг са построили новото летище \"Платов\" в Ростов на Дон, а Деерипаска получил поръчката за строителството на стадиона в Санкт Петербург, както и на трета писта за излитане и кацане на межденародното летище \"Шереметиево\". Организирането на световното, от строителство и капитални ремонти, до рекламни клипове и кетеринг, не е минало без участието на олигарсите Михаил Фридман, Алишер Усманов, Леонид Федун, Аркадий Ротенберг, Дмитрий Каменщик, се посочва в изследването на WMT Consult. Показателен факт е, че всички изброени руски олигарси са в санкционния списък на САЩ и са от най-близкото обкръжение на Владимир Путин. Компанията отбелязва, че общата стойност на световното е достигнала 1,2 трлн. рубли (около 20 милиарда долара). От тях 134 милиарда (2.23 милиарда долара) са изразходвани за строителство и реконструкция на стадиони, а 352,5 милиарда (приблизително 5.8 милиарда долара)— за летища, пътища и друга инфраструктура.", "date": "2018.07.31", "title": "Световното по футбол в Русия струвало над 20 млрд. долара, \"облажили\" се олигарсите край Путин"}
{"url": "https://www.faktor.bg/bg/articles/novini/balgariya/pravitelstvoto-shte-otpusne-150-mln-lv-poveche-za-horata-s-uvrezhdaniya-dogodina", "text": "Правителството ще отпусне 150 млн. лв. повече за хората с увреждания догодина, предаде репортер на bTV. Това стана ясно след продължилата пет часа среща на премиера Бойко Борисов с представители на хората с увреждания, социалния министър Бисер Петков и омбудсмана Мая Манолова. Това е първата от поредици срещи, които предстоят в Министерския съвет. Представители на хората с увреждания и Борисов са се договорили също трите закона, касаещи хората с увреждания, да бъдат внесени за гласуване от депутатите наесен в парламента. Работната група се е договорила да бъде изработен електронен регистър на хората с увреждания, на базата на който да се правят всички политики в областта оттук нататък. По думите на Борисов вече имало подобна система, за която били похарчени 2 млн. лв., но тя се оказала неработеща. Предстои да се направи проверка и да се вземе решение дали системата може да заработи и как да бъде надградена. Участниците в срещата са обсъдили още създаването на специален орган, който да отговаря за комплексната оценка на степента на уврежданията. Друга обсъждана тема били помощните средства за хора с увреждания – от години се води спор дали те да не преминат под шапката на Здравното министерство, тъй като в момента за тях отговаря социалното министерство. Обсъждано е също да бъде създаден стандарт и за тях.", "date": "2018.07.31", "title": "Правителството ще отпусне 150 млн. лв. повече за хората с увреждания догодина"}
{"url": "https://www.faktor.bg/bg/articles/novini/svyat/britanskiyat-vanshen-ministar-samo-putin-bi-se-zaradval-ako-nyama-sporazumenie-s-es-za-brekzit", "text": "Единствено руският президент Владимир Путин би се радвал на липсата на споразумение с Европейския съюз за брекзит. Това заяви новият британски външен министър Джереми Хънт в интервю за френското обществено радио \"Франс ентер\". \"Ако приключим без споразумение, това би зарадвало единствено Путин\", каза Хънт, цитиран от Франс прес.  Имайки предвид руската агресивност, трябва да признаем, че това е много нестабилен момент в историята, каза министърът и даде за пример анексирането на Крим и използването на химическо оръжие по улиците на Англия, говорейки за отравянето на бивш руски двоен агент и двама британци с нервнопаралитичния агент \"Новичок\". Позицията на Франция по тези въпроси е много близка до нашата. Отговорността за сигурността в Европа е в това да запазим и развиваме сътрудничеството между нашите две страни, а не да вървим към разрив, отбеляза той. При посещението си във Франция (част от първата му чуждестранна обиколка, включваща също Китай и Австрия), външният министър за пореден път изтъкна рисковете, които крие възможността да не се стигне до сделка за излизането на Обединеното кралство от ЕС. \"Това, което ме тревожи в момента, е реалната опасност от брекзит без споразумение\", заяви Хънт малко преди да се срещне с френския си колега Жан-Ив Льо Дриан. \"Британското правителство предложи решение, но се опасявам, че много хора в ЕС смятат, че би било достатъчно да почакат още за промяна в курса на Великобритания. Това обаче няма да стане, а един брекзит без споразумение би бил трагедия за Европа. Ще има икономически трудности, но ние ще намерим начин да просперираме. Най-много обаче ме безпокои, че това може да промени настроенията на британците към Европа и ще повлияе дълбоко на международното ни партньорство. Това е много, много важен, исторически момент\", каза Хънт на френски. Тъй като раздяла е планирана за края на март догодина, по график до средата на октомври Лондон и Брюксел би трябвало да постигнат споразумение за условията на \"развода си\" и да положат основите на бъдещите си отношения. Преговорите обаче буксуват.  (БТА)", "date": "2018.07.31", "title": "Британският външен министър: Само Путин би се зарадвал, ако няма споразумение с ЕС за Брекзит"}
{"url": "https://www.faktor.bg/bg/articles/novini/balgariya/prezidentsko-veto-varhu-visokite-sadebni-taksi-za-obzhalvane", "text": "Президентско вето върху промените в Административнопроцесуалния кодекс. Държавният глава Румен Радев върна на поправителен 16 разпоредби от АПК. С гласуваните преди 2 седмици изменения скочи размерът на таксите за обжалване на административни актове. Промените бяха гласувани преди 2 седмици от парламента. Вчера 51 неправителствени организации поискаха държавният глава да наложи вето на текстовете. Представители на неправителствени организации са изчислили, че таксите за граждани скачат 12 пъти и стават 70 лв. , а когато сдружения обжалват пред Административния съд решения на държавата таксата, която ще внасят в съда ще бъде в размер на 350 лв.", "date": "2018.07.31", "title": "Президентско вето върху високите съдебни такси за обжалване"}
{"url": "https://www.faktor.bg/bg/articles/novini/svyat/sled-strelbata-v-bryuksel-mazh-se-vzrivi-na-futbolno-igrishte", "text": "Мъж се взриви на футболно игрище в южния белгийски град Вервие, предаде БТА. Полицията реагира на сигнал, подаден от местен жител, който е чул експлозията. По първоначални данни взривилият се мъж е на видима възраст между 50 и 60 години. Според властите във Вервие най-вероятна е хипотезата за самоубийство, тъй като ако мъжът е искал да причини жертви, той е щял да отиде на друго място по друго време.   Съдейки по тленните останки, става въпрос за европеец, който изглежда е бил бивш военен, уточни БТА. Взривът на игрището стана малко след като бе съобщено за инцидент със стрелба край брюкселската Южна гара. При престъплението в белгийската столица пострада мъж на 28-години.", "date": "2018.07.31", "title": "След стрелбата в Брюксел - мъж се взриви на футболно игрище"}
{"url": "https://www.faktor.bg/bg/articles/novini/svyat/donald-tramp-s-poredno-otkrovenie-tayniyat-sgovor-ne-e-prestaplenie", "text": "Тайният сговор не е престъпление, заяви Доналд Тръмп, цитиран от Ройтерс. Агенцията отбелязва, че той казал това в деня, когато в САЩ започва първото дело срещу Пол Манафорт, произтекло от разследването за руска намеса в американските избори за президент през 2016 г. \"Тайният сговор не е престъпление, но това няма значение, тъй като не е имало сговор за моето избиране. Руската следа е сговор на Мошеничката Хилари Клинтън и Демократическата партия )!\", написа в Туитър държавният глава на САЩ. Очаква се процесът по обвинения в данъчни и банкови измами срещу бившия ръководител на предизборната кампания на Тръмп, Пол Манафорт, да започне днес в щата Вирджиния. Това е първото дело, заведено в резултат на разследването на специалния прокурор Робърт Мълър дали висши сътрудници от кампанията на Тръмп са работили с Москва, за да се повлияе на изхода от президентските избори през 2016 г.", "date": "2018.07.31", "title": "Доналд Тръмп с поредно откровение: Тайният сговор не е престъпление"}
{"url": "https://www.faktor.bg/bg/articles/novini/balgariya/zaradi-dazhdovete-svlachishte-zaplashva-tsyal-kvartal-v-nedelino", "text": "Проливните дъждове активизираха свлачище в Неделино. Земната маса застрашава цял квартал. Тонове кал затрупаха и унищожиха напълно пристройка на къща и заплашват да разрушат цялата масивна двуетажна сграда. Обитателите й се страхуват да нощуват в нея. Свлачището се активирало преди няколко години, когато по билото на близкия скат била изградена с европейски средства еко-пътека, без да бъде предвидена подпорна стена, която да защитава жилищния квартал отдолу от свлачища. Преди 2 години земни маси в същия район затрупали два от близките имота.", "date": "2018.07.31", "title": "Заради дъждовете - свлачище заплашва цял квартал в Неделино"}
{"url": "https://www.faktor.bg/bg/articles/novini/svyat/postaviha-portret-na-putin-v-galeriya-s-amerikanskite-prezidenti-v-kolorado", "text": "В законодателното събрание на щата Колорадо неизвестен е поставил портрет на руския президент Владимир Путин, съобщава CNN.  Изображението на Путин се появило в галерията с портрети на американските президенти. Телевизията отбелязва, че там е трябвало да се намира портрет на Доналд Тръмп, но поради липса на средства, той не бил поставен. След инцидента с потрета на Путин двама души превели по 45 долара на сметката за дарения, но са необходими 10 хиляди.", "date": "2018.07.31", "title": "Поставиха портрет на Путин в галерия с американските президенти в Колорадо"}
{"url": "https://www.faktor.bg/bg/articles/petak-13/prorokat-yoan-ot-yerusalim-bolestite-shte-izcheznat-no-strashni-voyni-shte-varnat-erata-na-varvarite", "text": "Хората ще се променят и болестите ще изчезнат. Това е предсказал великият пророк Йоан от Йерусалим в XII век преди новата ера, съобщава esoreiter.ru. Той починал на 77 години, но успял да завърши пророческия си трактат „Тайните пророчества“.  Според изследователи на Нострадамус, астрологът е познавал добре трудовете на Йоан и ги е използвал като източник за информация. Много от страниците на ръкописите обаче изчезнали без следа, а други пък се появяват периодично в различни краища на света. Част от книгата е предадена на Ватикана, а свитъци попаднали в ръцете на Хитлер. Взели ги от Полша и дълго време се пазели в бункер на фашисткия вожд, а после станали притежание на КГБ. Смята се, че пророкът Йоан получавал информация директно от Твореца, поради което предсказаното от него било точно и за голям период от време. Затова и „Тайните пророчества“ е като история за бъдещето. В нея пише какво ни очаква.  Пророкът предсказал събития като откриването на Америка, тоталитарните режими през 20-ти век. Той писал и за това как хората ще започнат да изследват дълбините на моретата и  Космоса, за СПИН и за търговията с органи. Йоан предупреждава, че унищожаването на природата ще донесе големи проблеми на човечеството, но по-страшни според него са експериментите с гени – клонирането на организми. Цивилизацията ни ще бъде унищожена от войни и това ще върне ерата на варварите, предсказал той. В бъдеще обаче хората ще се променят, ще станат полубогове, ще създадат ново общество, а болестите ще изчезнат. Тези полубогове ще летят из Космоса, ще комуникират телепатично и животът им ще е почти безкраен. Това ще е новата духовна епоха на Земята, предсказал великият пророк на Йерусалим.", "date": "2018.07.31", "title": "Пророкът Йоан от Йерусалим: Болестите ще изчезнат, но страшни войни ще върнат ерата на варварите"}
{"url": "https://www.faktor.bg/bg/articles/politika/hlyab-i-pasti/buzluzhda-kato-apoteoz-na-modernoto-izkustvo-ili-zashto-bagarite-ne-sa-fenove-na-komunizma-sas-zloveshto-litse", "text": "Един приятел с леви убеждения, участвал в организацията на много такива събори, показа във Фейсбук поредната снимка на тоновете боклуци останали след голямата социалистическа веселба на Бузлуджа, която „накара народния човек Корнелия Нинова да се  забавлявала така, както й идва отвътре”, ако трябва да цитираме класика сред нейните хора Драгомир Стойнев. Ма и много боклук идва бе, Дидо.  Сякаш другарите искат да ни покажат нагледно как ще изглежда държавата  Доста силна творба, ако на Бузлужда се беше провела изложба на модерното изкуство.  А защо пък да не се е провела. Нали социалистите непрекъснато експериментират с народа си, както никой кубист не е й сънувал.  Като, само ще отбележа, че днес имаме най-болшевишки яростния, най-популистки настроен и видимо нетърпелив да яхне белия кон на властта кандидат за премиер. Или за премиерка, както е модерно да се пише напоследък.       Въпросният приятел обясни под бузлуджанската снимка: „Където Нинова мине, трева не никне! Когато Нинова брои хора, Гьобелс може само да си води записки и да се учи!“. И да не пропусне да си запише „нЕкои мисли за национал-социалистическото изкуство“  Показателно е, че вече и много от левите не си правят никакви илюзии за естеството на  Преди това  левият младеж, за когото говорим,  пусна на стената си следното анекдотче: „Корнелия крещи от Бузлуджа: - Искаме предсрочни избори, искаме властта... Бойко и отговаря: - Добре, кога ги правим изборите? –   Е, не точно сега, щото ще ги загубим - отговаря тихо тя!“  И така ще бъде, докато опозицията от всички бои не проумее, че обществото инстинктивно бяга от грозното лице на болшевизма и всичките му проявления. А то се появява  под една или друга форма навсякъде в опозиционните редици – в ляво, в дясно и по средата, доколкото такива понятия изобщо могат да съществуват у нас, страната, в която посочени от псевдолевицата другари и нейните верни стражи от ДС заеха 99% от местата за капиталисти. Но сега са капиталисти с болшевишки плам, мечтаещи за СССР-2 под егидата на Путин, с корона на главата, без да ги е еня, че предшествениците му я потопиха в реки от кръв.   Ще им цитирам Александър Солжениин на руски, за да ме разберат: „Советский Союз саоотносится с исторической Россией как убийца с убитым“. Същото е и с Русия на Путин.  Разбира се, болшевизмът си е болшевизъм.  С БСП в това отношения никой не може да се мери.    Най-интересното е, че главната другарка не прави ни най-малко усилие да измие лицето на партията си от болшевишките наслоения, напротив, старателно ги подсилва, гримира ги в нереално и гротескно червено, после го удря на такъв разюздан неосталинизъм, че да ти падне ушанката. По този начин тя прави илюзорни  всякакви шансове партията й да стигне до властта по легален начин, колкото и неистово да се стреми към нея, опитвайки се  А също различните видове протести, абе всичко, което може да се яхне.  Вижда ми се крайно невероятно Корнелия Нинова да не осъзнава, че болшинството от българите не са фенове на комунизма и бягат като дявол от тамян от спомена за зловещото му лице.  Защо тогава се държи като младата Цола Драгойчева, че и страстни гюбеци хвърля с докараните партийните активисти, демонстрирайки темперамент и соцстраст. Понякога си мисля да не би наистина Корнелия да си е наредила пасианса с Бойко Борисов, както се съмняват някои другари, та и всичко да е пунт и пластика. Като знам как си се извиняваха един на друг след острите си изказвания от парламентарната трибуна…  А тук не става въпрос само за петлевовия образа на Корнелия Нинова, лепнат на чаша между Тодор Живков, Сталин и Путин на партийния събор.  Сещам се, че на такива сувенири често изтипосват и Адолф Хитлер, между другото. Откъде толкова цинизъм у феновете на тези лидери, че да наричат черното бяло и   Нищо ново под слънцето всъщност.  В \"Държавата\" на Платон, където се говори за демокрацията като форма на управление, пише: \"Не си ли виждал в държава с такова управление, че осъдени на смърт или изгнание все пак си остават в държавата и се движат открито, понеже никой не се грижи и никой не наблюдава как такъв човек се движи като герой?\" У нас това умение се превърна в изкуство, модерно изкуство, което старият философ никога не би проумял. Апотеоз на модерното изкуство направо.", "date": "2018.07.31", "title": "Бузлуджа като апотеоз на модерното изкуство  или защо българите не са фенове на комунизма със зловещо лице"}
{"url": "https://www.faktor.bg/bg/articles/kakvi-sa-simptomite-na-zapadnonilskata-treska", "text": "Много влажната пролет и продължаващите дъждове създават идеални условия за комарите, разнасят западнонилската треска. Това каза по Нова телевизия главният държавен здравен инспектор д-р Ангел Кунчев. Треската се пренася от най-широкоразпространените комари у нас – от вида кулекс, уточни той. От години наред най-засегната от болестта е Италия, но я има и в Сърбия, Румъния, Гърция. При нас болестта все още е в затишие. Това е леко протичащо заболяване, подобно на летен грип – с висока температура, гадене и повръщане. Когато тези симптоми не отшумяват, температурата не спада, задълбочават се симптомите на гадене и повръщане, наблюдава се бързо дехидратиране, имаме нужда от лекарска помощ. Обикновено изходът на заболяването е добър, каза оше д-р Ангел Кунчев.", "date": "2018.07.31", "title": "Какви са симптомите на западнонилската треска?"}
{"url": "https://www.faktor.bg/bg/articles/roditeli-i-uchiteli-znaeli-za-sistemniya-tormoz-nad-momcheto-naragalo-svoy-sauchenik-s-nozh", "text": "15-годишното момче, което наръга свой съученик с нож в столичния кв. „Надежда”, е било системно тормозено онлайн, разкри неговият адвокат Ивайло Абаджиев пред бТВ. Нападателят се казва Данаил Бейгберди, роден е в България, но е от ирански произход. „В продължение на цялата учебна година той е бил тормозен от свои съученици – вербално и с колажи с негова снимка и на хора, изпълняващи хомосексуални действия. Наричали са го „педераст”, „джихадист” и други от сорта”, поясни Абаджиев. По думите му нито родителите, нито учителите са взели мерки да прекратят тормоза, въпреки че са знаели за тях. „Родителите са пропуснали, неглижирали са нещата. Искали са да сменят вече училището, знаели са, че има проблем. Има данни, че в училището са знаели, че е имало някакви проблеми, но и преподавателите не са обърнали достатъчно внимание”, посочи Абаджиев. В деня преди нападението онлайн се появил нов колаж по адрес на Данаил. „В случая става въпрос за едно дете – той, когато е отишъл на мястото, е видял брата на едно от момчетата и е помолил да го извика. Кой, който е тръгнал да убива, ще си викне свидетели? Това дете е искало да извади ножа, да го покаже и мъчителите му да спрат да го тормозят – това е”, категоричен е Абаджиев. Според него с подигравките си другите момчета са го подтикнали към действията му. След извършеното престъпление момчето направи пълни самопризнания пред негови приятели, които го заснеха на видео. „Това е някакъв шок в неговата глава. Той застава и си разказва, реакцията не е нормална – житейски не е нормална”, смята Абаджиев. „Никой не отрича, че Данаил ще си понесе отговорността – тук няма спор”, коментира Абаджиев.", "date": "2018.07.31", "title": "Родители и учители знаели за системния тормоз над момчето, наръгало свой съученик"}
{"url": "https://www.faktor.bg/bg/articles/prirodozashtitnik-valeri-simeonov-e-zhalta-mediya-shte-mu-pravim-obuchenie", "text": "„Мислим да направим едно обучително посещение на вицепремиера Валери Симеонов на Байкушевата мура, която не е в резерват. След като имаме толкова необразован и толкова ненаясно с живота вицепремиер – нещата не стоят добре”, каза Андрей Ковачев, съпредседател на „Зелените”, в студиото на бТВ. По думите му в борбата на Симеонов за застрояването на Пирин, той стигнал до „някакви безумни неща”. „Беше казал, че нямало вековни гори извън резерватите”, припомни Ковачев. Вчера тричленен състав на Върховния административен съд отмени промените в Плана за управление на Пирин, които бяха приети от Министерския съвет. Вицепремиерът Симеонов обяви, че не е изненадан от решението, но ще го обжалва. „Нямат аргументи по същество, затова са им виновни съдиите”, посочи Ковачев. „Протестиращите сега са изненадани, че нашият съд взе решение съгласно законите на страната, защото сме свикнали да няма законност. Явно има светлина в тунела, но жълтите медии започнаха да атакуват съдиите”, каза Ковачев. Той определи вицепремиерът Симеонов също на „жълта медия”. „Крайно време е министерството да започне да спазва закона и да бъде Министерство на околната среда, а не срещу околната среда и министерство на далаверите”, категоричен е Ковачев.", "date": "2018.07.31", "title": "Еколог: Валери Симеонов е \"жълта медия\", ще му правим обучение на Байкушевата мура"}
{"url": "https://www.faktor.bg/bg/articles/ostaveniyat-pri-premiera-provedohme-edin-normalen-choveshki-razgovor", "text": "18-годишният Петър, който беше оставен от родителите си пред Министерски съвет на грижите на премиера, разказа какво и как си е говорил с Бойко Борисов. Той и баща му Емил коментираха пред Нова телевизия  темата с протеста на родителите на деца с увреждания.   „Исках да проведем един нормален и смислен разговор по един доста голям и наболял проблем. Поздравихме се, седнахме и той ми каза, че мога да говоря свободно, да изкажа проблемите си. Аз започнах да говоря и се случи така, че проведохме един нормален човешки разговор”, разказа прикованият в инвалидна количка младеж.    Баща му Емил добави, че след като Борисов разговарял известно време с момчето, той изпратил да повикат родителите и диалогът продължил. „Нещата излизат извън контрол. Хората няма как да се справят. Дори елементарни нужди няма кой да поеме на тези хора”, разкри той част от разговора си с премиера. Емил категорично отрече слуховете, че бил получавал пари за нестандартния си протест пред Министерски съвет.   По думите му, у нас няма достатъчно специалисти за рехабилитация, които да знаят какво правят. Петър например има нужда от езда, „но въпросът е не просто да го качим на кон и да се вмирише, а да има смисъл”. „Ние сме принудени да просим пари. А нещата са измислени, няма нужда да откриваме топлата вода. Дори копи-пейст на системата в друга държава пак става”.   Петър разказа още, че е приет да учи социална педагогика. Мотивиран е от факта, че разбира много добре проблемите на хора със специални нужди.   На въпрос дали не иска да отиде в чужбина, където ще получи по-добра грижа, младежът отговори отрицателно. „Бях 45 дни във Виена, видях реално тяхната система на работа. Видях тяхната болнична среда, изобщо тях като общество, но аз не съм я изграждал тази система и не я разбирам. Но смятам, че всяко общество трябва да си изгради своя собствена система и да се чувства добре”, каза той.", "date": "2018.07.31", "title": "Оставеният при премиера: Проведохме един нормален човешки разговор"}
{"url": "https://www.faktor.bg/bg/articles/novini/svyat/us-general-vsichki-sme-zaplasheni-vsichki-sme-izpraveni-pred-predpolagaem-konflikt-s-rusiya", "text": "\"Грузия трябва да направи всичко, за да се защити от Русия. Трябва да си сътрудничи със съюзниците, включително и в Черноморския регион\", заяви пред Voice of America генерал Бен Ходжис по повод десетата годишнина от руското нападение срещу Грузия. Бен Ходжис коментира, че нахлуването на Русия в Грузия през 2008 година е пример за това каква държава е Русия и Западът няма право да го забравя. \"Ние всички сме изправени пред предполагаем конфликт с Русия. Това може да вземе различни форми, включително и в киберпространството или като нападение срещу нашите институции\", добавя той. \"Всички ние трябва да си отворим широко очите. Всички ние се намираме под заплаха\", смята генералът. Припомняме, че генерал Бен Ходжис командваше американските войски в Европа.", "date": "2018.07.31", "title": "US-генерал: Всички сме заплашени, всички сме изправени пред предполагаем конфликт с Русия"}
{"url": "https://www.faktor.bg/bg/articles/rumen-petkov-neposledovatelnoto-povedenie-na-bsp-e-grozna-politicheska-kartina", "text": "АБВ напълно подкрепя България да започне процедури по членство в еврозоната, но подходът на ГЕРБ не е добър за страната. Това каза председателят на АБВ Румен Петков по време на пресконференция, предаде репортер на Агенция „Фокус „Силно сме обезпокоени от липсата на каквато и да е разяснителна кампания, което дава възможност да се ширят много грозни спекулации по темата.  Считаме, че непоследователното поведение на БСП е грозна политическа картина и то е пример какво отношение имаш към дадени проблеми, когато си на власт, и коренно различно – когато не си“, обясни Петков. Председателят на АБВ обясни, че партията има три сериозни аргумента за това, че въпреки че приемането в еврозоната все още не е предстоящо, подготовката може да централизира икономическата политика. „България трябва да си постави краткосрочни мерки в икономическата и социалната политика – повишаване на БВП, повишаване на доходите, повишаване на производителността на труда“, каза още Петков и посочи, че изключването от еврозоната ще доведе до маргинализация на страната. „Считаме, че подходът на ГЕРБ не е добър за страната – няма разяснителна кампания и това буди тревога за обществото. Липсата на професионални мерки води до създаване на такъв тип излишно напрежение. Притеснение е и липсата на доверие към институциите. Българските институции - в Съвета на Европа, в Европейския парламент (ЕП), в Европейската комисия (ЕК), в Съвета на министрите, трябва да кажат „стоп“ на експериментите в България. Не може постоянно за България да се измислят нови процедури - за България и Румъния беше измислена процедурата за мониторинга на вътрешните работи. Измислени критерии на гърба на България не може да има повече. Трябва да започнем да се държим по-различно в ЕК и ЕП“, каза още Петков. Той посочи, че АБВ настоява институциите да положат всички усилия за влизането ни в чакалнята на еврозоната. „Българското правителство трябва да създаде Национална програма за конвергенция за повишаване на доходите на българските граждани и и развитие на производителността. Трябват и категорични политически гаранции, че няма да се посегне на 4-милиардния резерв. Защото ако влизането ни в еврозоната е посегателство върху този резерв, който гарантира сигурността на държавата, това трябва да се знае отсега. Тогава нещата биха седели по коренно различен начин“, обясни Петков.", "date": "2018.07.31", "title": "АБВ: Непоследователното поведение на БСП е грозна политическа картина"}
{"url": "https://www.faktor.bg/bg/articles/novini/balgariya/anketa-vyarvate-li-v-novata-viziya-za-balgariya-na-bsp", "text": "Вярвате ли в новата \"визия за България\" на БСП?  Да Не Нямам мнение", "date": "2018.07.31", "title": "Анкета: Вярвате ли в новата \"визия за България\" на БСП?"}
{"url": "https://www.faktor.bg/bg/articles/sasht-opasnost-ot-teroristichni-napadeniya-minirani-poleta-i-eksplozivi-v-bosna-i-hertsegovina", "text": "Опасност от терористични нападения, минирани полета и експлозиви, останали от войната от 90-те години на миналия век, етническо насилие, бедност… Това са само част от предупрежденията, които може да бъдат прочетени на официалните интернет страници на външнополитическите ведомства на редица държави, включително и от това на САЩ, предава македонската информационна агенция „Макфакс“, като се позовава на публикация в босненското издание „Независен вестник“, цитиран от \"Фокус\". Агенцията пояснява, че много държави вече са отхвърлили опасността от терористични нападения в балканската страна. САЩ и Великобритания обаче не са сред тях. В съветите за пътуващите в Босна и Херцеговина, Държавният департамент на САЩ набляга на заплахите от тероризъм и от натъкването на минни полета.", "date": "2018.07.31", "title": "САЩ: Опасност от терористични нападения, минирани полета и експлозиви в Босна и Херцеговина"}
{"url": "https://www.faktor.bg/bg/articles/zashto-polsha-shte-vnasya-gastarbayteri-s-mnogo-iznenadvasht-proizhod", "text": "В Полша вече работят милиони гастарбайтери, а тепърва ще пристига и работна ръка от една много далечна страна, четем в кореспонденцията на Филип Фриц в германския „Ди Велт\", цитиран от Дойче веле. Авторът пише, че в Полша вече работят над 1,5 милиона украинци. Според него, редица полски общини за пръв път след краха на социализма отбелязват ръст на миграцията – най-вече в резултат от руската анексия на Крим и войната в Източна Украйна. „Полската икономика процъфтява, само през 2017 година стопанският ръст беше 4,6%, а прогнозите твърдят, че и занапред ще се запази висок. Безработицата е ниска, едва 5,9%, потреблението расте. В много браншове има недостиг на работна ръка – най-вече в строителството, в IT-сектора и в грижите за безпомощни и възрастни хора. Дефицитът на кадри вече е толкова остър, че не може да се компенсира само с внос на украинци. Скоро няма да бъдат достатъчни и допълнително пристигащите в страната кадри от Беларус и Молдова\", прогнозира авторът на статията. Не щеш ли, сега се заговорило за гастарбайтери с много изненадващ произход, научаваме от публикацията. Полското правителство набирало кадри от една държава на цели 9000 километра – Филипините. „В момента се водят преговори с филипинското правителство и още през есента може да се подпише съответното споразумение, оповести заместник-министърът на труда, семейството и обществото Станислав Швед. Той подчерта „културната близост\" между Полша и Филипините.\" Авторът цитира и точните думи на министъра по този въпрос: „Те избират Полша, защото чувстват нашата страна културно близка, включително и поради католическата религия.\" Авторът пише, че идеята за гастарбайтери от Филипините всъщност е много удобна за управляващата национал-консервативна партия „Право и справедливост\" („ПиС\"), защото пасва към реториката в спора с ЕС за приемането на бежанци: „Сега правителството може да заяви: Ние вече приехме хора от Филипините, тоест не се налага да приемаме и бежанци от Близкия изток или Африка.\" Авторът припомня, че точно същите аргументи полското правителство използва и досега, давайки пример с хората от Украйна, но по този начин обърква две неща. Защото внасянето на трудови кадри е едно, а политиката към бежанците – съвсем друго. По-нататък в статията четем, че през 2017 г. едва 17 сирийци са получили политическо убежище в Полша, а политици от управляващата партия, държавната телевизия и другите проправителствени медии непрекъснато се обявяват против мюсюлманите. Според тях, ислямът не принадлежал към Европа, опасностите нараствали, а във Франция, Белгия или Германия се увеличавали престъпността и тероризмът, които уж били свързани с ислямската миграция. Авторът цитира и изказване на всемогъщия шеф на управляващата партия Ярослав Качински, че бежанците донасят в Европа болести като холерата и различни паразити. И все пак припомня, че всъщност нито една от парламентарно представените партии не желае да приема бежанци според представите на Брюксел. „Очевидно това обаче няма да важи за филипинците. Политиците от „ПиС\" добре знаят, че страната има нужда от имигранти, и то не само заради икономиката. Демографското развитие в Полша е тревожно, обществото бързо застарява, а недостигът на работна ръка през следващите години драматично ще се изостри. Нищо, че новите социални програми, например разширяването на детските надбавки, доведоха до леко повишаване на раждаемостта. Досега Полша беше страна, от която хората се изнасяха. След приемането ѝ в ЕС през 2004 г. близо два милиона поляци се изнесоха на Запад. А това е много на фона на 38-милионното население. Напускат преди всичко млади хора, от които полският трудов пазар има нужда. Да, от чужбина те пращат много пари на семействата си и това е важен фактор. Но той не е достатъчна утеха за повечето поляци и за полската икономика.\" Авторът на статията припомня, че преди Втората световна война Полша е била етнически и религиозно най-пъстрата държава в Европа, където редом са живеели поляци, евреи, немци, украинци и още редица националности. След войната обаче в страната не идват повече никакви преселници, пише авторът и посочва единственото изключение: „Филипинците не са първите мигранти от Азия, които Полша приема. През 1950-те и най-вече през 1970-те в Полската народна република пристигаха много виетнамски студенти. Мнозина от тях останаха. Според най-предпазливите оценки, днес в Полша живеят около 20 000 виетнамци – една от най-големите виетнамски общности в Европа. А през последните месеци пристигат и много трудови мигранти от Индия. Най-често ще ги видите във Варшава, където те кръстосват на велосипеди улиците, разнасяйки храна по домовете.\" В края на статията авторът стига до заключението, че по ирония на съдбата точно национал-консервативното полско правителство, което практикува една ксенофобска реторика, е на път да доведе мигранти в страната. Просто защото е принудено да се съобразява с реалностите…", "date": "2018.07.31", "title": "Защо Полша ще внася гастарбайтери с \"много изненадващ произход\"?"}
{"url": "https://www.faktor.bg/bg/articles/ograbiha-doma-na-deputata-tasko-ermenkov-za-vtori-pat", "text": "Ограбиха дома на депутата Таско Ерменков за втори път. Това съобщи самият той за Агенция „Фокус“.  „Това е вторият обир, който ми се прави в същия апартамент. Първият беше през 2015 г. и тогава бяха ограбени всички видове ценности и то по много перфектен начин. Крадците се бяха постарали да оставят апартамента в първоначалния му вид, все едно, че никой не е влизал вътре, кутийките, от които бяха взети бижутата, бяха оставени на същите места затворени. Ако дъщеря ми съвсем случайно не беше разбрала, че портмонето ѝ е преместено от лявата в дясната част на чекмеджето, нямаше да разберем сигурно в продължение на много време, че сме ограбени. Това се случва в момент, в който дъщеря ми напуска къщата, а ние с жена ми сме при едни приятели на морето за два дни. И тогава полицията нищо не направи за съжаление, а сега на 3 юли, докато спим четиричленното ми семейство (аз, жена ми, дъщеря ми и съпругът ѝ, както и младо куче), влизат крадци“, коментира Ерменков.  По думите му интересното е, че от кредитните карти, които имат в портмонетата си, са взети само тези, които са на жена му и са руски. „На тях тя получава пенсията си по възраст. В тях има не повече от 100 долара в момента. Българските кредитни карти не са пипнати. Аз съм с холтер през това време. Чрез него се измерва кръвното в продължение на 24 часа. Когато е извършена кражбата ми е най-ниско налягането, кучето не реагира. Според полицията най-вероятно са ни упоили с газ. Това е недопустимо. Не са откраднати скъпи като телефон, лаптоп, очила, а моя часовник, от чантата на децата са взети по 10 лв., 300-400 евро от чантата на жена ми и руските ѝ карти, които в България въобще не могат да бъдат използвани“, допълни той и посочи, че полицията не си е направила труда да разпита съседите. „Сами разбрахме, че към 2.00 часа посред нощ някой е звънял на звънците у тях, но никой не се е качил на етажа. Пред блока постоянно стои автомобил с дипломатически номер 0293 и биха могли да попитат и тези хора дали не са видели някой да влиза, но и това не е направено. Досега мълчах, защото смятах, че полицията трябва да бъде оставена да си върши работата, но след като вече почти един месец никой не ме информира и никой не прави каквото и да било, реших да му дам гласност, защото този случай касае мен, но и всеки българин, който трябва да се чувства спокоен в дома си. При такива действия и такова безсилие на компетентните органи няма как това да не се случи“, разказа още Таско Ерменков.", "date": "2018.07.31", "title": "Ограбиха дома на депутата Таско Ерменков за втори път"}
{"url": "https://www.faktor.bg/bg/articles/zoran-zaev-makedonskiyat-narod-shte-govori-zavinagi-na-makedonski-ezik", "text": "В рамките на специална пресконференция, министър-председателят на Македония Зоран Заев подчерта, че никой не трябва да ограничава правото на гражданите да се произнесат свободно на референдума на 30 септември, като същевременно призова опозицията да не бяга от отговорност, предава скопският телевизионен канал „Телма“, цитиран от \"Фокус\". „Всеки от нас е длъжен да поеме отговорността за бъдещето на нашата страна. Не позволявайте на никого да Ви лиши от правото да излезете и да изберете. Аз се ангажирам да уважавам резултата от референдума, независимо какъв е той. Вярвам в решението на нашите граждани, че Македония ще бъде, ще стане член на ЕС и НАТО. Македонският народ ще говори завинаги на македонски език. С гласуването на референдума няма да позволите на никого да държи Македония като заложник. Опозицията иска да ни спре, десет години може да стигне до споразумение. В продължение на години те настояват за референдум и сега, когато парламентът реши, че гласът на народа трябва да бъде чут, те избягаха. Това е време за ключови решения, а не за бягство. Обръщам се към всички почитаеми членове на ВМРО-ДПМНЕ, нашата врата е отворена за Вас. Поех риска и направих крачка напред за бъдещето на Македония. Направете правилния ход, сега е моментът за смели и патриотични решения. Ние се движим напред и никой не може да ни спре\", увери Заев на пресконференцията, свикана след насрочването на референдума за името.", "date": "2018.07.31", "title": "Зоран Заев: Македонският народ ще говори завинаги на македонски език"}
{"url": "https://www.faktor.bg/bg/articles/politolog-bsp-ne-iskat-da-promenyat-sistemata-iskat-da-se-vnedryat-v-neya", "text": "Политическият сезон като цяло приключва противоречиво за управляващата коалиция. Това каза в интервю за Novini.bg политологът Любомир Стефанов. Напрежението в нея влезе в някакво затишие. Беше ни съобщено, че е имало разговори при премиера между коалиционните партньори в коалицията Обединени патриоти. Разрешиха споровете, постигнаха съгласие и отидоха да почиват на спокойствие. Надявам се, оставиха и държавата в по-спокойно състояние, отколкото беше преди една седмица – дали това е така, ще разберем в началото на новия парламентарен сезон наесен с програмните декларации. Искрено се надявам да изгладят противоречията помежду си, защото цялото нещо заприлича на фарс – несериозно звучи в 21 век двама вицепремиери да не могат да си говорят по телефона или по какъвто и да е друг начин да комуникират, за да избегнат тези елементарни сблъсъци в общественото пространство по важни теми. Би трябвало те да поддържат ежедневна комуникация, заяви Стефанов. Според него с документа \"Визия за България\" БСП не става алтернатива на управляващата коалиция. Те не искат да променят системата, искат да се внедрят в нея и да управляват те. Искат да я запазят и да я моделират по тяхната визия, както те се изразиха в този документ. Документът е половинчат, недооформен, с повече сериозни претенции, отколкото сериозни намерения, основани на детайлно разписани неща. Патосът на Бузлуджа всъщност целеше да маскира липсата на същественост и съдържание в този документ, коментира политическият анализатор. Видяхме едно доста противоречиво поведение на лидера на БСП Корнелия Нинова и на лидера на ПЕС Сергей Станишев, които въпреки натрупаното напрежение между тях, в един момент се оказаха на една трибуна, плеснаха с ръце, прегърнаха се и говориха, според тях пред 60 000 души, според обективни наблюдатели пред не повече от 5000 души. Имаше и апостолски призиви – ходете, спорете, обяснете на българските граждани, че левицата е добра. Само че не става така – това нещо се случва, когато имаш какво да обясняваш. Да, има някакъв документ, който обаче никой от членовете на БСП не смятам, че разбира по същество. А и доверието, което БСП загуби драматично, по никакъв начин в момента не виждам да прави инструментални крачки да възвърне. Писането на декларации е добро начало, когато те са подплатени със съдържателни планове. БСП в момента говори едни неща, които ги говори през последните 20 години, без абсолютно никаква идея как да ги реализира на практика. Манифестите са са прекрасно нещо за политолозите, но държавата и гражданите имат нужда от практически политики, посочи Любомир Стефанов. Гледаме поредната година, в която БСП се събира на Бузлуджа, бие се в гърдите, заявява че ще вземе властта, заяви курс към предсрочни избори, но по същество нищо не се променя, добави той. Управляващите се държат резервирано и скептично към заявените от БСП намерения, без да усещат някаква реална опасност. Дали кабинетът ще изкара пълен мандат или не, зависи само от него. И начинът, по който БСП се структурира и се държи, и позиционирането на ДПС, и насипното състояние, което постоянно демонстрират Обединените патриоти, говорят само за едно нещо – няма алтернатива. При липсата на алтернатива единствено хората, които са на власт, могат да решат да не бъдат на власт, тъй като няма и достатъчно гневно и масово социално напрежение, което да свали управляващите без подкрепата на нито една партия. Така че на този етап не предвиждам никакви сътресения, които да заплашват правителството, освен ако то самото не реши, че има сметка да се отиде на предсрочни избори, каза още Любомир Стефанов.", "date": "2018.07.31", "title": "Политолог: БСП не искат да променят системата, искат да се внедрят в нея"}
{"url": "https://www.faktor.bg/bg/articles/bsp-nagradi-agent-na-shesto-upravlenie-na-ds-izpolzvan-po-inteligentsiyata", "text": "Изпълнителното бюро на БСП отличи с наградата на социалистическата партия за политическа журналистика и публицистика „Георги Кирков – Майстора” за 2018 г. Христо Георгиев – журналист, поет и издател. Информацията бе разпространена от в. „Дума”, а наградата му е връчена на проведения в събота национален събор на БСП на връх Бузлуджа. Лявото издание обаче е спестило факта, че Христо Георгиев е разкрит като агент на Държавна сигурност, коментира специализираният сайт  Неговата принадлежност беше огласена от Комисията по досиетата през януари 2018 г. при проверката на ръководните кадри във вестник „Български писател”. Той е проверен в качеството си на член на Редакционния съвет в периода 1994-1996 г. Според оповестените от Комисията данни Христо Георгиев Стоичков е вербуван като агент от Шесто управление на ДС за борба с идеологическата диверсия през 1982 г. под псевдонима „ВОЙВОДОВ”. Използван е от отдел 01 на Шесто управление, отговарящ за следеното на творческата интелигенция. Досието на Христо Георгиев е унищожено при тайното прочистване на архивите на ДС в края на тоталитарното управление на БКП през февруари 1990 г. От запазените картони с неговото име в картотеката на ДС се разбира, че към момента на вербуването му за агент е воден като писател, работещ във вестник „Българска армия”. Не е членувал в БКП, но е вербуван на идейно-политическа основа и е използван по линия на интелигенцията.   В съобщението за наградата на Христо Георгиев в сайта на „Дума” е посочено, че тя се присъжда за неговата цялостна журналистическа, публицистична и издателска дейност и за авторската му рубрика \"Черно на бяло\" във партийния официоз. Както и за издадената от него книга на Мерсия Макдермот „Ален мак самотен. Биография на Димитър Благоев\". Христо Георгиев Стоичков е роден през 1951 г. в гр. Кресна, Благоевградско. Завършва българска филология в Софийския университет „Св. Климент Охридски”. Работил е като учител, както и в металургичния комбинат „Кремиковци” и Окръжния съвет за култура в Благоевград. От 1980 до 1991 г. е редактор и журналист в културния отдел на в. „Народна армия”. В периода 1994-2000 г. работи в Съюза на българските писатели, където е председател на Творческия фонд, главен редактор на издателство „Български писател” и управител на фирмата за книгоиздаване и книгоразпространение на Съюза на българските писатели „Парнас – 96”. През 2000 г. основава Издателска къща „Синева”, чийто собственик и управител е. Автор е на няколко стихотворни и белетристични книги.", "date": "2018.07.31", "title": "БСП награди агент на Шесто управление на ДС, използван по интелигенцията"}
{"url": "https://www.faktor.bg/bg/articles/mariya-zaharova-sanktsiite-na-es-sa-podrivna-politika-nasochena-sreshtu-zhitelite-na-krim", "text": "Говорителят на руското външно министерство Мария Захарова нарече санкциите, наложени от Европейския съюз срещу фирми, участвали в изграждането на Кримския мост, \"подривна политика\" срещу жителите на Крим. В коментар за РБК тя подчертава, че Западът действа в преследване на своите интереси, като насърчава тези, които участват в енергийната блокада на Крим, а в същото време санкционират други, които изграждат обекти, свързана с обществената инфраструктура. Това тя обяви за \"подривна политики срещу жителите на Крим\".  Днес Европейският съюз наложи санкции срещу компании, участващи в изграждането на мост през Керченския проток. Европейският съвет счита  строителството като недопустим акт, който подкопава териториалната цялост и суверенитет на Украйна.  Мостът над Керченския проток, свързващ Крим и Краснодарска област в Русия, бе открит през май 2018 година. Властите в Украйна нарекоха изграденото съоръжение \"заплаха за националната сигурност\".", "date": "2018.07.31", "title": "Мария Захарова: Новите санкции на ЕС са подривна политика, насочена срещу жителите на Крим"}
{"url": "https://www.faktor.bg/bg/articles/v-bolyarovo-zapochna-vzemaneto-na-vtori-probi-ot-drebnite-prezhivni-zhivotni", "text": "В град Болярово започна вземането на втори проби от дребните преживни животни, за да се установи дали са заразени с чума. Очаква се следобед ветеринарите да влязат в стадото, за което има съмнение за заболели животни, но до момента собствениците отказват да бъдат взети повторни изследвания. Вземането на вторите проби започна от стопанството на Николай Димов, който има 500 овце, предаде БНР. „Трети, ако трябва, пак да вземат и да се приключва. Каквото и да се случи, да го знаем поне. Не може да седим под напрежение така - месец, два. Тези животни искат приготвяне за зимата - бали, фуражи...“. Заради забраната да продават мляко, загубите на стопаните са големи. „Някъде над 15 тона мляко съм изгубил. На хората го раздавах и го хвърлях“. Георги Гочев също очаква ветеринарите, тъй като животните дни наред са на оборен режим. „Досега 300 бали са изяли. Как няма да ни изнервят? И по 40 килограма фураж на ден изяждат…“. Днес трябва да бъдат взети и втори проби от стадото на Тодор и Яна, които втора седмица настояват ветеринарите да им покажат протоколите с резултатите от първите проби на техните животни, съмняват се и от манипулиране на вторите изследвания. До момента собствениците отказват да допуснат ветеринари. Пред стопанството им има и протестиращи. Вземането на кръвни проби за наличие на чума в 36 населени места на Ямболска област започна вчера. Те попадат в 20-километровата зона около огнището на заболяването в областта.", "date": "2018.07.31", "title": "В Болярово започна вземането на втори проби от дребните преживни животни"}
{"url": "https://www.faktor.bg/bg/articles/karakachanov-napravih-si-test-za-narkotitsi-shte-ima-sad-za-mareshki", "text": "„Този господин с жълтите панталонки намекна, че злоупотребявам с прахообразни лекарства. Аз съм си направил тест за наркотици, имам документ и ще съдя Веселин Марешки”, каза министърът на отбраната Красимир Кракачанов пред бТВ. Той уточни, че е посетил ВМА, където са му направени тестовете. Резултатите са отрицателни. Преди дни лидерът на „Воля” Марешки обяви, че „ВМРО е Троянският кон на ДПС в коалицията” и поиска оставката на Каракачанов в ефир. „Въпросното лице с жълтите гащи говори глупости. Той ми скъсваше телефона преди време с идеята да направим по-голям блок, за да може да се намъкне в правителството. Както се казва – те не го пускат на село, той пита за попската къща. Той е решил да се легитимира”, каза Каракачанов по повод коментарите на Марешки. Министърът на отбраната отрече да е близък с ДПС и припомни, че изваждането на ДПС от управлението  на страната е главна цел на коалицията. „Марешки е патеричка, вижте го как гласува – когато като Патриоти казваме, че нещо няма да подкрепим, веднага се появява Марешки и гласува „за”. Сега същият този човек говори за опитомена опозиция – това е смешно”, каза Каракачанов. Той призова Марешки да „изживее последното си лято” и отново се закани, че за всички обидни квалификации ще го съди. „Проблемът в Обединените патриоти е, че там има стари напрежения отпреди шест-седем-осем години, които избуяват от време на време, когато между партньорите няма нормален диалог”, каза Каракачанов. Той добави, че след разговори всички различия били изгладени и „бяха канализирани в правилното русло”. „Моя грижа е да се опитвам да балансирам и стабилизирам коалицията”, допълни той. Каракачанов е категоричен, че ОП трябва да се явят заедно на изборите – както на европейските, така и на местните. Относно смъртта на двамата пилоти на Ми-17 край Пловдив, Каракачанов коментира, че основната причина за фаталния инцидент била „загубата на летателни рефлекси заради малкото летателни часове”. „25 години ние се занимаваме с клюки, простотии и скандали. Загубихме усещането за това, че трябва да се грижим за своите институции, за армията”, коментира Каракачанов.", "date": "2018.07.31", "title": "Каракачанов: Направих си тест за наркотици, ще има съд за \"господина с жълтите панталонки\""}
{"url": "https://www.faktor.bg/bg/articles/zelen-vodohvashtaniyata-v-pirin-sa-za-nuzhdite-za-oradiyata-na-pravene-na-izkustven-snyag", "text": "Активистите на \"Зелените\" - Петко Ковачев, заяви пред  \"Здравей, България\" на Нова телевизия, че правителството е направило същата грешка, която преди време направи МОСВ - довери се не на правото, а на интереса. За втори път ВАС посочи, че държавата не си върши работата и ще си понесе отговорността - да пусне процедурите за екологична оценка и оценка на въздействието върху околната среда, незаконността на строителството на нови писти и незаконността на новите водохващания.  Ковачев обясни, че водохващанията ще бъдат за нуждите за оръдията на правене на изкуствен сняг, което призна и бившият съветник на бившия икономически министър Божидар Лукарски - Владимир Каролев, който уточни, че ставало въпрос за част от водохващанията. Екоактивистът заяви, че \"Юлен\" плаща около 16 000 лева за вода за оръдията за сняг, което е 10 пъти по-малко, отколкото гражданите плащат за черпене на вода от кладенец, даже не от ВиК. Много съм доволен от това решение, добави Каролев. Той обяви за \"измишльотини\" това, че щяло да се строи на 48% от територията на парк \"Пирин\". Има 64 решения на ВАС, че тези хора, които сега водят дело за плана за управление на Пирин. Хващам се на бас, че на петчленка във ВАС ще падне, разпали се Каролев, според когото и от ЕК казали (бел. ред. - комисар Кармену Вела), че няма нарушение на европейски регламент. Отричам това определение, вие отричате 64 съдебни решения, довърши Каролев. Министър Димов просто трябваше да направи преценка т.е. да има процедура дали да има екооценка на плана за управление на Пирин, а той отказа да го стори, каза Петко Ковачев. Една екооценка струва 10 000 лева, а Димов и Валери Симеонов изхарчиха няколко пъти повече да убеждават света за глупости, добави Ковачев, визирайки срещите на двамата с ЮНЕСКО - в Париж и Бахрейн.", "date": "2018.07.31", "title": "Зелен: Водохващанията в Пирин са за нуждите на оръдията за изкуствен сняг"}
{"url": "https://www.faktor.bg/bg/articles/zapochva-protsesat-sreshtu-pol-manafort-parviyat-obvinyaem-v-razsledvaneto-za-ruska-namesa-v-izborite", "text": "Бивш съветник на президента на САЩ Доналд Тръмп застава днес пред съда. Пол Манафорт е първият обвиняем в разследването за руска намеса в кандидат-президентската кампания през 2016 г.  Пол Манафорт ще е първият бивш съветник на президента, обвинен в банкови и данъчни измами от федералните следователи. Процесът цели да разнищи и евентуалната руска намеса в президентските избори през 2016 г. Независимо че делото е фокусирано върху финансови престъпления, то носи и много политически окраски. Манафорт е човекът, който отговаряше за кампанията на Тръмп в продължение на три месеца и за когото се знае, че е присъствал на среща с руски агенти, които са му предложили информация за опонента на Тръмп - Хилъри Клинтън.  Този процес се очаква да бъде кулминацията на 14-месечното разследване на специалния прокурор Робърт Мълър. Президентът обвини вчера Мълър в \"конфликт на интереси\", заради които той не бива да води разследването. В Туитър Тръмп коментира, че през годините е имал \"много лоши служебни отношения\" с Мълър и нарече цялото разследване “лов на вещици”, насочен към прекратяване на президентството му.", "date": "2018.07.31", "title": "Започва процесът срещу Пол Манафорт - първия обвиняем за руска намеса в изборите на САЩ"}
{"url": "https://www.faktor.bg/bg/articles/novini/balgariya/politolog-edinstvenata-alternativa-e-bsp-no-ne-e-zhelana-ot-horata", "text": "Социологът Кольо Колев смята, че заради проблемите в управлението на България и постоянните скандали, правителството няма да изкара целия си мандат. Той прогнозира в студиото на \"България сутрин\", че кризите и скандалите за управляващите ще продължават, но не може да каже кога точно ще бъдат следващите извънредни парламентарни избори. \"На пръв поглед управлението изглежда стабилно, но виждате непрекъснато напрежение и искри, които имат. Парламентарното мнозинство се крепи на два гласа. Това е много нестабилно. До едно време ще може да се крепи, но няма да е особено дълго, защото непрекъснато се пораждат тези скандали\", коментира социологът Кольо Колев пред Bulgaria ON AIR. Според него големият проблем на управлението е, че при кризите и напрежението, като тези свързани с майките на деца с увреждания, се чака намесата на премиера Бойко Борисов. \"Всичките тези неща показват, че няма институции. Трябваше да има институция, която да се занимава с това да вземе решение. Тук се разчита на едноличната воля на някой силен\", каза още Колев. Политологът Румяна Коларова също е на мнение, че са нужни рокади във властта и че има проблем с институциите. \"До края на годината това трябва да стане и то трябва да стане по логиката на учебникарската политология. Това е неизбежно. Друг е въпросът е кой, как и защо\", подчерта още тя. Според нея ГЕРБ плаща цена за управлението си с \"Обединените патриоти\", но печели поне някаква стабилност, а единствената алтернатива е БСП, но тя не е желана от хората, подчерта Румяна Коларова.", "date": "2018.07.31", "title": "Политолог: Единствената алтернатива е БСП, но не е желана от хората"}
{"url": "https://www.faktor.bg/bg/articles/rumanets-obidi-upravlyavashtata-partiya-s-antipravitelstven-registratsionen-nomer-na-kolata-si", "text": "Румънец, който се прибрал в родината си с кола, чиито регистрационни номера съдържат антиправителствено послание, предизвика дебат, след като полицията свали номерата му, предаде БТА. Автомобилът е регистриран в Швеция с номера, съдържащи само букви, чийто прочит отправя неприлично послание към управляващата Социалдемократическа партия (СДП). Надписът MUIEPSD на жаргон означава „Да го д...ш СДП“. Мъжът бил спрян вчера рано сутринта в Букурещ, номерата на автомобила били свалени от полицаите, а шофьорът и 8-годишният му син бяха отведени в полицейско управление. Скандалните номера и шофьорската книжка на мъжа били отнети, въпреки че посолството на Швеция съобщи, че регистрационните номера са валидни и с тях може да се пътува в целия ЕС. Собственикът на автомобила - 45-годишният Ръзван Щефанеску, обясни пред в. „Адевърул“ какво е имал предвид с избора си на регистрационен номер. Мъжът казал, че в тълковния речник първото значение на думата MUIE е „уста“, следват значения, като „мамя“, „подвеждам с думи“. Според него именно това прави управляващата СДП. Мъжът разказа, че откакто е влязъл в Румъния на 18 юли, няколко пъти бил спиран от полицията заради номерата, но вчера полицията в Букурещ му ги отнела. Зам.-директорът на пътната полиция Мариан Бадя оправда тези действия с конвенция на ООН от 1968 г., ратифицирана в Румъния, според която регистрационните номера на автомобилите трябва задължително да съдържат цифра. Това, което не знаеше комисарят от полицията, е, че ООН промени конвенцията през 2016 г. и в момента е позволено регистрационните табели да съдържат само букви, отбелязва в. „Адевърул“. Специалисти по право, цитирани от вестника, посочват, че регистрационните номера на румънеца, живеещ в Швеция, нарушават обществения морал, но все пак са валидни. Според юристите действията на полицията представляват злоупотреба. В коментар телевизия Диджи 24 отбеляза, че румънската полиция се е провалила на един от най-важните изпити - по политическа резистентност. Това, което трябваше да остане просто обикновен факт от вестникарската хроника, се превърна в тест за полицията, която дори сега не е сигурна в законовите аргументи срещу шофьора, превърнал регистрационните си номера в политически протест, посочи журналистът Козмин Прелипчану. Мъжът е замислил номера на автомобила си като протест, а полицията го интерпретира като обида, добави той. Румънци, живеещи зад граница, пък обявиха, че също ще се върнат в Румъния с персонални регистрационни номера на автомобилите си. Румънец, живеещ в Белгия, публикува снимка на автомобила, с който ще се прибере, а регистрационният му номер гласи: „1 Долу СДП“ (1 JOS PSD).", "date": "2018.07.31", "title": "Румънец протестира с антиправителствен регистрационен номер на колата си"}
{"url": "https://www.faktor.bg/bg/articles/reporterat-razkril-uotargeyt-se-pritselva-v-tramp-v-nova-kniga", "text": "Боб Удуърд - един от журналистите, чието отразяване на скандала „Уотъргейт“ помогна за свалянето на президента Ричард Никсън, се прицелва върху администрацията на президента Доналд Тръмп в последната си книга, предаде БГНЕС. „Страхът: Тръмп в Белия дом“, както е озаглавена книгата, „разкрива в безпрецедентни детайли ужасяващия живот в Белия дом при пребиваването на Доналд Тръмп и как президентът взема решения по важните външни и вътрешни въпроси“, заявиха издателите от „Саймън и Шустер“, съобщи агенция Франс прес. Управлението на Тръмп, което, макар и на по-малко от две години, вече предизвика оттеглянето на редица високопоставени служители, е в центъра на различни скандали, сред които е упоритият слух, че кампанията му е била в заговор с Русия.  Боб Удуърд и Карл Бърнстейн поведоха екипа от „Вашингтон пост“, който разследва случая през 1972 г. в хотел „Уотъргейт“, което в крайна сметка доведе до скандал в Белия дом, принудил Никсън да подаде оставка през 1974 г. Книгата на Удуърд, който още е в екипа на „Вашингтон пост“, излиза на 11 септември.", "date": "2018.07.31", "title": "Репортерът, свалил президента Никсън с разкриването на „Уотъргейт“, се прицелва в Тръмп"}
{"url": "https://www.faktor.bg/bg/articles/tsaryat-agitira-za-aets-belene", "text": "Тези дни, пътувайки в самолета от Мадрид за София, попаднах на интервю на министъра на регионалното развитие и благоустройството за списание “Bulgaria ON AIR”.   Държа да поздравя министър Николай Нанков, че след толкова години успя да задвижи идеята за въвеждане на т.нар. тол система и в България и да му пожелая успех, пише той, съобщиха от пресофиса на Н. В. Цар Симеон II Спомних си 2003 г., когато като министър-председател се срещнах с представители на най-големите португалски компании, които се интересуваха от строителството на магистрала “Тракия” и проектът за договор с тях предвиждаше използването на тол система. Тогава, познавайки добре Португалия, която разполага с едни от най-хубавите пътища в Европа, които се поддържат в изключително добро състояние, именно чрез събираните тол такси, ми се видя изгодно за България да привлечем такъв голям чуждестранен инвеститор. След това бях остро критикуван, незаслужено обвиняван в какви ли не “далавери” и поради големият отпор на различни кръгове у нас, идеята беше провалена. Питам се колко ли пари изгуби държавата от това отлагане, колко пътища щяха вече да бъдат ремонтирани със събраните средства и как по-различно би изглеждала транспортната ни мрежа днес. Трябваше ли да изминат близо 15 години, преди да стигнем до извода, който много други по-развити европейски държави бяха направили, че събирането на тол такси е икономически по-изгодно за държавата от продажбата на винетки. През България минава голям транзитен трафик от и за Турция и Близкия Изток, но не се събират достатъчно средства, както това правят нашите съседи. Разчетите, направени от експерти в Министерството на регионалното развитие и благоустройството, които цитира министър Нанков, говорят сами по себе си. От винетни стикери годишно приходите са 300-350 млн. лв. срещу очакваните три пъти повече след като бъде въведена тол системата. Жалко за пропуснатите възможности! Сега вече щяха да бъдат реализирани някои важни пътни проекти и ремонтирани други трасета, които поради липса на пари са си останали така, както са били построени преди 50 години. Подобна е и картинката с проекта за атомната централа „Белене”. Моето правителство размрази проекта, за да може да се осъществи този стратегически важен обект за националната ни сигурност, но популизма взе надмощие над здравия разум. Знаем какво последва. А днес – години по-късно, и то години на пропуснати ползи, отново започваме да говорим за нуждата от тази централа. За тези загубени години колко ли по-добре щеше да се е развила икономически България, ако разполагаше с нужната за това пътна и ядрена инфраструктура.", "date": "2018.07.31", "title": "Царят агитира за АЕЦ „Белене”"}
{"url": "https://www.faktor.bg/bg/articles/serviraha-ni-i-dogovor-za-samoletite-su-25", "text": "Предстои работа по сключване на договор за поддръжка и за възстановяване на летателната годност на самолетите Су-25, съобщи пред журналисти заместник-министърът на отбраната Анатолий Величков. Той уточни, че се цели да се възстанови летателната годност на до 14 Су-25, информира БТА. \"Това, което е споделил министърът на отбраната сутринта с кратката формулировка, че инцидентът е вследствие на загубени летателни рефлекси\", отговори Величков на въпрос ясна ли е причината за катастрофата с вертолет Ми-17 през юни. В нея загинаха двама пилоти. Заместник-министърът напомни, че състоянието на летателната ни техника не е най-доброто и добави, че МО е предприело мерки за възстановяване на летателната годност не само на хеликоптерната авиация, но с подписването на договора за интегрирана логистична поддръжка и на изтребителите МиГ-29 до 2021 година.", "date": "2018.07.31", "title": "Сервираха ни и договор за Су-25"}
{"url": "https://www.faktor.bg/bg/articles/nad-54-000-srabski-kompanii-sa-s-blokirani-smetki", "text": "Банкови сметки на 54 565 сръбски компании са блокирани, предаде БГНЕС. Общата стойност на блокираната сума е за 312 млрд. динари. Това сочат официалните данни на Народната банка на Сърбия. В страната действат 146 906 стопански дружества и 251 053 предприемачи, става ясно от Търговския регистър. 23 794 фирми са с блокирани сметки повече от три години. През техните банкови сметки няма никакъв паричен поток, съобщават още от Централната банка в Белград. 36 968 компании са с блокирани сметки повече от месец.", "date": "2018.07.31", "title": "Над 54 000 сръбски компании са с блокирани сметки"}
{"url": "https://www.faktor.bg/bg/articles/roditelite-na-pochinalata-rodilka-dashterya-ni-e-umryala-na-masata-a-ne-v-intenzivnoto", "text": "Сигурни сме, че става въпрос за лекарска грешка. В 9.20 часа излязоха и казаха, че секциото не е започнало, защото има проблем с упойката. Това каза в \"Здравей, България\" на Нова телевизия Веска Петрова, майката на починалата в Плевен родилка след планирано секцио. Бебето на 38-годишната Маргарита все още е в кома. Смъртта е настъпила в 9.30 часа. Детето го изнесоха в 9.50 часа - било без кислород, майката е била починала. Когато минаха покрай нас, му даваха изкуствено дишане с една помпичка, каза бащата на починалата жена – Петър Петров. Когато минаха покрай мен, пипнах дъщеря ми по ръцете и краката – бяха студени. Казах на лекарите \"Дайте си ми детето, то е умряло\". Дъщеря ми е умряла още там, на масата, а не в интензивното отделение, каза Веска Петрова. Бащата е категоричен, че дъщеря му никога не е боледувала сериозно. Никога не е имала проблем с упойките, нито пък е имала високо кръвно, както казват. Винаги е имала ниско кръвно.  Тя си отиде здрава и права, заяви майката на Маргарита. \"Анестезиоложката е някаква баба, въобще й нямам доверие\", ми каза дъщеря ми, посочи Веска Петрова.", "date": "2018.07.31", "title": "Родителите на починалата родилка: Дъщеря ни е умряла на масата, а не в интензивното"}
{"url": "https://www.faktor.bg/bg/articles/pak-valezhi-i-gradushki-no-toplo", "text": "Днес атмосферата над страната ще се задържи неустойчива. Преди обяд на отделни, а в следобедните часове отново на много места ще има краткотрайни валежи с гръмотевици. Има условия за градушки. В отделни райони на Западна и Централна България ще има значителни валежи. Ще духа слаб северен вятър. Максималните температури ще са предимно между 26° и 31°, в София - около 26°, съобщи „Фокус“.  Атмосферното налягане слабо ще се повиши и ще е близко до средното за юли.  Над Черноморието ще бъде предимно слънчево. Отново в следобедните часове ще има временни увеличения на облачността и на отделни места, главно по северното крайбрежие ще превали и прегърми. Ще духа слаб до умерен вятър от север-североизток. Максималните температури ще са 28°-30°. Температурата на морската вода е 25°-26°. Вълнението на морето ще бъде 1-2 бала. Над планините също ще се развива купесто-дъждовна облачност и ще има краткотрайни валежи с гръмотевици. Ще духа до умерен североизточен вятър. Максималната температура на височина 1200 метра ще е около 21°, на 2000 метра – около 16°.", "date": "2018.07.31", "title": "Пак валежи и градушки, но топло"}
{"url": "https://www.faktor.bg/bg/articles/novini/svyat/us-razuznavaneto-severna-koreya-stroi-novi-mezhdukontinentalni-raketi", "text": "Американските разузнавателни агенции смятат, че Северна Корея строи нови ракети, както показват неотдавнашни сателитни снимки на завод, където е била произведена първата ракета, способна да достигне източния бряг на Съединените щати, съобщава в. \"Вашингтон пост\", цитиран от Франс прес. \"Получени напоследък доказателства, включително снимки, направени от спътник през последните седмици, сочат, че е в ход работа по създаване на поне една, а може би и на две междуконтинентални ракети\", пише американският всекидневник, като се позовава на анонимни източници, пише БТА.", "date": "2018.07.31", "title": "US-разузнаването: Северна Корея строи нови междуконтинентални ракети"}
{"url": "https://www.faktor.bg/bg/articles/novini/svyat/tramp-vodim-pregovori-s-es-za-izgrazhdaneto-na-9-do-11-terminala-koito-shte-priemat-vtechnen-gaz-ot-sasht", "text": "Европейският съюз обмисля възможността за изграждане на терминали за закупуването на втечнен природен газ от САЩ, обяви американският президент Доналд Тръмп по време на пресконференция с италианския премиер Джузепе Конте, предава РИА Новости. Както Тръмп поясни, става на въпрос за изграждането на 9 до 11 терминала. „И ние вече водим преговори с Европейския съюз за изграждането на 9 до 11 терминала, които ще приемат втечнен газ от САЩ“, заяви той. Американският президент добави, че изграждането на тези съоръжения ще бъде финансирано от бюджета на Европейския съюз.", "date": "2018.07.31", "title": "Тръмп: Водим преговори с ЕС за изграждането на 9 до 11 терминала, които ще приемат втечнен газ от САЩ"}
{"url": "https://www.faktor.bg/bg/articles/pak-arestuvaha-bez-obyasnenie-chlenove-na-ruskata-protestna-grupa-pusi-rayat", "text": "Четирима души - три жени и един мъж - от руската протестна пънк група \"Пуси Райът\" бяха арестувани снощи от полицията в Москва веднага след освобождаването им от затвора, където прекараха 15 дни заради протестната им проява на финала на световното футболно първенство, предаде Франс прес. Трите певици бяха силно изненадани от повторния арест. Четвъртият арестуван протестиращ написа в Туитър: \"Какъв обрат настъпи!\" Не се знае каква е причината за повторния арест, отбелязва АП. На финала на световното първенство по футбол четиримата активисти, облечени в полицейски униформи, се втурнаха на терена и за кратко прекъснаха мача между Франция и Хърватия. Групата \"Пуси Райът\" заяви, че по този начин те протестират срещу широките правомощия на полицията, настояват за реформи и за освобождаване на политическите затворници в Русия, посочва АФП.", "date": "2018.07.31", "title": "Пуснаха от затвора членове на \"Пуси Райът\" и пак ги арестуваха"}
{"url": "https://www.faktor.bg/bg/articles/dnes-premierat-shte-se-sreshtne-s-mayki-na-detsa-s-uvrezhdaniya", "text": "Премиерът Бойко Борисов ще разговаря с представители на двата протестиращи лагера на майки и хора с увреждания пред парламента, съобщи БНР. Очаква се да бъдат обсъдени възможностите за осигуряване на допълнителни средства през следващата година за хората с увреждания. От изказвания на Борисов през последните дни стана ясно, че с бюджет 2019 няма да има възможност да се удовлетворят всички желания на протестиращите, свързани с подготвяната реформа и новите закони. По думите на социалния министър Бисер Петков, ще се обсъждат възможните стъпки за следващата година, ще се набележат и следващи действия в рамките на управленския мандат. Обединени под мотото \"Системата ни убива\" вчера майки на деца с увреждания излязоха на национален протест. Те поискаха достоен живот за децата си и истинска реформа в областта на личната помощ.", "date": "2018.07.31", "title": "Премиерът се среща с майки на деца с увреждания"}
{"url": "https://www.faktor.bg/bg/articles/ministar-na-oresharski-vidya-v-naselenieto-na-balgariya-vinata-za-tsarskite-konyushni", "text": "Населението на България има трайния навик, когато нещо не съществува, то да не представлява проблем. Колкото по-прост е човек, толкова повече смята, че този номер ще мине. За много неща в България е така, колкото по-простички, толкова по-лесно стават. Основанието вероятно у хората, независимо на какви позиции са в своя свят, е може би съвсем основателно. За нас, които сме, за жалост, повече наблюдатели, отколкото действащи лица, остава въпросът   дали ще останем при този конкретен случай и да погледнем на въпроса малко по глобално.   Това заяви бившият министър на културата в кабинета \"Орешарски\" Петър Стоянович във връзка с пожара в Царските конюшни. Трябва да се върви с моркова и тоягата и санкциите за собствениците на тези сгради да бъдат изключително строги. За да можеш да изискваш от тези хора, трябва да ги стимулираш, като например им намалиш данъците за определен период от време, добави Стоянович. По думите му трябва да има пълно преразглеждане на списъка с паметници на културата. Когато си отидат 50 или 500 тютюневи складове или конюшни, тогава си отива България, подчерта той. Хората, които се занимават с духовната сфера, в малка степен имат лично и сърдечно отношение към културното ни наследство. Трябва да се захванем и да променим нещо много сериозно в практиката и в органите за надзор. Трябва да има едно надпартийно съгласие, над дребнотемието, как да се направят тези неща, къде в законодателството да се заложат и как да има последващ контрол, заяви Петър Стоянович. Около казуса с Двойната къща стана ясно, че е бил предлаган подкуп от 100 хил. лв. на бившия министър на културата Петър Стоянович, за да промени статута на културния паметник. Сегашният  министър Боил Банов коментира, че ако на него му се случи нещо подобно, \"ще се обадя в прокуратурата и ще чакам да ми кажат как да действам нататък\".", "date": "2018.07.31", "title": "Министър на Орешарски видя в \"населението на България\" причината за  пожара в \"Царските конюшни\""}
