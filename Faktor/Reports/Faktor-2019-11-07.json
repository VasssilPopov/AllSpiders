{"url": "https://faktor.bg/bg/articles/56-ot-amerikantsite-ochakvat-tramp-da-bade-preizbran", "text": "По-малко от една година преди президентските избори в САЩ през 2020 година, мнозинството от регистрираните избиратели смятат, че най-вероятно Доналд Тръмп ще спечели втори мандат като президент на страната, показва ново проучване на общественото мнение на американската редакция на Politico, цитирана от \"Фокус\". Анкетата, изготвена със съдействието на Morning Consult, показва, че 56% от гласоподавателите очакват президентът да бъде преизбран, включително 85% от републиканците и 51% от независимите. За сравнение, повече от 35% от демократите твърдят същото. Повече от 8 от 10 избиратели казват, че са мотивирани да гласуват през 2020 година, а 69% от тях са „много мотивирани“. Този ентусиазъм е главно сред избирателите на демократите и републиканците – грубо три четвърти от симпатизантите на всяка от партии се определя като „силно мотивиран“. И този ентусиазъм изглежда ще се превърне в перспективи за гласуване - 92 процента от анкетираните казват, че е вероятно ще изборите през следващата година, включително 96 процента от демократите и републиканците и 86 процента от независимите. „Перспективите за преизбиране на президента Тръмп изглежда предизвикват ентусиазъм на избирателите в целия политически спектър“, заяви Тайлър Синклер, вицепрезидент на Morning Consult.  „Нашите данни показват, че републиканците и демократите са еднакво склонни да твърдят, че са мотивирани и има вероятност да гласуват на изборите през следващата година“. Всъщност около четири на всеки 10 гласоподаватели казват, че ще мислят \"много\" за Тръмп, докато подават бюлетината си за президент догодина, включително 68 процента от републиканците. Но и демократите, и републиканците имат различни потенциално мотивиращи настроения относно изборите - по-вероятно е избирателите да кажат, че имат надежда за президентските избори (21%), последвани от притеснения (18%.) Анкетата на POLITICO / Morning Consult беше проведена онлайн на 1-3 ноември сред национална извадка от 1 983 регистрирани избиратели.", "date": "2019.11.07", "title": "56% от американците очакват Тръмп да бъде преизбран"}
{"url": "https://faktor.bg/bg/articles/boris-bonev-siderov-se-nadyava-da-e-zlaten-prast-v-stolichniya-obshtinski-savet", "text": "Борис Бонев коментира решението на Волен Сидеров да влезе в Столичния общински съвет и да зареже депутатската си работа. \"Не го познавам, но най-вероятно иска да си подсигури работа в политиката през следващите 4 години, тъй като не е сигурен, дали ще влезе в следващото Народно събрание\", заяви общинският съветник в предаването \"Свободна зона\" по ТВ Европа.  \"Аз не очаквам, че Волен Сидеров ще се държи подобаващо в общинския съвет и ще допринесе с нещо за София, но се надявам да ме опровергае. Много хора сме там, за да вършим работа. Лидерът на \"Атака\" най-вероятно смята, че отново ще е златен пръст, но този път в общинския съвет\", каза още Банов.", "date": "2019.11.07", "title": "Борис Бонев: Сидеров сменя парламента с общината, за да си гарантира още 4 години в политиката"}
{"url": "https://faktor.bg/bg/articles/gen-konstantin-popov-ne-vizhdam-osnovanie-za-sazdavane-na-obshta-evropeyska-armiya", "text": "Аз, като отчитам състоянието на Европейския съюз, не виждам особено основание на този етап да говорим за обща европейска армия, което означава, че гръбнакът на европейската отбрана ще продължат да бъдат нашите национални армии. Това каза председателят на парламентарната комисия по отбрана генерал Константин Попов при откриването на Международна конференция \"Европейската отбрана - една цел, много предизвикателства\", предаде Агенция „Фокус“.   Ген. Попов припомни, че България последователно провежда политика за модернизация на българската армия. „Народното събрание е одобрило три проекта: за Сухопътните войски, ВВС и Военноморските сили. Тази година придобиването на самолетите Ф-15 беше добра стъпка, предстои да бъдат финализирани и другите два проекта. Ще трябва да се модернизират и други елементи, за да се придобият и други основни системи на въоръжението. Комисията по отбрана в НС ще продължи да контролира процесите по модернизация на българската армия и ще настоява да се отделят необходимите финансови ресурси, като нашата цел е да се постигнат 2 % от БВП за отбрана“, добави още ген. Попов.   Той още веднъж акцентира, че европейската отбрана не може да се изгражда като алтернатива на колективната отбрана в рамките на НАТО.   „Повечето страни-членки на ЕС са и членки на НАТО. Не можем да си позволим да развиваме способности, отделно от НАТО. Важното е ние да развиваме такива способности, които ще позволят на ЕС да решава въпроси там, където НАТО няма да бъде интегриран“, допълни той. Генерал Попов отбеляза важността на работата в областта на сигурността в сътрудничество със страните от Западните Балкани.   „Трябва активно да работим за интегрирането на страните от Западните Балкани в общата система за сигурност и отбрана, а това е един от уроците, които научихме след последната мигрантска криза. Трябват общи усилия, за да могат такива рискове да се преодолеят. Необходимо е да анализираме и съвместно да търсим отговор на ключови въпроси, като например този за трансатлантическото сътрудничество и ролята на САЩ в европейската сигурност и отбрана, важен е и въпросът с Брекзит.   Привърженик съм на подхода, че Великобритания трябва да има роля в европейската сигурност и отбрана и трябва да се намери добрата формула за това“, добави още той.", "date": "2019.11.07", "title": "Ген. Константин Попов: Не виждам основание за създаване на обща европейска армия"}
{"url": "https://faktor.bg/bg/articles/cayuzat-na-cadiite-ppizova-ppezidenta-da-ne-podpisva-ukaza-za-naznachavaneto-na-ivan-geshev-za-glaven-prokuror", "text": "Cъюзът нa cъдиитe пpизoвa пpeзидeнтa Румен Радев да не подписва указа за назначаването на Иван Гешев за главен прокурор.  От най-голямата съсловна организация искат от държавния глава да стане инициатор за пpoдължaвaнe нa ĸoнcтитyциoннaтa peфopмa нa пpoĸypaтypaтa. Ha 24 октомври след близо десетчасово изслушване пленумът на Висшия съдебен съвет  - с 20 гласа \"за\" и 4 \"против\", избра за наследник на Сотир Цацаров настоящия му заместник Иван Гешев. На следващия ден предложение на съдебните кадровици беше изпратено на президента, от чийто указ зависи финализирането на процедурата. Досега призив към него да не подписва отправиха от „Бългapcĸи aдвoĸaти зa пpaвaтa нa чoвeĸa“, „Πpaвocъдиe зa вceĸи“,  бившият омбудсман Maя Maнoлoвa и предшественикът на Радев - Poceн Πлeвнeлиeв. В единствения си коментар по темата държавният глава обяви, че ще обяви решението си в обозрим срок и няма да го направи под натиск. ", "date": "2019.11.07", "title": "Cъюзът нa cъдиитe пpизoвa пpeзидeнтa да не подписва указа за назначаването на Иван Гешев за главен прокурор"}
{"url": "https://faktor.bg/bg/articles/novini-balgariya-dnes-bnt-navarshva-60-godini", "text": "Днес Българската национална телевизия навършва 60 години. За година на създаването на Националната Телевизия е приета 1959-та, когато е осъществено първото пряко излъчване на манифестацията за празника на Октомврийската революция. С думите на говорителя в 9 часа и 45 минути - \"Внимание, излъчваме в ефир\" се поставя началото на професионалната телевизия в България. Прякото излъчване се осъществява от режисьорите Ангел Вълчанов и Лидия Ишимбаева. Предаването е на 7-ми телевизионен канал, на който и до днес се излъчва програмата Канал 1 на Българската национална телевизия. Въпреки немалкото си години вече - ентусиазмът в екипа на телевизията е все така младежки. 60 години от осъществяването /1959/ на първото професионално предаване на Българската телевизия - излъчване на манифестацията по случай 42-ата годишнина от Работата по създаване и излъчване на български телевизионни предавания започва през 1951 г. по инициатива на катедрата по физика при Машинно-електротехническия институт в София под ръководството на  проф. Саздо Иванов. Към института се създава експериментален телевизионен център, който през 1952 г. осъществява лабораторно телевизионно предаване по кабел, а от навечерието на 1 май 1954 г. започват редовни телевизионни предавания. На 7 ноември 1959 г. е и дебютът на информационната рубрика \"Новини\", която от 20 юли 1960 г. прераства в централната информационна емисия \"По света и у нас\". Датата се счита за рожден ден на Българската телевизия. Парадът е заснет от 3 камери, разположени на балкона на Националната художествена галерия, на Мавзолея на Георги Димитров и на ъгъла на улиците „Васил Левски\" и „Цар Освободител\". ", "date": "2019.11.07", "title": "Днес БНТ навършва 60 години"}
{"url": "https://faktor.bg/bg/articles/tsvetanov-se-sreshtna-s-predstaviteli-na-fondatsiya-konrad-adenauer-v-berlin", "text": "По време на посещението си в Берлин, председателят на Управителния съвет на ЕАЦС Цветан Цветанов се срещна с Франк Прийс, зам.-ръководител на Главен отдел Европейско и международно сътрудничество на Фондация “Конрад Аденауер”, д-р Ларс Хенсел, ръководител на Департамента за Европа и Северна Америка и Филип Хухел, референт за Централна и Източна Европа. Цветанов представи акцентите в планираните инициативи на центъра за предстоящата календарна година, като подчерта, че фондация Конрад Аденауер е силен пример за добра работа в сферата на справяне с комунистическото минало. Обсъдена беше ситуацията в Черноморския регион и важната роля на неправителствения сектор за увеличаване на осведомеността на гражданите и политиците чрез анализи и изследвания за геополитическия развой на събитията и основните геополитически претенденти за влияние. Цветанов отбеляза важната роля на силната подкрепа от Германия за европейската перспектива на страните от Западните Балкани за приобщаването им към евро-атлантическите ценности.", "date": "2019.11.07", "title": "Цветанов се срещна с представители на Фондация “Конрад Аденауер” в Берлин"}
{"url": "https://faktor.bg/bg/articles/nyu-york-tayms-makedonskoto-pravitelstvo-e-ruhnalo", "text": "След изявленията на френския президент Еманюел Макрон във връзка с неполучаването от ЕС на дата за присъединителни преговори за Северна Македония един от най-влиятелните американски вестници пише в анализ, че македонското правителство е рухнало, пише скопският вестник \"Вечер\", цитиран от БТА. Правителството на премиера Зоран Заев в Северна Македония е в колапс, процесът на разширяване на ЕС е застрашен, пише авторитетният американски вестник за работата на френския президент и ситуацията в Северна Македония след последната среща на върха на ЕС, отбелязва \"Вечер\". Управляващият СДСМ започна да се подготвя за избори, пише МКД, отбелязвйки, че на вчерашното заседание на Централния съвет на СДСМ председателят на партията и премиер Зоран Заев е заявил в очакване на изборите на 12 април, че СДСМ е фаворит според анкетите и партията е готова да влезе в изборния процес. По предложение на Заев Централният съвет единодушно избра Люпчо Николовски за шеф на изборния щаб на СДСМ, пише изданието. Централният съвет на СДСМ задължи заместник-председателката на партията Радмила Шекеринска да координира дейностите около новата изборна програма на партията, предаде БТА. Абсурдно е да се обсъжда промяна на изборния модел пет месеца преди изборите, заявил депутатът от Демократичния съюз за интеграция Артан Груби, цитиран от \"Независен весник\". Груби каза, че политическите партии са съгласували промени в изборния закон, в които не се предвижда промяна на изборния модел, пише изданието. Депутатът съобщи, че в неделя ще има среща на политически партии, неправителствени организации и международни организации и вече е съгласуван текст на проектозакон, който ще включи всички препоръки на наблюдателските мисии на ОССЕ-ОДИЧП от последните три изборни цикъла - президентски, местни и референдум и в това предложение не се обсъжда изборният модел.", "date": "2019.11.07", "title": "\"Ню Йорк таймс\": Македонското правителство е рухнало"}
{"url": "https://faktor.bg/bg/articles/atanas-slavov-mozhe-da-se-okazhe-che-nyama-mnogo-zhelaeshti-za-predsedatel-na-kpkonpi-postat-ne-e-podhodyasht-za-tsatsarov", "text": "Не мога да предполагам дали ще има номинации, но е възможно да възникне проблем по поне по две причини. Това каза за БНР експертът в Антикорупционния фонд Атанас Славов относно процедурните правила, по които парламентът ще избере кой да застане начело на КПКОНПИ. „В последния си доклад ЕК, в рамките на Механизма за сътрудничество и оценка особено насочи вниманието към статута на комисията и липсата на гаранции за нейната независимост предвид начина, по който се избират председателят и членовете...На второ място е създалата се цялостна обществена реакция около дейността на Антикорупционната комисия - различни спорни производства, спорни решения, селективния подход. Наистина може да се окаже, че няма много желаещи да седнат на горещия стол на председателя, имайки предвид как той напусна комисията в предходните месеци“. Няма и гаранция, че подобен скандал не може да се повтори отново, предвид липсата на възможност да бъде проверен в аванс следващият председател, който само трябва да предостави декларация за имотното си състояние: „Щом законът е предвидил кандидатите да подават декларации на етапа на конкурсната процедура, най-малкото комисията в парламента, която разглежда кандидатурите и прави изслушването, трябва да има правомощие да извърши проверка и да потърси съдействие от съответните държавни институции. Иначе би било безсмислено да се подават едни декларации на етап „конкурсна процедура“ и те просто да са за сведение“. Относно възможността поста да заемат настоящия главен прокурор Сотир Цацаров, депутатът и бивш заместник-вътрешен министър Красимир Ципов или настоящият министър на правосъдието Данаил Кирилов: „Големият проблем е, че професионалистите с доказан професионален авторитет рядко се съгласяват да участват в една процедура, която изначално е политически детерминирана, така че аз предполагам наистина, че ще са кандидати, които ние познаваме от публичното им участие, от заемането на различни постове… Дори да се търси някакъв независим експерт, който се съгласи да бъде номиниран, поставен при тези условия, можем да сме свидетели на развитие в стил „комисията Златанов“ или, което се случи сега с г-н Георгиев….\" Паралелно с избора в Антикорупционната комисия догодина ще започне избор на Инспекторат към Висшия съдебен съвет, който инспекторат, по отношение на магистратите, има функциите, които има в Комисията по отношение на всички останали - тоест проверки на имуществени декларации, проверки за конфликт на интереси. Да бъде главен инспектор в Инспектората е много по-подходящ за г-н Цацаров пост, отколкото да е председател на Антикорупционната комисия“. Според Славов трябва да има прозрачност относно имуществото на общинските съветници и техните потенциални зависимости.", "date": "2019.11.07", "title": "Атанас Славов: Ще се окаже, че няма много желаещи за председател на КПКОНПИ, постът не е подходящ за Цацаров"}
{"url": "https://faktor.bg/bg/articles/ninova-1-18", "text": "Корнелия Нинова се вживя в ролята на прокурор и на омбудсман едновременно. Тя призова всички, които са ощетени от властта, да подават сигнали на \"Позитано\" 20.  \"Репресиите на властта продължават и след изборите\". Това каза лидерът на БСП Корнелия Нинова по време на брифинг в Народното събрание. \"След малко ще дам думата на нашия кандидат в Ловеч за кмет, за да чуете от нея какво се случва след изборите. Тя е председател на Българската асоциация на производители на облекло и текстил. Преди това - това, което тя ще ви разкаже не е единственият случай на репресии срещу наши кандидати в цялата страна. Само за няколко дни застъпници в Благоевград получиха предупреждение за уволнение от работа. В Община Дупница наш служител на ВиК също е заплашен\", заяви Нинова.  Тя посочи, че в Община Септември е уволнена учителка от детска градина, която е член на БСП и член на ОИК. Нинова се обърна към всички хора, застрашени от репресии на управляващите. \"Моля, всеки сигнал подавайте при нас. Ще ви защитим с всички средства - юридически и политически. Няма да ви оставим на тези репресии сами. Обръщам се към държавните служители, някои от които споделиха, че ги изпращат на измислени проверки, които нямат никакво основание. Не изпълнявайте такива заповеди, накрая ще си измият ръцете с вас\", подчерта Нинова.", "date": "2019.11.07", "title": "Нинова се вживя в ролите на прокурор и омбудсман: Подавайте всички сигнали за репресия при нас"}
{"url": "https://faktor.bg/bg/articles/amerikanski-f-16-izpusna-raketa-nad-yaponiya", "text": "Изтребител на ВВС на САЩ Ф-16 изпусна учебен снаряд, докато траеше тренировъчен полет над японската префектура Аомори. За инцидента информира  американското военно командване в Япония. Ракетата е паднала в района на частен сектор в село Рокас. То е на няколко километра от определената зона за полет. Информация за щети и наранявания няма, по данни на РИА Новости. Инциденти с американски военни самолети в Япония се случват неведнъж. В края на август пластмасов илюминатор \"изпадна\" по време на полет от тежък транспортен хеликоптер CH-53 и отиде в морето край бреговете на Окинава. Там през декември 2016 г. американски конвертоплан катастрофира по време на зареждане с гориво във въздуха.", "date": "2019.11.07", "title": "Американски Ф-16 изпусна ракета над Япония"}
{"url": "https://faktor.bg/bg/articles/stefan-danailov-ima-golyama-metastaza-v-beliya-drob", "text": "Голяма метастаза в лимфен възел в областта на белия дроб е причината за тежкото състояние на Стефан Данаилов, който се бори за живота си в реанимацията на Военномедицинска академия, пише \"Монитор\". Дихателната недостатъчност, заради която се е наложило да му бъде направена трахеотомия и да бъде поставен на апаратно дишане, затруднява и сърдечната и бъбречната дейност на актьора. Метастазата е открита още при приемането на 76-годишния Стефан Данаилов във ВМА. През 2013 г. Мастера бе диагностициран с Неходжкинов лимфом - заболяване, при което злокачествените клетки се образуват в лимфната система. Тогава засегнатият лимфен възел е в коремната област, но въпреки лечението сега медиците са открили голямо образувание в областта на белия дроб. Посещенията при актьора са строго забранени, защото имунната му система практически не функционира. Лекарите отказват да предоставят информация освен на най-близките му - племенницата му Росица Обрешкова и доведения му син Росен Цанков.", "date": "2019.11.07", "title": "Стефан Данаилов има голяма метастаза в белия дроб"}
{"url": "https://faktor.bg/bg/articles/politsay-prostrelya-23-godishen-pri-opit-da-izbyaga-ot-proverka", "text": "23-годишен от Плевен е прострелян в крака след полицейско преследване, съобщават от ОД на МВР. Вчера около 22.10 часа в Плевен на булевард „Данаил Попов\" служители на Първо РУ извършват проверка на 23-годишен мъж. Той осуетил проверката и побягнал. Служител на реда го предупредил да спре, че ще стреля. Нарушителят не се подчинява и продължава да бяга. Полицаят използвал помощни средства и произвежда изстрел със стоп патрон от служебното си оръжие - пистолет в безопасна посока. 23-годишният продължава да бяга и с втория изстрел със стоп патрон е улучен в ляв крак. Оказана му е медицинска помощ в ЦСМП - Плевен, където е прегледан. Без опасност за живота е настанен за наблюдение в \"Ортопедична клиника\" към УМБАЛ \"Д-р Георги Странски\" - Плевен. Работата продължава под ръководството и контрола на РП – Плевен за престъпление от НК.", "date": "2019.11.07", "title": "Полицай простреля 23-годишен при опит да избяга от проверка"}
{"url": "https://faktor.bg/bg/articles/izdirvat-rusnak-za-ubiystvoto-kray-chengene-skele", "text": "Руски гражданин се издирва за убийството на 30-годишния мъж, чийто труп бе открит край рибарското селище Ченгене скеле в понеделник. Това съобщи пред журналисти директорът на Областната дирекция на МВР в Бургас старши комисар Радослав Сотиров. Сигналът за зловещата находка бе подаден на 4 ноември сутринта. Тялото е било намерено от затворници на лек режим, които засаждали дървета. Те изхвърляли боклуци в района на рибарското селище, когато се натъкнали на трупа в канавката. Аутопсията е показала, че смъртта на младия мъж, който е от ромски произход, е настъпила след побой. \"Служителите на МВР успяха за много кратко време да извършат много процесуално следствени действия и да съберат данни за извършителя на престъплението. Но се работи изключително усилено. На този етап можем да говорим за разкрито престъпление\", каза ръководителят на Апелативната прокуратура в Бургас Любомир Петров. Към момента разследващите се въздържат от информация дали убийството е извършено на мястото, където е изхвърлен трупа или тялото е пренесено край рибарското селище и затрупано с гуми по-късно. Комисар Сотиров уточни, че са назначени множество експертизи и към момента се изяснява мотивът за убийството. \"Като излязат резултатите, най-вероятно ще пристъпим към конкретизация на извършителя, идентификация и задържане\", добави шефът на бургаската полиция.", "date": "2019.11.07", "title": "Издирват руснак за убийството на мъж край Ченгене скеле, открит от затворници"}
{"url": "https://faktor.bg/bg/articles/prokurori-i-sledovateli-do-ek-nedopustima-politicheska-namesa-pri-izbora-na-gl-prokuror", "text": "Асоциацията на прокурорите и Камарата на следователите в България адресираха писмо до председателя на Европейската комисия Франс Тимерман и Вела Йоурова, комисар по правосъдието, потребителите и равнопоставеност между половете заради атаката срещу съдебната власт около избора на главен прокурор в страната, съобщиха от пресцентъра на Асоциацията. В писмото на двете съсловни организации се аргументира тяхното становище относно процедурата за избор на главен прокурор на Република България. Същата е окачествена като законосъобразна, публична и прозрачна. Изразеното мнение е мотивирано с хронологията на процедурата по избора, както и с представянето на номинирания кандидат г-н Иван Гешев в продължилото почти десет часа изслушване от Пленума на ВСС. Отразени са и събитията, които предшестваха и съпътстват и понастоящем избора на главен прокурор на Република България, включително и публикациите в средствата за масова информация, насочени срещу г-н Гешев. Отбелязано е, че по тези публикации компетентните държавни органи в рамките на своята компетентност са извършили незабавно съответни проверки, при които не са били събрани данни за допуснати от г-н Гешев нарушения на закона. Като осъждат опитите за вмешателство в правомощията ВСС във връзка с избора на нов главен прокурор двете професионални организации оценяват обстановката, съпътстваща неприключилия все още избор, като опит за недопустима политическа намеса и изказват своето убеждение за законността на проведената процедура.", "date": "2019.11.07", "title": "Прокурори и следователи с остра позиция до ЕК и Тимерманс: Недопустима политическа намеса в избора на главен прокурор"}
{"url": "https://faktor.bg/bg/articles/mvr-izdirva-mazh-napravil-opit-za-vaorazhen-grabazh-v-benzinostantsiya-v-sofiya", "text": "МВР издирва мъж, направил опит да обере бензиностанция в столицата тази нощ, съобщава bTV. Мъжът е бил маскиран и въоръжен. Влязъл в бензиностанцията и поискал от касиерката да му даде оборота. Тя обаче му казала, че е натиснала паник бутона и всеки момент ще дойде полиция. Чувайки това, мъжът е избягал от обекта без да вземе и стотинка.", "date": "2019.11.07", "title": "МВР издирва мъж, направил опит за въоръжен грабеж в бензиностанция в София"}
{"url": "https://faktor.bg/bg/articles/rast-v-proizvodstvoto-na-mlyako-i-mlechni-produkti-tazi-godina", "text": "Над 6% ръст в производството на месо и месни продукти отчита България за миналата година. Тенденцията на ръст в производството на мляко и млечни продукти се отчита и за деветте месеца на тази година. Това обяви министърът на земеделието Десислава Танева. „Искам да кажа че цифрите, изобщо за стокообмена със селскостопански стоки, са положителни – със положително търговско салдо. Основният партньор в тази търговия и износ остава Европейският съюз с близо 75% от стокообмена“. Министър Танева направи изказването си при откриването на международно изложение в София за продукти в областта на виното, млякото, мечните продукти и храните.", "date": "2019.11.07", "title": "Ръст в производството на мляко и млечни продукти тази година"}
{"url": "https://faktor.bg/bg/articles/ek-rastat-na-realniya-vatreshen-produkt-na-balgariya-shte-namalee-ot-3-6-na-2-9", "text": "В следващите две години растежът на българската икономика ще изгуби почти една пета от темпото и ръстът на реалния вътрешен продукт ще намалее от 3.6% на 2.9%. Забавянето (спрямо предходната година) ще се усети още догодина, защото понижаването е от 3.6% за 2019 г. на 3% за 2020 г. Такава е есенната прогноза на Европейската комисия за страната, публикувана днес заедно с очакванията за всичките 28 държави в Европейския съюз. В нея спрямо пролетната прогноза от месец май се подобряват очакванията за тази година (от 3.3% на 6%) и се влошават тези за догодина (от 3.4% на 3%). При средно темпо на растеж от 1.8% в периода 2011-2015 г. показателите като че ли изглеждат добре. Но в същото време е видимо предупреждението, че забавянето, започнало преди 4 години, продължава и ще достигне най-ниското си ниво (2.9%) през 2021 г. Данните идват в момент, когато правителството представи проект за бюджета през 2020 г., в който според анализатори, цитирани от \"Капитал\", не се виждат предвидени политики и средства за влошаване на икономическата ситуация. В обобщен вид заключението е следното: \"Икономическият растеж на България ще се забави и ще остане близо до потенциала. Въпреки слабото външно търсене и повишената несигурност в чужбина растежът ще се движи от динамиката на вътрешното търсене. Износът и вносът ще растат с умерено темпо и според очакваното външно търсене. Инфлацията ще намалява с отшумяването на временни фактори и цените на петрола се понижават допълнително.\" Публичният дълг ще намалява, правителството ще поддържа излишък, смятат още в комисията.", "date": "2019.11.07", "title": "ЕК: Ръстът на реалния вътрешен продукт на България ще намалее от 3.6% на 2.9%"}
{"url": "https://faktor.bg/bg/articles/insult-e-prichina-za-speshnata-hospitalizatsiya-na-katrin-denyov", "text": "Стана ясно кое е вкарало по спешност в болницата френската кинолегенда Катрин Деньов.  Носителката на два \"Сезара\", френския еквивалент на \"Оскарите\", е била хоспитализирана след получен исхемичен инсулт, съобщават френски медии, цитирани от DarikNews. Инсултът, който я е покосил, за късмет е бил \"съвсем ограничен и следователно, обратим\", е мнението на лекарите. Тя бе приета в парижка болница през нощта във вторник срещу сряда, 6 ноември, съобщиха вчера \"Паризиен\" и АФП.  Актрисата е на 76 години и не спира да снима филми, а за късмет, мозъчният удар не е нанесъл сериозни поражения. Преди да получи инсулта Деньов е участвала в представяния на новия филм с нейно участие - \"Приживе\", като през целия октомври е обикаляла с екипа региона на Париж.  \"Това не е засегнало мозъчната дейност. Тя движи ръцете и краката си, пие сама и се храни\", е разказал един от близките й пред \"Паризиен\".  Деньов е една от най-любимите актриси на французите и е свързвана с техния идеал за женска хубост. Неслучайно през 1985 г. именно тя бе избрана за модел при изработката на на скулптурния бюст на френския символ на свободата и революцията - Мариана. Освен нея, Мариана са били Бриджит Бардо, Мишел Морган, Мирей Матийо, Инес дьо ла Фресанж, Летисия Каста и Софи Марсо. \"Тя никога не се спира\", разкрива след случилото се с Деньов неин близък и коментира, че сега ще й се наложи да намали темпото.  В едно интервю през септември за същото издание актрисата разказва, че майка й навършва 108 години и за щастие, тя самата и сестрите й са наследили нейните гени. Питат я да определи с една дума онова, което е наследила от дълголетната й майка, а Деньов отговаря: \"Импулсът за живот\".  Наскоро друга френска кинолегенда - Ален Делон, също претърпя инсулт и се наложи дълго възстановяване в болница във френската столица и в Швейцария.", "date": "2019.11.07", "title": "Инсулт е причина за спешната хоспитализация на Катрин Деньов"}
{"url": "https://faktor.bg/bg/articles/gdbop-sprya-11-sayta-razprostranyavali-nezakonno-muzika", "text": "Служители на Главна дирекция \"Борба с организираната престъпност\" (ГДБОП) са спрели 11 сайта, предлагащи незаконна музика без платени авторски права. Това е станало в периода 24-30 октомври, съобщиха от пресцентъра на МВР. Антимафиотите са действия след сигнал, подаден от Международната асоциация на фонографската индустрия (International Federation of the Phonographic Industry -IFPI), чрез Българската асоциация на музикалните продуценти (БАМП). Те са били качени на сървъри на международна компания, разположени в България. Част от тях били прикрити чрез използване на прокси сървъри (анонимизиращи услуги) на компания от САЩ. След проведените компютърно-разузнавателни дейности и издадени разпореждания, достъпът до интернет страниците е преустановен, престъпната дейност е прекратена и са предотвратени огромни щети за авторите и правоносителите, са казва в съобщението.", "date": "2019.11.07", "title": "ГДБОП \"арестува\" 11 сайта, разпространявали незаконно музика"}
{"url": "https://faktor.bg/bg/articles/ikonomika-kristalina-georgieva-predupredi-za-rekorden-rastezh-na-svetovniya-dalg", "text": "Световният дълг нарасна до нов рекорд за всички времена, еквивалентен на повече от два пъти производството на световната икономика, предупреди шефът на МВФ Кристалина Георгиева. Докато заемите от частния сектор представляват огромната част от общата сума, ръстът излага на риск правителствата и хората, ако икономиката се забави, каза Георгиева. \"Глобалният дълг - както публичен, така и частен - достигна най-високия връх досега от 188 трилиона долара. Това представлява около 230 процента от световната продукция\", каза Георгиева в реч за откриването на двудневна конференция за дълга. Това е увеличение от предишния рекорд от 164 трилиона долара през 2016 г., според данни на МВФ. Докато лихвените проценти остават ниски, кредитополучателите могат да използват дълга, за да инвестират в производствени дейности или да действат с ниски цени на стоките. \"Основното е, че високата тежест на дълга остави много правителства, компании и домакинства уязвими от внезапно затягане на финансовите условия\", предупреди Георгиева. Корпоративният дълг представлява около две трети от общия, но държавните заеми също нарастват вследствие на световната финансова криза. Георгиева призова за стъпки, гарантиращи, че \"заемите са по-устойчиви\", включително да се направят по-прозрачни заемните практики и да се подготвят за преструктуриране на дълга с \"нетрадиционни кредитори\" - очевидно имайки предвид Китай, който се превърна в основен кредитор за развиващите се страни, включително в Африка.", "date": "2019.11.07", "title": "Кристалина Георгиева предупреди за рекорден растеж на световния дълг"}
{"url": "https://faktor.bg/bg/articles/dani-kanazireva-kmetat-zdravko-dimitrov-me-pokani-da-stana-oblasten-upravitel-na-plovdiv", "text": "„Единственият ми разговор е с кмета Здравко Димитров. В кампанията си заяви, че ще води политика на диалог и уважение. На пресконференцията си той каза, че иска най-сетне спокойствие в Пловдив“. Това каза Дани Каназирева пред БТВ, която ще е новият областен управител в града под тепетата на мястото на кмета Здравко Димитров. Припомняме, че тя беше конкурент с партията си \"Съюз за Пловдив\" на местните избори. Каназирева допълни, че споровете ѝ с градоначалник в кампанията са в миналото и подчерта, че е важно да се изпълнят предизборните обещания.  „С избора на Здравко Димитров напрежението в Пловдив спадна. Още на първата си пресконференция той постави основните проблеми – с трафика и с данъчната политика. Каза ми, че имам нужната подготовка и опит за поста на областен управител. В самите пловдивчани има усещането за промяна в града ни“, каза още Каназирева. Тя отрече да се връща в ГЕРБ заради новия висок пост, който ѝ предлага партията.", "date": "2019.11.07", "title": "Дани Каназирева: Кметът Здравко Димитров ме покани да стана областен управител на Пловдив"}
{"url": "https://faktor.bg/bg/articles/novini-balgariya-prof-konstantinov-kam-manolova-podsadno-e-da-obvinyavash-hora-che-sa-si-prodali-vota-predi-da-si-go-dokazal", "text": "Шефът на Информационно обслужване проф. Михаил Константинов заяви, че общият брой на недействителните бюлетини са 661 000. „Полици, които не разбират, веднага казаха, че това са 20%, но ние гласувахме за 2-3 неща. 7,7 млн. са общо бюлетините, което прави 8%. Най-много грешки има при гласуването за общински съветници“, констатира проф. Константинов пред БТВ.  „Гласът на всеки шести българин за общински съветници е отишъл в кошчето. В София има два списъка – местни и останалите. На местния вот са махнати хората, които живеят в чужбина. От там се получава и по-ниската избирателна активност. 400 000 избиратели са в чужбина, но ние ги броим и стигаме до там, че има 6,2 млн. гласоподаватели, което не е вярно. Те на практика са 5,8 млн. души. Докато не се докаже, че един човек е гласувал платено, не може да го обвиняваш, защото е обидно, расистко и подсъдно. Аз не знам защо НПО-та като Хелзинския комитет не скочиха да защитят правата на ромите“, коментира проф. Константинов по повод обвиненията на Мая Манолова, че от ГЕРБ са купили ромския вот в столицата.  „Разликата в екзитпола и паралелното гласуване ще влезе в учебниците. Десни хора се срамуваха да кажат, че са пуснали бюлетина за Мая Манолова. Социолозите го нарекоха „непрестижен вот“, каза още анализаторът.", "date": "2019.11.07", "title": "Проф. Константинов: Проблемът с екзитпола дойде от десните избиратели, срамуваха се да признаят, че гласуват за Манолова"}
{"url": "https://faktor.bg/bg/articles/pochina-posledniyat-premier-na-chehoslovakiya", "text": "Последният министър-председател на Чехословакия - Ян Страский, почина на 79 години, предаде УНН, цитирайки днес Чешкото радио.  Той е ръководил страната вместо оттеглилия се от поста президент до разпадането на Чехословакия през 1993 година.  Според източника политикът е починал в сряда вечер в старчески дом в Прага. Страский, който имал либерални възгледи, е бил премиер на Чехословакия от 2 юли до 31 декември 1992 година. От 20 юли същата години изпълнява и функциите на президент на страната, защото тогава Вацлав Хавел се оттегли от поста на държавен глава.", "date": "2019.11.07", "title": "Почина последният премиер на Чехословакия"}
{"url": "https://faktor.bg/bg/articles/bivshi-sluzhiteli-na-tuitar-sa-obvineni-v-shpionazh", "text": "Вашингтон обвини двама бивши служители на Туитър и трето лице от Саудитска Арабия в шпионаж в полза на Рияд. Според предварителните данни, те са изнасяли лични данни на потребители и са ги предавали на високопоставени лица от Саудитска Арабия срещу заплащане. Двама от обвинените са работили за социалната мрежа по няколко години, но са напуснали през 2015-та. Предполага се, че те са предавали информация за потребители, които са критикували Саудитска Арабия. С помощта на тези данни Рияд е можел да ги идентифицира и да определи местоположението им. От Туитър заявиха, че предоставят чувствителна информация само на много тесен кръг от хора, преминали необходимите проверки.", "date": "2019.11.07", "title": "Бивши служители на Туитър шпионирали за Саудитска Арабия"}
{"url": "https://faktor.bg/bg/articles/saprugata-na-ubitiya-lider-na-idil-go-izpyala-v-turtsiya", "text": "Съпругата на ликвидирания лидер на Ислямска държава Абу Бакр ал Багдади, за която турският президент Реджеп Тайип Ердоган каза, че е била заловена от Турция, е била задържана на 2 юни 2018 г. в турската провинция Хатай, предадоха световните агенции. Провинцията граничи със Сирия. Турският представител каза, че задържаната е „първата съпруга“ на полигамния Ал Багдади. Тя е била арестувана заедно с още 10 души, сред които и дъщеря на Ал Багдади. Роднинската връзка е била установена чрез ДНК-анализи, като проби от ДНК са били предоставени от иракските власти. След арестуването й, съпругата на Ал Багдади е съобщила много информации относно мъжа си и относно вътрешното функциониране на ИД, разказа турският представител, информира БТА. „Можахме да потвърдим много неща, които ние вече знаехме. Ние също така получихме информации, които доведоха до редица арести на други места“, разказа представителят. Той поясни, че 11-те души, арестувани в Хатай, се намират днес в център за задържане на мигранти в Турция. Сред общо 11-те души имало четири жени, един мъж и шест деца. Жената на Ал Багдади се нарича Асма Фаузи Мухамад ал Кубайси, допълни турският представител. Дъщерята на Ал Багдади пък се казва Лейла Джабир. Вчера турският президент Реджеп Тайип Ердоган каза, че Турция е заловила съпругата на Ал Багдади, убит при операция на американски командоси в края на октомври. „След като извършиха операцията, довела до смъртта на Ал Багдади, САЩ започнаха огромна комуникационна кампания. Що се касае до нас, ние заловихме жената на Ал Багдади, днес го съобщавам за първи път, но ние не се перчим по този въпрос“, каза турският президент. Вчера пък беше съобщено, че е задържана и сестрата на Ал Багдади, съпругът й, както и снаха й и пет деца при турска операция, извършена в Сирия.", "date": "2019.11.07", "title": "Съпругата на убития лидер на ИДИЛ го изпяла в Турция"}
{"url": "https://faktor.bg/bg/articles/narodnoto-sabranie-shte-provede-izvanredno-zasedanie-na-12-noemvri", "text": "Народното събрание ще проведе извънредно заседание на 12 ноември. Това предложи председателстващият Емил Христов. „За“ предложението гласуваха 133 народни представители, „против“ - 12 и „въздържали се“ 32, с което то бе прието. Заседанието ще се проведе от 13.00 ч. във вторник. Дневният ред включва разглеждане на бюджетите на ДОО и НЗОК за следващата година на първо четене. Днес те ще бъдат разгледани от водещата Комисия по бюджет и финанси. Междувременно по предложение на председателя на Комисията по икономическа политика и туризъм Петър Кънев бе отложена втора течка за днешното пленарно заседание. Тя включва промените в Закона за стоковите борси и тържища.", "date": "2019.11.07", "title": "Народното събрание ще заседава извънредно на 12 ноември"}
{"url": "https://faktor.bg/bg/articles/zaplatite-vav-velikobritaniya-skoro-shte-se-varnat-na-predkrizisni-niva", "text": "Жизнeният cтaндapт във Beлиĸoбpитaния e нa pъбa дa ce зaвъpнe нa пpeдĸpизиcни нивa, пишe Вlооmbеrg, цитирана от money.bg. B aнaлиз, пyблиĸyвaн днec, Rеѕоlutіоn Fоundаtіоn пpoгнoзиpa, чe ocнoвнoтo ceдмичнo възнaгpaждeниe щe нaдxвъpли 513 пayндa (1 165 лeвa) дo ĸpaя нa гoдинaтa - нивo, нeвиждaнo oт aвгycт 2007 г. c вĸлючeнa инфлaция. Πpoгнoзaтa зa ĸpaй нa нaй-дългия пepиoд нa cпaд нa възнaгpaждeниятa oт нaд двa вeĸa cъc cигypнocт щe ce пpeвъpнe в избopнo opъжиe нa Koнcepвaтивнaтa пapтия нa Бopиc Джoнcън, ĸoятo щe ce изпpaви нa избopи нa 12 дeĸeмвpи. Pиcĸът зa нeгo oбaчe e, чe ĸoнцeнтpиpaнeтo въpxy мeтpиĸaтa мoжe дa нaпoмни нa избиpaтeлитe, чe ĸoнcepвaтopитe ca нa влacт oт 2010 г. нacaм, a зaплaтитe ce възcтaнoвявaт чaĸ ceгa дo пpeдĸpизиcни нивa. Aĸo pacтeжът им бe пpoдължил c oтчeтeнитe cpeднo 2% пpeди ĸpизaтa, бpитaнцитe ceгa щяxa дa пoлyчaвaт c пo 138 пayндa cpeднo пoвeчe нa ceдмицa.", "date": "2019.11.07", "title": "Заплатите във Великобритания скоро ще се върнат на предкризисни нива"}
{"url": "https://faktor.bg/bg/articles/borisov-1-45", "text": "Премиерът Бойко Борисов се срещна с министъра на външните работи на Великото херцогство Люксембург Жан Аселборн. Двамата са изразили желание за активизиране на политическия диалог на всички нива по въпроси от общ интерес за двете страни.  \"България предлага добри възможности за стратегически инвестиции в инфраструктурата, енергетиката, транспорта, околната среда, телекомуникациите, аутсоурсинга, информационните технологии, както и във високопроизводителни сектори на икономиката, в технологични и индустриални паркове, в иновации\", коментира във Фейсбук Борисов.  \"По отношение на сигурността в ЕС отбелязах, че България винаги е настоявала за общ механизъм на ЕС за управление на миграцията като се спазва справедлив баланс между отговорност и солидарност. За целта е необходимо да продължи целенасоченото сътрудничество на Съюза с трети страни, да се надграждат съществуващи партньорства, което ще даде адекватните решения за справяне с предизвикателствата пред Европа и света\", пише още премиерът в социалната мрежа.", "date": "2019.11.07", "title": "Бойко Борисов: България предлага добри възможности за стратегически инвестиции в инфраструктурата и енергетиката"}
{"url": "https://faktor.bg/bg/articles/evrostat-balgarite-sa-sred-nay-neshtastnite-hora-v-es", "text": "През 2018 г. над 62% от хората в ЕС на 16 и повече години заявяват, че са били щастливи през цялото време (14%) или по-голямата част от времето (48%) през последните 4 седмици. Това сочат публикувани днес данни на статистическата служба Евростат, съобщи БНР.  В сравнение с 2013 г. делът на щастливите хора в ЕС се е увеличил с над 2 пункта.  Белгия, Холандия, Австрия и Финландия са страните с най-щастливо население – над три четвърти от хората (76% в всяка страна) посочват, че са се чувствали щастливи през цялото и по-голяма част от времето за последните 4 седмици. Следват Люксембург, Испания и Дания.  На обратната страна на скалата най-ниско ниво на щастие е регистрирано в Латвия (31%), следвана от България (35%), Хърватия (42%), Литва (45%), Гърция и Румъния (по 46%).", "date": "2019.11.07", "title": "Евростат: Българите са сред най-нещастните хора в ЕС"}
{"url": "https://faktor.bg/bg/articles/slavyanovo-trapne-v-ochakvane-na-prezidenta-za-hramoviya-praznik-na-tsarkvata-sv-arhangel-mihail", "text": "Президентът Румен Радев ще присъства на честването на празника на храм „Св. Архангел Михаил” в село Славяново. Това съобщиха от прессекретариата на държавния глава. На 8 ноември от 11.00 часа държавният глава Румен Радев ще присъства на честването на празника на храм „Св. Архангел Михаил” в село Славяново.", "date": "2019.11.07", "title": "Славяново тръпне в очакване на президента за празника на храма \"Св.Архангел Михаил\""}
{"url": "https://faktor.bg/bg/articles/obshtestvo-ulitsata-vladislav-goranov-obeshta-koledni-nadbavki-za-pensionerite", "text": "Бюджет 2020 е добре балансиран. Като гледам изпълнението му, няма причина да няма коледни добавки за пенсионерите, каза пред журналисти в Народното събрание финансовият министър Владислав Горанов. \"Относително далече сме от там, но както вървят числата, както върви изпълнението на приходната част, няма причина да пестим от това\", каза Горанов.", "date": "2019.11.07", "title": "Владислав Горанов обеща коледни надбавки за пенсионерите"}
{"url": "https://faktor.bg/bg/articles/obshtestvo-zakon-i-red-maya-manolova-s-isk-za-15-000-lv-sreshtu-premiera-borisov", "text": "Мая Манолова е внесла до Районния съд в София искова молба срещу премиера Бойко Борисов, съобщиха от щаба ѝ. Тя е за неимуществени вреди от „неистински и опозоряващи твърдения“ отправени в телевизионно интервю на Борисов. Искът е на стойност 15 хиляди лева.", "date": "2019.11.07", "title": "Мая Манолова с иск за 15 000 лв. срещу премиера Борисов"}
{"url": "https://faktor.bg/bg/articles/obshtestvo-klimatichna-stachka-e-slovosachetanieto-na-godinata", "text": "Издателството Харпър Колинс, публикуващо тълковен речник на английския език, определи понятието climate strike (в превод: климатична стачка) за словосъчетание на 2019 година, предадоха информационните агенции. Тази година понятието е използвано 100 пъти по-често в сравнение с миналата година. Причина са набиращите популярност протести под наслова стачка за климата, вдъхновени от 16-годишната Грета Тунберг. Миналата година тя започна всеки петък да прави такава стачка, изразяваща се в напускане на учебните занятия, за да привлече вниманието върху нуждата от повече усилия в борбата с климатичните промени. Примерът ѝ последваха ученици и студенти от много страни по света. На места в тези стачки за климата се включиха около 1 милион души, както беше в Италия през септември. В речника на Харпър Колинс са добавени и понятията influencer (инфлуенсър - човек, чието мнение има значение пред определена аудитория), hopepunk (хоуп-пънк - телевизионен жанр, целящ да поражда оптимизъм и позитивно мислене), deepfake (дийпфейк - методика на синтез на изображението, основаваща се на изкуствен интелект), non-binary (небинарен - хора с неутрален пол, тоест, които предпочитат да не се идентифицират нито като мъж, нито като жена) и rewilding (в буквален превод: повторно населяване с диви животни или екологична концепция за поетапно връщане на дивите животни на онези места, на които те са били напълно изтребени от хората).", "date": "2019.11.07", "title": "\"Климатична стачка\" е словосъчетанието на годината"}
{"url": "https://faktor.bg/bg/articles/novini-svyat-turskoto-prezidentstvo-potvardi-za-sreshtata-mezhdu-tramp-i-erdogan-drugata-sedmitsa", "text": "Турският президент Реджеп Таийп Ердоган ще посети следващата седмица САЩ за среща с американския си колега Доналд Тръмп, с когото разговаря днес по телефона, предаде Франс прес. По време на телефонния разговор двамата ръководители са потвърдили, че ще имат среща във Вашингтон на 13 ноември по покана на Тръмп, се казва в съобщение на турското президентство. Ердоган беше заплашил да анулира визитата си в САЩ заради напрежението между двете страни, свързано със Сирия и заради вот в Камарата на представителите на американския Конгрес за арменския геноцид.", "date": "2019.11.07", "title": "Турското президентство потвърди за срещата между Тръмп и Ердоган другата седмица"}
{"url": "https://faktor.bg/bg/articles/gerb-se-sabira-za-analiz-na-mestnite-izbori", "text": "На националната работна среща ще присъства и лидера на партията и премиер Бойко Борисов. Освен ръководството ще присъстват и новоизбраните общински и районни кметове на ГЕРБ. Още в нощта на изборите премиерът Бойко Борисов каза, че може да бъде въведено правило кметове на партията да имат максимум три мандата като мотивът, е че така партията ще се обновява.  Може да има промени в местните структури на партията, където са показани слаби резултати на местния вот.", "date": "2019.11.07", "title": "ГЕРБ се събира за анализ на местните избори, предвиждат се промени в партията"}
{"url": "https://faktor.bg/bg/articles/ruhna-chast-ot-pokriva-na-teatar-pikadili-ima-postradali", "text": "Инцидент в прочутия лондонски театър „Пикадили\" - част от тавана рухна по време на представление. Няколко души са пострадали леко, а театърът беше евакуиран. По време на инцидента в сградата е имало 1100 души. Паднала е част от мазилката на тавана. Посетители разказват, че преди да рухне таванът, са чули нарастващ шум от течаща вода. Театър „Пикадили\" е една от емблемите на Лондон, построен е преди 91 години.", "date": "2019.11.07", "title": "Рухна част от покрива на театър \"Пикадили\", има пострадали"}
{"url": "https://faktor.bg/bg/articles/parlamentat-zadeli-22-6-mln-lv-za-remont-na-bivshiya-partien-dom", "text": "Народното събрани ще похарчи над 22,6 млн. лв. за смяна на инсталациите, ремонт на покрива и фасадата на сградата на бившия Партиен дом, където се намира новата пленарна зала на депутатите. Това става ясно от обществена поръчка, публикувана на сайта на парламента. Част от парите са за изготвянето на инвестиционен проект, за авторски надзор, както и за самия ремонт. Така наред с покрива и фасадата, ще бъде реконструирана елинсталацията, отоплителната и вентилационната система. Изпълнителят ще трябва да направи реконструкцията до две години. Крайният срок за подаване на офертите е на 17 декември, 2019 г. Проектът ще се финансира от републиканския бюджет, като парите са предвидени и в бюджета на Народното събрание за догодина.", "date": "2019.11.07", "title": "Парламентът задели 22,6 млн. лв. за ремонт на бившия Партиен дом"}
{"url": "https://faktor.bg/bg/articles/pernik-e-pred-voden-rezhim", "text": "В Перник ще има воден режим, съобщи пред bTV директорът на местното ВиК дружество Иван Витанов. „То e ясно, че вървим към режим — днес ще направим график и ще го предоставим на кмета. Все се надявахме да не се случи. Изходът е режим\", каза Витанов.  Той уточни, че подобна ситуация и режим в града е имало през 1993 г. Причината е критично ниското ниво на водата в единствения питеен източник за Перник - язовир „Студена\". Днес ще бъде решен какъв ще бъде графикът. Новият кмет на областния град Станислав Владимиров коментира, че шефът на ВиК дружеството не може да се справи с работата си и не е убеден, че проблемът в Перник идва от безводието. Той също потвърди, че засега единственото решение на проблема е с въвеждането на воден режим.", "date": "2019.11.07", "title": "В Перник ще има воден режим"}
{"url": "https://faktor.bg/bg/articles/evroparlamentat-shte-obsazhda-napredaka-na-balgariya-i-rumaniya-po-mehanizma-za-satrudnichestvo-i-proverka", "text": "В комисията по граждански свободи, правосъдие и вътрешни работи в Европейския парламент днес следобед ще се проведе дебат по напредъка на България и Румъния по механизма за сътрудничество и проверка. Докладът за тази година за двете страни беше оповестен преди около две седмици. В документа се подчертава, че България е работила последователно, за да изпълни последните 17 препоръки на Комисията от доклада през януари 2017 година. Комисията е на мнение, че напредъкът на България по линия на механизма за сътрудничество и проверка е достатъчен за изпълнението на поетите ангажименти към момента на присъединяването й към ЕС.  „Необходимо е България да продължи да работи последователно за превръщането на отразените в доклада ангажименти в конкретно законодателство и за трайното му изпълнение“, се казва още в документа, но се прави уточнението, че преди да вземе окончателно решение за отпадането на мониторинга, Комисията ще се консултира със Съвета и Европейския парламент. В доклада от миналата година останаха препоръките за продължаването на съдебната реформа, борбата с корупцията по високите етажи на властта и с корупцията в по-общ план, в т.ч. на местно равнище и по границите. За Румъния Комисията отбелязва, че има проблем с правосъдието и борбата с корупцията, като не са изпълнени препоръките в тези насоки в съответствие с доклада от миналата година.", "date": "2019.11.07", "title": "В ЕП ще се проведе дебат за напредъка на България и Румъния по механизма за сътрудничество и проверка"}
{"url": "https://faktor.bg/bg/articles/poveche-slanchevi-chasove-do-26-gradusa-dnes", "text": "Днес времето ще е динамично. В източната половина от страната температурите ще са значително по-високи от обичайните, съобщи „Фокус”. Облачността ще е разкъсана, с повече слънчеви часове над източните райони. Над Западна България ще е предимно значителна и на места в северозападните райони ще превали дъжд, възможно е и да прегърми. В източната половина от страната ще продължи да духа умерен, северно от планините, временно и силен югозападен вятър. В Западна България вятърът ще се обърне от запад-северозапад и с него ще проникне хладен въздух. Дневните температури ще бъдат в широк интервал от 14°-16° в крайните северозападни райони до 24°-26° в източните райони и северно от планините. Атмосферното налягане и ще се задържи по-ниско от средното за ноември.  Над Черноморието ще има разкъсана облачност, намаляваща на места до слънчево. Ще духа умерен и временно силен югозападен вятър. Максимални температури на въздуха: 21°-25°. Температура на морската вода е 15°-18°. Вълнението на морето ще е 2-3 бала.  Над планините ще има разкъсана, над масивите от западната половина от страната значителна облачност. На места там ще превали дъжд, а по най-високите части на Рила и Пирин – дъжд и сняг. Ще духа силен, по билата - бурен югозападен вятър, като привечер в ниските планински части вятърът ще се ориентира от запад. Максимална температура на височина 1200 метра около 15°, на 2000 метра – около 9°.", "date": "2019.11.07", "title": "Повече слънце на изток, облаци на запад"}
{"url": "https://faktor.bg/bg/articles/stotitsi-otmeneni-poleti-na-lufthanza-problemi-i-pri-niskotarifniya-prevozvach-eurowings", "text": "Около 1300 полета и 180 000 пътници ще бъдат засегнати от двудневната стачка, която започва кабинният персонал на германската авиокомпания \"Луфтханза\". Анулирани са повечето от полетите й от Германия, включително междуконтинентални връзки от Франкфурт и Мюнхен. Няма да се осъществат и два полета от Мюнхен до София. Проблеми се очакват и при нискотарифния превозвач \"Eurowings\", който е филиал на \"Луфтханза\".", "date": "2019.11.07", "title": "Стачката на \"Луфтханза\" засегна и два полета от Мюнхен до София"}
{"url": "https://faktor.bg/bg/articles/roditeli-zashtitavat-personala-v-detska-gradina", "text": "Помощник-възпитателката от пловдивската детска градина „Мир”, обвинена в това, че е принуждавала 5-годишно дете да мие тоалетни, отрече тези твърдения. Пред камерата на Нова телевизия Стефка Табакова категорично заяви, че не е използвала подобни методи за наказание на момченцето, както твърдят неговите родители в жалба до отговорните институции. \"Не е вярно, че съм го карала момчето да чисти тоалетната. Не мога да го накарам насила. Не съм го оставяла и без храна\", заяви Стефка Табакова. ,,Директорката ме принуди да си напиша молбата за отпуск. Исках да видя жалбата, за да видя какво пише, но тя не ми разреши. Каза ми още, че ще ме погнат всички институции, че познавала прокурори, съдии, адвокати'', допълни помощник-възпитателката. По думите й от доста време в детската градина има напрежение между директорката и служителите. Тази сутрин родители се събраха на демонстрация в подкрепа на Табакова. Те заявиха, че жената се грижи добре за децата им, а случаят се използва с користни цели от назначената наскоро директорка. Целта й била да направи чистка на персонала, твърдят родителите. Според бащата на малкия Любчо, възпитателката не му позволява и да яде следобедната закуска заедно с останалите деца от групата. И допълват, че преди около месец възпитателката на другата трета група напуснала принудително. Вече тече и подписка в подкрепа на персонала на детската градина. Общината започна и цялостна проверка, резултатите от която ще бъдат обявени следващата седмица.", "date": "2019.11.07", "title": "Родители в защита на персонала в детска градина, подозират новата директорка в чистка"}
{"url": "https://faktor.bg/bg/articles/angel-kunchev-ot-chetiri-sedmitsi-ne-e-imalo-novi-sluchai-na-morbili-v-sofiya", "text": "По повод случая в Сливен, при който баща осъди Комисията за защита от дискриминация заради това, че детето му не може да посещава детска градина, защото родителите са решили да не му поставят ваксина срещу морбили, главният държавен здравен инспектор доц. Ангел Кунчев обясни в студиото на сутрешния блок на БНТ, че \"между половин и един процент от децата по различни причини, на базата на различни заболявания или вродени състояния не могат да бъдат имунизирани. \"За тях единственият начин да ги предпазим е да им осигурим среда от имунизирани, в която няма как причинителят да стигне до тях\", каза той. Още по-малък процент от децата не отговарят на антигенното дразнене. Това означава, че въпреки, че са имунизирани не могат да изработят пълноценен имунитет. Доц. Кунчев обясни, че е повече от ясно, че имаме неимунизирани, а внос на болестта непрекъснато има от съседни на нас държави. От четири седмици не е имало нови случаи на морбили в София и областта. Има отделни случаи в Монтана и Пазарджик. \"За\" ваксините са фактите и цялата съвкупност от наблюдения години наред\", категоричен е Ангел Кунчев:  Той се съгласи, че има странични ефекти при всяко лекарство, но те са най-малко при ваксините. \"Всеки човек е особена Вселена, всеки човек реагира по различен начин. Може да се случи някъде да има такава странична реакция, но изключително рядко е тя да е тежка и животозаплашваща\".", "date": "2019.11.07", "title": "Доц. Ангел Кунчев: Има странични ефекти при всяко лекарство, но те са най-малко при ваксините"}
{"url": "https://faktor.bg/bg/articles/vodolaz-s-40-godishen-opit-razkri-zashto-e-pochinal-mladiyat-matros-v-barokamerata", "text": "\"Такъв тип гмуркания се провеждат с екип, който е отвън. С техник, лекар, оператор на барокамера\", обясни в ефира на Нова телевизия водолазният инструктор Румяна Боева по повод трагедията с младия матрос Спас Пенчев, издъхнал по време на годишните медицински прегледи на водолазния състав на Военноморските сили с имитационни водолазни спускания.   \"Винаги има аудио и визуална връзка с хората, които са вътре. Нищо не би могло да се обърка от техническа гледна точка в едно такова гмуркане\", поясни Боева, която е с 40-годишен стаж като водолаз.   Запитана колко време прекарват в барокамерата по време на обучения водолазите, Боева отговори: \"Според режима на излизане от дълбочина, между два и четири часа. Влизат двама, трима. Никога човек не е сам в барокамерата. Ако стане такъв инцидент, не може веднага да реагира екипът отвън, защото това е свързано с много технически неща, които трябва да се направят. Трябва да се свали налягането до 0 градуса, да се разхерметизира камерата. В противен случай... то просто е предписание, не може да се случи по друг начин. Няма как моментално да се спре, да се извади въздухът и да се разхерметизира камерата и да може да се окаже помощ на пострадалия\", поясни още тя.   \"Има индикатори, които, ако са налице, преди да влезеш там, се отлага съответната тренировка\", коментира инцидента и президентът на КНСБ Пламен Димитров, който е завършил военноморско училище и бе следващият гост в студиото.", "date": "2019.11.07", "title": "Водолаз с 40-годишен опит разкри защо е починал младият матрос в барокамерата"}
{"url": "https://faktor.bg/bg/articles/obshtestvo-ulitsata-pochinaliyat-matros-bil-s-oshte-trima-dushi-v-barokamerata-vav-varna", "text": "Общо четирима души са били в барокамерата по време на инцидента с починалия 36-годишен военнослужещ Спас Пенчев във Варна, съобщи министерство на отбраната. Останалите трима матроси са в добро състояние. Именно те са сигнализирали за наличие на проблем с Пенчев и присъстващият наблюдаващ лекар незабавно е оказал помощ на матроса. Смъртта вероятно е настъпила в резултат на внезапно възникнал здравословен проблем. Инцидентът става при извършване на годишни медицински прегледи на водолазния състав от ВМС с имитационни водолазни спускания в барокамера. Причините ще бъдат окончателно изяснени и потвърдени след приключването на досъдебното производство. Пенчев е семеен, с едно дете.", "date": "2019.11.07", "title": "Починалият матрос бил с още трима души в барокамерата във Варна"}
