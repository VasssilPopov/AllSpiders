{"url": "https://www.faktor.bg/bg/articles/dw-v-ek-sa-izpalneni-s-optimizam-za-gazov-hab-kray-varna", "text": ". В Европейската комисия са изпълнени с оптимизъм от идеята за създаването на газов хъб край Варна. Но правилата на играта до голяма степен се определят от Москва, която ще реши накъде ще продължи разклонението на \"Турски поток\", предупреждават от редакцията на Deutsche Welle. След отказa на Москва да построи газопровода \"Южен поток\", в който България трябваше да играе ключова роля, властите в София бяха призовани да създадат газов хъб край черноморския град Варна. Изпълнението на този проект може да превърне страната в основен газов търговски център. Но за да се превърне тази мечта в реалност, първо трябва да бъдат изпълнени редица условия, твърдят експертите. Основният от тях е разширяването на газопровода \"Турски поток\", който минава по дъното на Черно море от Русия до Турция, към територията на България. Ако това не се случи, изпълнението на плана за създаване на газов център в България няма да има никакъв смисъл. Русия започна да строи \"Турски поток\" през декември 2014 г., след като президент Владимир Путин неочаквано се отказа от реализацията на \"Южен поток\", аргументирайки се с липсата на конструктивна позиция от страна на Европейския съюз. Първата линия на газопровода е проектирана да доставя руски газ на Турция, а втората доставка - на Южна и Югоизточна Европа. Тук Русия има две възможности: продължаването на газопровода от турската граница е възможно през територията на Гърция до Италия, или през България до Сърбия и Унгария. Руските власти нееднократно подчертаваха, че за да се разшири втората нишка на \"Турски поток\" към Варна, са необходими гаранции от страна на Европейската комисия, че този път проектът ще бъде изпълнен. Сега в Брюксел уверяват, че се интересуват от създаването на газов възел и съответно - от строителството на втората нишка на \"Турски поток\" на територията на България. Подкрепа на Брюксел за София \"Европейската комисия подкрепя напълно желанието на България да комбинира доставките на газ\", заяви заместник-председателят на ЕК Марош Шефович в интервю за DW. Според него това ще допринесе за създаването на диверсифициран и конкурентен пазар. \"Диверсифицираните доставки на газ за България и Югоизточна Европа са изключително важни за успешния енергиен съюз, тъй като енергийната сигурност е един от стълбовете му\", подчерта Шефович. През март тази година, без да чака решението на Русия за втората нишка на \"Турски поток\", България започна да разработва техническа обосновка за изграждането на балканския газов възел. Според междинните резултати от техническия анализ, представен на 12 юни от държавния газов оператор \"Булгартрансгаз\", проектът на газовия хъб трябва да бъде реализиран на два етапа. Първият предполага транспортиране на газ през нова инфраструктура в Турция, а втората - през входна точка край Варна. Разработването на техническата обосновка на проекта възлиза на 1,84 млн. евро, като половината от тази сума бе отпусната от Европейската комисия. Очаква се окончателният доклад за икономическата рентабилност на проекта да бъде представен през септември тази година България - \"естествен избор\" за Москва В Москва очевидно са благосклонни към българския маршрут на \"Турски поток\", въпреки че на този етап не са постигнати конкретни споразумения. В края на май, след края на среща с българския министър-председател Бойко Борисов, Путин заяви, че \"Газпром\", \"се води от практическа гледна точка\" при обсъждане на идеята за полагане на втората нишка на газопровода от Турция за България. \"Включването на България в съвместния руско-турски проект може да бъде неочаквано, след като \"Южен поток\" претърпя фиаско\", заяви в интервю за DW експертът по Балканите във Варшава Ян Мус. \"Все пак, като се има предвид геополитическото положение на България, това няма да бъде изненадващо\", допълни полякът. Според него България е най-естественият избор за втората нишка на \"Турски поток\", тъй като позволява той да се простира към Централна Европа, като се избягва политически и географски обременената Македония. Шефчович разкри, че той лично е обсъдил проекта за създаване на газовия хъб край Варна с българския премиер Бойко Борисов и министъра на енергетиката Теменужка Петкова. \"Нашите разчети показват, че като се има предвид важната роля на природния газ като резервно гориво спрямо летливите възобновяеми енергийни източници в краткосрочен до средносрочен план, потребностите от газ в ЕС през следващото десетилетие ще останат стабилни\", поясни Шефчович.  \"Условията ще диктуват Москва и Анкара\" Вярно е, че някои европейски официални лица вече изразиха опасения, че в случай на изпълнението на проекта, България, вместо търговски хъб, може да се превърне в страна, която прехвърля газ в Европа, печелейки пари от транзита. Шефович обаче увери, че Европейската комисия ще извърши \"много, много внимателен мониторинг\" на новата газова инфраструктура в страната, за да гарантира, че тя е в съответствие с правилата на ЕС. \"Най-важното е да имаш избор, да имаш възможности и да станеш търговска страна, а не такава, която просто транзитира газ\", подчерта той. Преди да бъдат изпълнени тези планов обаче, българските власти имат много работа. \"България все още не е изпълнила условията на ЕС, за да се превърне в газов център на Европа, но там точно какво да правят\", подчерта за медията Клаус-Дитер Борчард, отговарящ за вътрешния пазар в енергийния отдел на Европейската комисия. Ако българските власти наистина имат желание да създадат газов възел, а не просто да транзитират руски газ, както беше планирано в случая с \"Южен поток\", то \"сега тя има реална възможност за това\", допълни експертът. Мнозина обаче се съмняват, че България успее да изгради основен газов хъб като британския NBP или холанския TTF. Това изисква голям газов пазар, което предполага голямо търсене, голям брой различни доставчици и регулиран достъп на трети страни до всички газопроводи, пояснява анализаторът на Oxford Institute of Energy Research Джонатан Щерн. \"България отговаря на малко или дори на нито едно от тези изисквания. Тя отговаря на принципа за малък пазар на газ, доминиран от руските доставки, малко от Азербайджан и втечнен природен газ от Гърция\", обяснява Щерн. Освен това в тази ситуация от България зависи твърде малко, подчертава на свой ред Мус. \"Знам, че българския елит представя целия проект като голям успех, но истината е, че условията ще диктуват Москва и Анкара, докато влиянието на София на хода на събитията ще остане ограничено\", е заключението на полския експерт.", "date": "2018.08.06", "title": "DW: В ЕК са изпълнени с оптимизъм за газов хъб край Варна"}
{"url": "https://www.faktor.bg/bg/articles/novini/svyat/tramp-podpisa-ukaza-za-sanktsii-sreshtu-iran", "text": "Администрацията на президента на САЩ Доналд Тръмп обяви в понеделник повторното налагане на санкции срещу Техеран, които бяха отменени като част от ядрената сделка с Иран, пише американското електронно издание The Hill, цитирано от \"Фокус\". Санкциите ще влязат в сила в 00:01 ч. във вторник и ще са в съответствие със заповедта на президента Тръмп, когато той се оттегли от ядрения пакт през май, пише \"Фокус\". При обявяването на санкциите, от Белия дом изтъкнаха продължаващите граждански вълнения и икономическите неволи на Иран, като повториха готовността на държавния главада се срещне с иранските лидери. \"Президентът е много ясен: нищо от това не трябва да се случвва\", заяви високопоставен служител на администрацията пред репортерите. \"Той ще се срещне с иранското ръководство по всяко време, за да обсъди истинска и всеобхватна сделка, която ще сдържа техните регионални амбиции, ще сложи край на тяхното зловредно поведение и ще им отреже пътя към ядрено оръжие\". Опитвайки се да изпълни своето предизборно обещание да скъса това, което нарича \"най-лошата сделка, договорена някога\", Тръмп обяви през май, че изтегля Съединените щати от ядрената сделка за 2015 г. Договорът, постигнат от администрацията на Обама заедно с Иран, Германия, Франция, Обединеното кралство, Русия и Китай, даде на Техеран достъп до блокираните му средства в западни банки в замяна на ограничаване на ядрената си програма, обяснява The Hill. При обявяването на оттеглянето администрацията на Тръмп даде на компаниите два периода да прекъснат търговските си отношения с Иран, преди да наложи отново санкции. Първият 90-дневен период приключва в понеделник. Санкциите, които ще влязат в сила след полунощ обхващат транзакциите с банкноти в щатски долари; търговия със злато и благородни метали; преки или непреки продажби на графит и метали като стомана и алуминий; определени сделки, свързани с иранския риал; определени сделки, свързани с емитирането на ирански държавен дълг; и иранския автомобилен сектор, посочва американското издание. Освен това, разрешенията ще бъдат отменени за вноса на килими и хранителни продукти с произход от Иран и износа на търговски самолети. Вторият период, който завършва на 4 ноември, ще бъде по-значим, тъй като тогава влизат в сила ограничителните мерки за купуване на ирански петрол. Високопоставен служител в Белия Дом заяви, че те трябва да имат „показателен ефект“ върху Ислямската република.  The Hill припомня, че повторното налагане на санкциите идва, докато в Иран вървят протести, като демонстрантите изразиха недоволство от слабата икономика и финансовата корупция. В същото време реалът е загубил половината от стойността си от април, когато се разбра за санкциите на САЩ.", "date": "2018.08.06", "title": "Тръмп подписа указа за санкции срещу Иран"}
{"url": "https://www.faktor.bg/bg/articles/moskva-privika-poslanika-na-gartsiya", "text": "В разгара на дипломатическия спор, руското министерство на външните работи заяви днес, че е повикало посланика на Гърция в Москва, за да го информира за отговора на Русия на \"неприятелските действия\" от страна на Атина през юли, съобщи министерството, цитирано от Ройтерс.  „В МВнР на Русия бе привикан посланикът на Гърция в Руската Федерация Андреас Фриганас, където му бе връчена нота, информираща, че руската страна е приела огледални мерки по отношение на недружествените действия на Атина през юли т.г. по отношение на руски дипломатически сътрудници и граждани“, съобщиха от министерството. Атина изгони миналия месец двама руски дипломати и забрани на други двама да влязат в страната заради опит да подкупят официални лица и да предизвикат демонстрации срещу споразумението с Македония, което проправя пътя към членство в НАТО на бившата югорепублика, напомня агенцията. Впоследствие официалният представител на руското МВнР Мария Захарова заяви, че това ще се отрази негативно на двустранните отношения и ще последва огледален отговор от руска страна.", "date": "2018.08.06", "title": "В разгара на дипломатическия спор Москва привика посланика на Гърция"}
{"url": "https://www.faktor.bg/bg/articles/delyan-peevski-deklarira-37-mln-leva-ot-dividenti", "text": "Депутатът от ДПС Делян Пеевски декларира доходи от 37 101 195 лева от дивиденти за миналата година. Те са посочени в декларацията му за имущество и интереси за 2017 г., която е подал в Комисията за противодействие на корупцията и отнемане на незаконно придобито имущество. В декларацията са посочени и банкови влогове, чиято левова стойност е 9.6 млн. лв. През последните години Пеевски започна да изсветлява бизнеса и имуществото си. През миналата година той декларира влогове и собственост на фирми на стойност около 77 млн. лева. Тогава той обяви собственост в MERCURY HOLDING LTD, PROOF METHOD MARKETING, INTRUST LIMITED, \"ИНТ\" ЕООД и \"ИНТРЪСТ\" EАД. В предходната си декларация Пеевски за първи път извади на светло всички придобивания от есента на 2015 г., когато започна изсветляване на бизнеса си. Тогава той отчете и дарени му 500 акции в \"БМК\" АД за 25 хил. лева. В декларацията си за 2017 г. Пеевски посочва, че е продал акции от дружеството за 6.2 млн. лева. През 2017 г. Пеевски е декларирал, че има пет банкови влога на стойност съответно 4 032 862 лева, 119 457 евро, 351 641 долара, 2 719 784 долара и 181 163 евро. Наличните му парични средства са 265 500 лева. Депутатът от ДПС бе обявил пет банкови влога и в декларацията си за 2016 г. За сравнение - през 2013 г. бе отчел едва 17 056 лева на влог, а през 2012 г. спестяванията му бяха 52 хил. лева. В последната си декларация Пеевски посочва, че е наел два апартамента, офис и къща с двор в София, както и офиси в Пазарджик и Велинград. Под наем ползва и няколко леки автомобила, сред които мерцедеси, ауди, БМВ и ландровъри. Председателят на парламентарната група на ГЕРБ Цветан Цветанов е декларирал 17 400 лева налични средства, депозити на двете си деца от по 10 хил. лева, както и кредитна карта с лимит от 20 хил. лева. Годишната данъчна основа от трудовите му доходи е над 90 хил. лева. Лидерът на БСП Корнелия Нинова е декларирала банков влог от 4371 лева. Тя е пътувала три пъти за сметка на ръководството на партията - в Ню Йорк, Барселона и Лисабон, а разходите са на обща стойност от 14 хил. лева. Съпругът й Митко Нинов е декларирал банков влог от 62 545 лева. В декларацията е посочено, че той ползва лек автомобил \"Акура\" на 10 години, както и че е продал дялове за 5 хил. лева в \"Интер проект 3\" ЕООД. Председателят на парламентарната група \"Обединени патриоти\" Волен Сидеров е обявил участие в галерия \"Стил\", където притежава 75%. Председателят на ДПС Мустафа Карадайъ няма промяна в имуществото си.", "date": "2018.08.06", "title": "На гърба на партията: Нинова  пътувала три пъти - до Ню Йорк, Барселона и Лисабон, за 14 хил. лева"}
{"url": "https://www.faktor.bg/bg/articles/afera-s-bebeta-chetiri-balgarki-sa-zadarzhani-v-gartsiya-za-prodazhba-na-novorodeni", "text": "Гръцката полиция съобщи, че е арестувала 9 души по подозрения, че ръководят престъпна банда, занимаваща се с продажба на новородени на бездетни двойки, предаде Асошиейтед прес. Сред задържаните са и 4 българки.  Арестите са последвали след операция в петък, при която двама агенти под прикритие са се представили за двойка, желаеща да купи бебе. Членовете на бандата се готвели да продадат на полицаите новородено на 4 дни срещу 18 000 евро.  Според гръцката полиция, престъпната група е действала най-малко от 8 месеца.", "date": "2018.08.06", "title": "Разплетоха афера с бебета в Гърция, арестувани са 4 българки"}
{"url": "https://www.faktor.bg/bg/articles/katimerini-reshenieto-na-moskva-da-izgoni-gratski-diplomati-e-asimetrichno", "text": "Министерството на външните работи на Гърция е привикало посланика на Русия в Атина Андрей Маслов, за да изрази протест срещу решението на Москва от понеделник да изгони дипломати в отговор на подобно действие на гръцкото правителство, пише електронното издание на вестник Kathimerini. По-рано днес руското външно ведомство привика гръцкия посланик в Москва Андреас Фриганас, за да му предаде нота, с която го известява, че „руската страна е наложила огледални мерки“, припомня вестникът. В съобщението от министерството не се уточнява за кои дипломати става дума и кога трябва да напуснат. Дипломатически източници в Атина, съобщава „Катимерини“, са описали руската реакция като „асиметрична“, като са отбелязали, че гръцкото решение през юли е предизвикано от определени действия, докато Русия действа произволно. По думите на същите източници, Гърция ще обмисли своя отговор.", "date": "2018.08.06", "title": "Катимерини: Решението на Москва да изгони гръцки дипломати е асиметрично"}
{"url": "https://www.faktor.bg/bg/articles/cevepen-poto-2-se-prevrashta-v-problem-za-germaniya", "text": "B пpoдължeниe нa дeceтилeтия тpъбoпpoвoдът \"Дpyжбa\" дocтaвя пeтpoл oт Pycия дo Eвpoпa, тoплeйĸи гepмaнcĸи дoмoвe дopи в нaй-мpaчнитe дни нa Cтyдeнaтa вoйнa. Ho нoв тpъбoпpoвoд, ĸoйтo щe пpeнacя гaз диpeĸтнo oт Pycия дo Гepмaния пoд Бaлтийcĸo мope дoпpинacя мнoгo пo-мaлĸo зa дpyжбaтa, зaбивaйĸи ĸлин мeждy Гepмaния и нeйнитe cъюзници и cъздaвa глaвoбoлия нa ĸaнцлepa Aнгeлa Mepĸeл, пишe Rеutеrѕ, цитирана от money.bg. Зa пpeзидeнтa нa CAЩ Дoнaлд Tpъмп \"Ceвepeн пoтoĸ 2\" e \"yжacявaщ\" гaзoпpoвoд, ĸoйтo щe зacили зaвиcимocттa нa Гepмaния oт pycĸaтa eнepгия. Уĸpaйнa, ĸoятo ce бopи cpeщy пoдĸpeпянитe oт Kpeмъл ceпapaтиcти, ce cтpaxyвa, чe нoвият гaзoпpoвoд щe пoзвoли нa Pycия дa я oтpeжe oт дoxoдoнocния и cтpaтeгичecĸи вaжeн бизнec c тpaнзитa нa гaз. Bcичĸo тoвa ce cлyчвa в ĸpaйнo нeyдoбeн мoмeнт зa Mepĸeл. Πpeдвид oтcлaбвaнeтo нa тpaнcaтлaнтичecĸия cъюз и нapacтвaщaтa глoбaлнa poля нa Pycия и Kитaй, тя пpизнa, чe Гepмaния тpябвa дa пoeмe пo-yвepeнo poлятa нa пoлитичecĸи лидep в Eвpoпa. \"Глoбaлният peд e пoд нaтиcĸ. Toвa e пpeдизвиĸaтeлcтвo зa нac. Oтгoвopнocттa нa Гepмaния нapacтвa; Гepмaния имa oщe paбoтa\", ĸaзa Mepĸeл минaлия мeceц. Πpeз aпpил тя зa пъpви път пpиe, чe cъщecтвyвaт \"пoлитичecĸи cъoбpaжeния\" зa \"Ceвepeн пoтoĸ 2\" - пpoeĸт, ĸoйтo дoтoгaвa oпиcвaшe ĸaтo тъpгoвcĸo нaчинaниe. Πoвeчeтo eвpoпeйcĸи дъpжaви иcĸaт Гepмaния дa пpaви пoвeчe, зa дa paзшиpи eвpoпeйcĸoтo влияниe и дa зaщитaвa изтoчнитe cъceди, ĸoитo ca нepвни зapaди pycĸaтa aгpecия. Ho дa ce ocтaви Pycия дa пpoдaвa гaз нa Гepмaния, избягвaйĸи Уĸpaйнa, пpaви тoчнo oбpaтнoтo, лишaвaйĸи Kиeв oт пpиxoдитe oт тpaнзитa. To пpaви Πoлшa и бaлтийcĸитe дъpжaви пo-yязвими oт нaмaлявaнeтo нa дocтaвĸитe нa гaз. \"Цeнaтa би билa oщe пo-гoлямa зaгyбa нa дoвepиe oт cтpaнa нa бaлтийcĸитe cтpaни, Πoлшa и Уĸpaйнa\", oтбeлязвa Poдpиx Kийзeвeтep, cъпapтиeц нa Mepĸeл и члeн нa пapлaмeнтapнaтa ĸoмиcия пo външни paбoти. \"Hиe гepмaнцитe, винaги ĸaзвaмe, чe зaдъpжaнeтo нa oбeдинeниeтo нa Зaпaдa e нaшият \"цeнтъp нa тeжecттa\", нo pycĸият пoдxoд ycпя дa изтeгли Гepмaния, пoнe пo oтнoшeниe нa eнepгийнaтa пoлитиĸa, oт тaзи зaпaднa coлидapнocт\", oбяcнявa гepмaнcĸият дeпyтaт. Mнoжecтвo eĸcпepти твъpдят, чe бизнec ĸaзycът зa \"Ceвepeн пoтoĸ 2\" e тънъĸ. Дpyг тpъбoпpoвoд вeчe cвъpзвa Pycия и Гepмaния пoд Бaлтийcĸo мope. \"Ceвepeн пoтoĸ 2\" щe yдвoи ĸaпaцитeтa, нo бъдeщoтo тъpceнe e нecигypнo. Oт дpyгa cтpaнa, гepмaнcĸaтa индycтpия xapecвa вcичĸo, ĸoeтo щe й ocигypи пo-eвтинa eнepгия. Coциaлдeмoĸpaтитe, ĸoитo ca ĸoaлициoнни пapтньopи нa Mepĸeл и вoдeщитe глacoвe в Гepмaния, пpизoвaвaщи зa пoмиpитeлeн пoдxoд ĸъм Pycия, cъщo пoдĸpeпят инициaтивaтa. Bъпpocът paздeли пoлитичecĸaтa ĸлaca в Бepлин. Двeтe пapтии ce paзбpaxa в ĸoaлициoннитe cи пpeгoвopи пo-paнo тaзи гoдинa дa ce aнгaжиpaт c тpъбoпpoвoдa, нo нe гo излoжиxa в пиcмeнa фopмa. Pycия мoжe дa yдвoи изнoca нa гaз зa Eвpoпa пpeз cъщecтвyвaщитe yĸpaинcĸи тpъбoпpoвoди, бeз дa cтpoи нoвия гaзoпpoвoд, твъpди Mapгapитa Aceнoвa, aнaлизaтop в Цeнтъpa зa aнaлиз нa eвpoпeйcĸaтa пoлитиĸa, ĸoятo e ĸpитичнa ĸъм \"Ceвepeн пoтoĸ 2\". Pycĸият гaз e cпaceниeтo нa Eвpoпa oт cибиpcĸия cтyд. Pycия e eдинcтвeнaтa c дocтaтъчнo ĸaпaцитeт, зa дa зaдoвoли нyждитe нa eвpoпeйcĸитe дъpжaви. Ho въпpeĸи cъпpoтивaтa нa eвpoпeйcĸитe пapтньopи, oт Baшингтoн и oт пapтиятa нa Mepĸeл, cпopният гaзoпpoвoд пpoдължaвa. Диплoмaтичecĸитe aмбиции нa Гepмaния ca ocyeтeни oт бpyтaлнaтa бизнec лoгиĸa нa пpoeĸтa. Hoвaтa изтoчнa пoлитиĸa Oт дpyгa cтpaнa, пpoeĸтът имa cилнaтa пoдĸpeпa нa \"Гaзпpoм\", pycĸия дъpжaвeн eнepгиeн гигaнт, ĸoйтo e coбcтвeниĸ нa ĸoмпaниятa, пpoeĸтиpaщa \"Ceвepeн пoтoĸ 2\". Heйният pъĸoвoдитeл Maтиac Bapниг, бивш изтoчнoгepмaнcĸи шпиoнин, нaтoвapeн cъc зaдaчaтa дa дoĸлaдвa зa зaпaднoгepмaнcĸия бизнec, e cмятaн зa eдин oт нaй-гoлeмитe лoбиcти в Бepлин. Tpъбoпpoвoдът e чacт oт мpeжaтa oт пpoeĸти, cпoнcopиpaни oт Kpeмъл, oчeвиднo пpeднaзнaчeни дa зaoбиĸoлят Уĸpaйнa, нaй-гoлямaтa и нaй-пpoблeмнaтa oт cтpaнитe oт бившия Изтoчeн блoĸ. Cpeд тяx e и \"Typcĸи пoтoĸ\", ĸoйтo пpecичa Чepнo мope, зa дa зaoбиĸoли Уĸpaйнa нa юг. Гepмaнcĸитe дeпyтaти твъpдят, чe Bapниг e oтгoвopил нa тexнитe cĸeптични питaния зa пpoeĸтa, oбeщaвaйĸи дa пpeдcтaви oпaceниятa им диpeĸтнo нa pycĸия пpeзидeнт Bлaдимиp Πyтин. Toвa зacилвa yceщaнeтo, чe тpъбoпpoвoдът oбcлyжвa cтpaтeгичecĸитe интepecи нa Kpeмъл. Ho зa \"Гaзпpoм\" пpoeĸтът имa cмиcъл: тpaнзитнoтo пpeминaвaнe пpeз cтpaнa, c ĸoятo Pycия e в нeoбявeнa вoйнa, e pиcĸoвaнo и вce пo-нeнaдeжднo, тъй ĸaтo yĸpaинcĸитe тpъбoпpoвoди oт cъвeтcĸaтa eпoxa ocтapявaт. Гepмaния и Eвpoпeйcĸият cъюз ce oпитвaт дa пocpeдичaт зa cпopaзyмeниe мeждy Mocĸвa и Kиeв, зa дa зaпaзят гaзa, пpeминaвaщ пpeз Уĸpaйнa, ĸoгaтo нacтoящият дoгoвop зa тpaнзит изтeчe пpeз 2019 г. Kpитицитe cмятaт, чe тoвa oзнaчaвa, чe eвpoпeйcĸитe пoтpeбитeли щe плaщaт cyбcидия, зa дa зaпaзят Уĸpaйнa нa пoвъpxнocттa. B peдицитe нa гepмaнcĸитe coциaлдeмoĸpaти cимпaтиитe ĸъм \"Ceвepeн пoтoĸ 2\" ca cилни. Πocлeдният ĸaнцлep нa пapтиятa Гepxapд Шpьoдep бe нaзнaчeн нa виcши пoзиции в pycĸи eнepгийни ĸoмпaнии cлeд изтичaнeтo нa мaндaтa мy и cмятa Πyтин зa близъĸ пpиятeл. Зa мнoгo xopa oт пoĸoлeниeтo нa Шpьoдep, cътpyдничecтвoтo c Pycия e в дyxa нa \"нoвaтa изтoчнa пoлитиĸa\" - гeoпoлитичecĸaтa ĸoнцeпция нa бившия ĸaнцлep oт coциaлдeмoĸpaтитe Bили Бpaнд, ĸoйтo ce пpoтивoпocтaви нa cĸeптичния Baшингтoн, зa дa пpoтeгнe pъĸa нa Изтoчния блoĸ, ĸoeтo ceгa ce cмятa зa пpeлюдия ĸъм ĸpaя нa Cтyдeнaтa вoйнa. Ho пo-млaдoтo пoĸoлeниe в пapтиятa, чecтo ĸpитиĸyвaщo вpъзĸитe нa Шpьoдep c Kpeмъл, e пo-пpeдпaзливo. Гepмaния e oбвъpзaнa c Pycия чpeз дeceтилeтнo cътpyдничecтвo в oблacттa нa eнepгийнитe дocтaвĸи, нo тя тpябвa дa пpeдлoжи нeщo и нa зaпaднитe cи cъюзници, cмятaт пo-млaдитe пoлитици. Toвa cътpyдничecтвo изминaвa дълъг път: минaлaтa ceдмицa Mepĸeл бe дoмaĸин нa pycĸия външeн миниcтъp Cepгeй Лaвpoв в Бepлин. Toй бe пpидpyжeн oт нaчaлниĸa нa pycĸия гeнepaлeн щaб Baлepий Гepacимoв, ĸoйтo пoлyчи зaбpaнa дa влизa нa тepитopиятa нa EC, oтĸaĸтo Pycия aнeĸcиpa Kpим oт Уĸpaйнa пpeз 2014 г. Πoддъpжaнeтo нa oтнoшeния c Kpeмъл e пoпyляpнo в Гepмaния, ĸъдeтo cпopeд coциoлoгичecĸитe пpoyчвaния xopaтa ca пo-дoбpe нacтpoeни ĸъм Pycия, oтĸoлĸoтo в пoчти вcяĸa дpyгa дъpжaвa. Ho пoлитицитe вce пo-чecтo ce питaт дaли Гepмaния нe плaщa твъpдe виcoĸa цeнa зa тoвa, изгyбвaйĸи cъщнocттa cи.", "date": "2018.08.06", "title": "\"Ceвepeн пoтoĸ 2\" се превръща в проблем за Германия"}
{"url": "https://www.faktor.bg/bg/articles/hasan-rouhani-sasht-zapochnaha-psihologicheska-voyna-sreshtu-iran", "text": "Президентът на Иран Хасан Роухани заяви, че САЩ са започнали „психологическа война“ срещу Иран по време на телевизионна реч в понеделник преди влизането в сила на американските санкции срещу Техеран, предава AFP. „Те искат да започнат психологическа война срещу иранския народ и да създадат разделение сред хората“, подчерта държавният глава. „Преговори със санкции нямат смисъл. Те налагат санкции на иранските деца, пациенти и целия народ“, обясни Роуйани. По неговите думи, Вашингтон ще докаже, че може да му се има доверие, когато се присъедини отново към ядрената сделка с Иран.", "date": "2018.08.06", "title": "Хасан Роухани: САЩ започнаха психологическа война срещу Иран"}
{"url": "https://www.faktor.bg/bg/articles/trima-balgarski-uchenitsi-sa-postradali-pri-eksploziyata-v-bolonya", "text": "Трима български ученици, които са били на екскурзия в Италия, са пострадали след станалата по-рано експлозия на автоцистерна край летището в Болоня. Те са настанени в болницата в Бацано, предаде БНР. Един от тях е в сериозно състояние в резултат на обгаряния и е преместен по спешност в специализираното отделение на болницата в Чезена. Очаквайте подробности", "date": "2018.08.06", "title": "Трима български ученици са пострадали при експлозията в Болоня"}
{"url": "https://www.faktor.bg/bg/articles/novini/svyat/mayk-pompeyo", "text": "Държавният секретар на САЩ Майк Помпейо заяви, че американските санкции срещу Иран ще се прилагат строго и ще действат, докато иранското правителство промени коренно курса си, предаде Асошиейтед прес, цитирана от БТА. Пред журналисти в самолета, с който се връща във Вашингтон след обиколка в Азия, Помпейо отбеляза, че днешното възобновяване на санкциите е важен стълб на американската политика спрямо Иран. Той каза, че правителството на президента Доналд Тръмп е склонно да погледне и отвъд санкциите, но това ще изисква огромна промяна от страна на Техеран. \"Надяваме се да намерим начин за напредък, но това ще изисква огромна промяна от страна на иранския режим. Те ще трябва да се държат като нормална държава. Това е изискването. Съвсем просто е\", заяви той. Първият пакет от американски санкции, облекчени от правителството на президента Барак Обама след сключването на ключовото споразумение за ядрената програма на Иран през 2015 г., влиза отново в сила от днес в резултат на взетото от президента Тръмп през май решение да оттегли страната си от сделката. Санкциите от тази група са насочени срещу иранския автомобилен отрасъл, търговията със злато и други метали. Вторият пакет санкции - срещу петролния сектор на Иран и иранската централна банка - ще влязат отново в сила в началото на ноември, уточнява АП. Помпейо припомни, че САЩ отдавна сочат Иран като основната страна спонсор на тероризма и подчерта, че Техеран не може да очаква да бъде третиран като равен с останалите в международната общност, докато не прекрати тези дейности. Служител на американското министерство на финансите каза по-рано, че санкциите ще влязат отново в сила в 12 ч. вашингтонско време днес (19 ч. бълг. време). През май Тръмп изтегли САЩ от сделката между големите сили и Иран, по силата на която международните санкции срещу Техеран бяха вдигнати в замяна на ограничаване на ядрената му програма.", "date": "2018.08.06", "title": "Майк Помпейо: Иран да се държи като нормална държава"}
{"url": "https://www.faktor.bg/bg/articles/borisov-sred-nay-bednite-v-kabineta", "text": "Малко над 53 хил. лева налични парични средства е декларирал в имотната си декларация за миналата година премиерът Бойко Борисов. В нея той не посочва нищо друго. Тази сума е събрана от заплата, обезщетение за неизползван отпуск и спестявания, декларирани в предходни години. Вицепремиерът Валери Симеонов е няколко пъти по-богат, съдейки от декларацията му. Той е обявил 156 565 лв. налични средства и 21 хил. лв. влог. Другият вицепремиер Томислав Дончев разполага с налични 35 хил. лв. Миналата година друг заместник на Борисов - Екатерина Захариева, заедно със съпруга си Ангел са продали ½ идеална част от земеделска земя в Гърция срещу 117 350 лв. Захариева е обявила къща с двор, въведена в експлоатация през миналата година в София. Имотът е с площ 599 кв.м. и застроена площ от 484 кв. м. Цената за двора е била 21 514 лв, а за строежа- 174 118 лв. Още по-успешна е била годината за вицепремиера и министър на отбраната Красимир Каракачанов, който заедно със съпругата с Росица Слабакова-Каракачанова се е сдобил с апартамент в София с площ 210 кв. м. срещу точно 264 273 лв. Като правно основание за придобиване той е посочил замяна, а като произход на средствата – спестявания. Имотът, който е дал в замяна лидерът на ВМРО е 169 квадрата и е оценен на 114 273 лв. Семейството има налични общо 50 хил. лв., а самият Каракачанов има влог от 11 200 лв. И двамата са декларирали и по 35 хил. лв. задължения към СОФМЕТАЛ 07 ЕООД. Фирмата има строителен бизнес, а собственикът на тази фирма е Димитър Немски, който е бил в управителни органи на футболните клубове \"Литекс\" и ЦСКА-София. Министърът на туризма Николина Ангелкова през миналата година е подсигурила дъщеря си Далия с \"апартамент с гараж и прилежащи помещения\" от 304 кв. м., купени за 480 000 лв. с \"дарение от дядото\". На свое има тя записала влогове за 673 743 лв, което я прави декларирано най-заможна в парламента. Дори и вътрешният министър Валентин Радев е по-заможен от премиера. Той е обявил, че има на влог 114 600 лв. от заплата и пенсия, а съпругата му Лорита Радева, която е общински съветник в Столичната община – 110 хил. лв.", "date": "2018.08.06", "title": "Борисов сред най-бедните в кабинета"}
{"url": "https://www.faktor.bg/bg/articles/kevr-smamri-chez-za-vlosheno-kachestvo-na-toka", "text": "Във връзка с публикувани информации в национални медии за влошено качество на доставяната електрическа енергия на потребители в с. Казичене и с. Кривина, КЕВР назначи проверка за изясняване на случая. Според жителите на населеното място „ЧЕЗ Разпределение България“ предоставя некачествена услуга, като електрозахранването в населените места е било преустановявано многократно, а подаваните от абонатите жалби са оставали без резултат. Вчера хората излязоха на протест.  Хората се оплакват, че прекъсванията са ежедневие от няколко години. Според тях причина за това е по-голямото потребление на ток заради разрасналата се индустриална зона. Настояват за нов трафопост и бързо решаване на проблема. В писмо на председателя на КЕВР до ръководството на „ЧЕЗ Разпределение България“, на чиято обслужвана територия е населеното място, на основание на чл. 54 от Наредба №3/21.03.2013 г. за лицензиране на дейностите в енергетиката, регулаторът изисква дружеството да предостави анализ на причините за нарушеното електроснабдяване и в краткосрочен план да предприеме конкретни мерки за тяхното отстраняване. Копия на писмото са изпратени до кметовете на с. Казичене и с. Кривина - Антон Владимиров и Венцислав Игнатов. За целите на започналата проверка електроразпределителното дружество трябва да монтира сертифицирани уреди за измерване качеството на доставяната електрическа енергия в точките на присъединяване на клиентите в с. Казичене и в с. Кривина за период не по-кратък от седем денонощия. На регулатора следва да бъде предоставена информация и за схемите на електрозахранването на имотите – подстанции, електропроводи средно напрежение, трафопостове и прилежащите им изводи от мрежа ниско напрежение. Справката трябва да включва и данни за всички ръчни и автоматични изключвания на съоръженията за едногодишен период, изготвена и проследима по данни от диспечерските дневници и дневниците за работа по съоръженията. КЕВР изисква „ЧЕЗ Разпределение България“ да предостави и копия на всички жалби и сигнали срещу чести изключвания на напрежението и/или изгорели електрически уреди за двугодишен период, предшестващ проверката, както и отговорите на тези жалби. В доклада на дружеството до КЕВР трябва да бъде направена оценка на моментното състояние на съоръженията за електрозахранване на имотите и доказателства за изпълнени мероприятия за едногодишен период, предшестващ проверката, както и за дейностите по тяхното поддържане - копия на документи от обходи, огледи, становища, предписания, протоколи за извършени ремонти, просеки и др., доказващи спазването на приложимата нормативна уредба при тяхната експлоатация. При всички постъпващи сигнали на граждани за влошено качество на електрозахранването, в изпълнение на своята контролна дейност КЕВР и занапред ще използва в пълна степен законовите си правомощия за защита на правата на потребителите. В тази връзка Комисията ще изисква енергийните дружества да изпълняват стриктно задълженията си по техните Общи условия за предоставяне на надеждна, непрекъсваема и качествена енергийна услуга на техните абонати.", "date": "2018.08.06", "title": "КЕВР смъмри ЧЕЗ за влошено качество на тока"}
{"url": "https://www.faktor.bg/bg/articles/akula-ubi-cheshki-turist-kray-egipetski-kurort", "text": "Чешки турист е убит от акула в Египет край курорт на Червено море, съобщи представител на местните власти. Това е станало в четвъртък, на 20 км северно от Марса Алам, в популярна за гмуркачи зона, където обаче има и акули, заяви за АФП председателят на общинския съвет на града, цитирана от БТА. Местни медии съобщиха по-рано, че тленните останки са намерени на един от плажовете на Марса Алам. Чешкото посолство в Египет и египетският министър на здравеопазването работят заедно по предаването на тялото, добави източникът. Подобни нещастни случаи са голяма рядкост. През 2015 г. германски турист бе убит от акула в същата зона в Червено море. През 2010 г. германка загина, а четирима туристи бяха тежко ранени при нападение на акули край плаж в курорта Шарм ел Шейх.", "date": "2018.08.06", "title": "Акула уби чешки турист край египетски курорт"}
{"url": "https://www.faktor.bg/bg/articles/ruski-medii-shte-stane-li-turski-potok-balgarski", "text": "Проектите за газови хъбове в Европа никнат като гъби след дъжд, констатира руският в. \"Независимая газета\" и прогнозира в заглавие: \"Турски поток\" неизбежно ще стане български\". България е готова да приеме втората тръба от \"Турски поток\" и брои дните до момента, когато ще се нареди сред газовите хъбове на Европа. Страната откри нова отсечка от транзитния газопровод, разчитайки на газ от Турция, Азербайджан и Русия. Представители на Европейската комисия подкрепиха на думи плановете на София, посочва вестникът, цитиран от БТА. Изданието коментира откритото на 3 август разширение на транзитния газопровод за Турция с 20-километрова отсечка от компресорната станция \"Лозенец\" до село Недялско. С изграждането му България вече може да получава газ от Турция, Азербайджан, Русия \"и от всички от Южния газов коридор. С нея ще пренасяме 16 милиарда кубични метра газ в двете посоки. Останали са 11 километра, но сме готови и за тяхното изграждане след подписването на договора\", заяви тогава премиерът Бойко Борисов. Според експерти, цитирани в \"Независимая газета\", Русия изобщо не е имала друг вариант, освен да обърне втората тръба от \"Турски поток\" към България. \"Ако говорим, че \"Турски поток\" ще влезе в съществуващата вече газотранспортна система на България просто в реверсен режим, това е неизбежност - твърди аналитикът Сергей Правосудов. - Ако пък говорим, че трябва да има някакъв допълнителен маршрут, който да влезе през морето директно в България, засега изобщо не става дума за това\", уточнява той. \"Поначало неизбежен вариант\" е било според него да се натоварят в реверсен режим газотранспортните мощности, които няма да се използват, щом \"през Украйна ще се помпа по-малко газ\". За целта трябва само да се изгради свързващо звено между България и Сърбия, казва Правосудов. Щом вече има работеща инфраструктура, която се нуждае само от малко допълнение, няма смисъл да строиш до нея от нулата нова тръба - нещо икономически нецелесъобразно, посочва експертът. Според него този вариант не носи и политически рискове. \"Политически рискове има винаги, щом се строят нови мощности, ако пък се задействат старите, вече няма такива\", заявява той. Ако се разгледат различните варианти за маршрути, България е най-слабата брънка - точно заради политическите рискове, смята обаче бизнес анализаторката Ирина Капитанова. Има риск България рязко да смени позицията си при евентуална обща смяна на нагласите в ЕС, напомня тя. Рисковете за всички европейски проекти са общи - \"това са антируските санкции и натискът върху Европа от страна на САЩ\", коментира икономистът Никита Исаев. \"Президентът на САЩ Доналд Тръмп също се стреми да заеме мястото си на европейския газов пазар и го прави доста агресивно - обяснява той. - И ако напрежението нарасне, властите на ЕС може да жертват интересите на България в името на европейските\", смята руският наблюдател.", "date": "2018.08.06", "title": "Руски медии: Ще стане ли \"Турски поток\" български?"}
{"url": "https://www.faktor.bg/bg/articles/nap-nastoyava-za-razvalyaneto-na-134-sdelki-na-desari", "text": "Данъчните са поискали от съда да обяви за недействителни 134 сделки за прехвърляне на имущество за над 20 млн. лв., съобщи в. \"Сега\". Става дума за бизнесмени, които са се отървали от фирмите си, за да не плащат дължимите данъци, а държавните ревизори, умишлено или не, не са си събрали навреме вземанията. Данните са към началото на годината. През 2017 г. от проверки на физически лица, участвали в схеми за източване на ДДС и други данъчни нарушения, са установени задължения за над 216 млн. лв. Националната агенция за приходите (НАП) отскоро е започнала да води дела срещу такива длъжници, затова голяма част не са приключили. Ако съдът развали сделките, данъчните ще могат да продадат активите на нарушителите, за да си съберат дължимото. Една от хватките е свързана с юридическа тънкост. Ако фирмата се прехвърля с договор за продажба на предприятие, собственикът й е длъжен да го съобщи в НАП и да представи в Търговския регистър документ, че данъчните са уведомени. Ако обаче се прехвърлят само дялове от дружеството, никакви уведомления не се изискват. Това важи дори сделката да е за 100%, т.е. за всички дялове. Разликата е в това, че дяловото участие е чист актив, докато цялото предприятие е съвкупност от активи и пасиви.Проблемът обаче е, че много дедесари знаят за тази разлика и я ползват, за да прехвърлят участията си в задлъжнелите си фирми на клошари и на полуграмотни. Всъщност дори и при продажба на цяло предприятие и уведомяване на данъчните, няма гаранция, че те ще му направят проверка.", "date": "2018.08.06", "title": "НАП настоява за развалянето на 134 сделки на дедесари"}
{"url": "https://www.faktor.bg/bg/articles/euronews-balgarskata-ikonomika-raste-sas-zashemetyavasht-temp", "text": "Българската икономика расте със зашеметяващ темп и износът се разраства, а благоприятната за бизнеса среда и добре образованата местна работна сила са магнит за чуждестранни инвестиции, коментират „Евронюз” (Euronews), цитирани от Vesti. Все повече чужди компании отиват в България, като правят значителни инвестиции, откривайки нови производствени единици и клонове. В същото време и български компании завладяват външни пазари и износът расте. Според Апостолос Стайкос много инвеститори описват България с една фраза: „Отворена за бизнес”. Българската столица София е модерен, оживен европейски град и икономическа столица на Балканите. През 2017 г. брутният вътрешен продукт на България възлезе на 50,4 милиарда евро, а икономическият растеж достигна 3,6%. В същото време инвестициите нараснаха с 3.8%, а износът се повиши до 25,8 милиарда евро. Европейската комисия предвижда икономическият растеж на България да бъде малко под 4% за 2018 г. и близо до този темп през 2019 г. Някои компании видяха възможност много преди България да се превърне в „история на икономическия успех”. Френската „Юбисофт” (Ubisoft) – създател и издател на видео игри, откри свое студио в София през 2006 г. и започна с едва 11 служители. Едно от най-известните заглавия на компанията е „Assassin's Creed”. Иван Балабанов, изпълнителен директор на „Ubisoft” за страната, посочва, че комбинация от фактори е направила България магнит за чуждестранните инвеститори, включително добре образована работна сила, добра инфраструктура и изключително атрактивни данъчни ставки. „Имаме добро образование и имаме много добра инфраструктура, когато става дума за развитие на ИТ”, отчита Балабанов пред „Euronews”. „Аз дори не отчитам макроикономически фактори като ниските данъчни ставки и подкрепата на правителството, но хората са най-важни, когато става дума за ИТ индустрията”. „Откакто отворихме „Ubisoft” в София, досега сме създали 195 работни места и планираме да растем. През следващите 2 до 3 години ще станем поне 300. Ние се възползваме от местния талант, независимо дали става дума за сферата на технологиите или на творчеството и развитието на съдържанието. Смятаме България за добра дестинация, която да продължи да расте в бъдеще”, добавя Балабанов.", "date": "2018.08.06", "title": "Euronews: Българската икономика расте със зашеметяващ темп"}
{"url": "https://www.faktor.bg/bg/articles/ikonomika/biznes/padnaha-parvite-zhertvi-na-targovskata-voyna", "text": "Boдeнaтa oт Cъeдинeнитe aмepиĸaнcĸи щaти тъpгoвcĸa вoйнa пpoдължaвa - и няĸoи ĸoмпaнии зaпoчвaт дa yceщaт oтpицaтeлнитe eфeĸти oт нeя, пишe ВВС. B пeтъĸ Πeĸин cъoбщи, чe щe oтгoвopи c митa въpxy нaд 5 200 cтoĸи, внoc oт CAЩ, aĸo Baшингтoн въвeдe нaлoгa oт 25% въpxy $200 милиapдa внoc oт Πoднeбecнaтa импepия, пише money.bg. Πo-paнo CAЩ въвeдe и митa нa внoca нa cтoмaнa и aлyминий oт Eвpoпeйcĸия cъюз, Meĸcиĸo и Kaнaдa, ĸoитo oтгoвopиxa cъc coбcтвeни. Koи ca ocнoвнитe ceĸтopи, ĸoитo cтaнaxa жepтвa нa тъpгoвcĸия cпop? Aвтoмoбили и мoтopи Зaceгa изглeждa, чe aвтoмoбилнaтa индycтpия e нaй-зaceгнaтa, ĸaтo тpи ocнoвни ĸoмпaнии нacĸopo пpeдyпpeдиxa, чe тъpгoвcĸият cпop вpeди нa peзyлтaтитe им. Fоrd и Gеnеrаl Моtоrѕ нaмaлиxa пpoгнoзaтa зa пeчaлбa зa 2018 гoдинa, цитиpaйĸи пo-виcoĸи цeни нa cтoмaнaтa и aлyминия cлeд митaтa. Fіаt Сhrуѕlеr cъщo нaмaли пpoгнoзaтa, cлeд ĸaтo ĸитaйcĸитe ĸyпyвaчи oтлoжиxa пoĸyпĸитe в oчaĸвaнe нa пo-ниcĸи митa. Πpeз мaй Kитaй cъoбщи, чe щe нaмaли митoтo въpxy внocнитe aвтoмoбили oт 25% нa 15% oт 1 юли - xoд, ĸoйтo тpябвaшe дa нaмaли тъpгoвcĸoтo нaпpeжeниe. Ho нa 6 юли yвeличи нaлoгa зa aмepиĸaнcĸитe aвтoмoбили дo 40%. Јаguаr Lаnd Rоvеr - нaй-гoлямaтa aвтoмoбилнa ĸoмпaния във Beлиĸoбpитaния, oтчeтe зaгyбa зa пъpви път oт тpи гoдини cлeд зaбaвянe нa пpoдaжбитe в Kитaй. Hacĸopo ВМW cъoбщи, чe щe пoвиши цeнитe нa двa oт мoдeлитe cи в Kитaй oт 30 юли зapaди пoвишeнитe митa. Теѕlа cъщo щe пpoдaвa двa cвoи мoдeлa пo-cĸъпo. B cъщoтo вpeмe нoвинитe нe ca caмo лoши, ĸaĸтo Aнa-Mapи Бeйcдeн, ĸoятo oглaвявa звeнoтo зa пpoyчвaнe в aвтoмoбилния ceĸтop във Fіtсh Ѕоlutіоnѕ, ĸaзвa. \"Bидяxмe peдицa пpoизвoдитeли, вĸлючитeлнo Теѕlа, дa ycĸopявaт плaнoвeтe cи зa инвecтиции в мecтни зaвoди, зa дa избeгнaт митaтa\". \"Иpoничнo oбaчe, няĸoи oт нaй-тeжĸo пocтpaдaлитe ĸoмпaнии ca aмepиĸaнcĸи - или чyжди, нo пpoизвeждaщи в CAЩ, въпpeĸи чe въвeдeнитe caнĸции тpябвaшe дa им пoмoгнaт\", ĸaзвa тя. Щaтcĸият пpoизвoдитeл нa мoтoциĸлeти Наrlеу-Dаvіdѕоn плaниpa дa пpeмecти чacт oт пpoизвoдcтвoтo cи в Eвpoпa, зa дa избeгнe \"знaчитeлнaтa\" тeжecт oт митaтa, въвeдeни oт EC. Xpaнитeлнaтa индycтpия Hяĸoи ĸoмпaнии oт xpaнитeлнaтa индycтpия cъщo пoнижиxa пpoгнoзитe cи и пoвишиxa цeнитe. Туѕоn Fооdѕ нacĸopo нaмaли пpoгнoзaтa cи. Щaтcĸият гигaнт в пpoизвoдcтвoтo нa aлĸoxoлни нaпитĸи Вrоwn-Fоrmаn зaяви, чe щe yвeличи цeнaтa нa Јасk Dаnіеl'ѕ и дpyги мapĸи yиcĸи, пpoдaвaни в Eвpoпa. Соса-Соlа пoвишaвa цeнитe в Ceвepнa Aмepиĸa. Дpyги жepтви Дpyги ĸoмпaнии пъĸ тъpcят нaчин дa нaмaлят бизнeca cи c Kитaй ĸaтo нaчин дa избeгнaт митaтa. Πpoизвoдитeлят нa игpaчĸи Наѕbrо мecти пpoизвoдcтвoтo cи извън Πoднeбecнaтa импepия. Щaтcĸият ĸoнглoмepaт Ноnеуwеll тъpcи нaчин дa изпoлзвa пoвeчe дocтaвчици извън Kитaй, a пpoизвoдитeлят нa мeбeли RН щe нaмaли cypoвинитe oт cтpaнaтa. Meждyвpeмeннo aмepиĸaнcĸaтa Саtеrріllаr нacĸopo зaяви, чe cилнoтo тъpceнe ѝ e пoзвoлилo дa пoвиши цeнитe, зa дa ĸoмпeнcиpa мeждy $100 и $200 милиoнa в пo-виcoĸи цeни нa cтoмaнaтa и aлyминия. Meждyнapoдният вaлyтeн фoнд зaяви, чe ecĸaлaция нa тъpгoвcĸият cпop мoжe дa изтpиe 0,5% oт cвeтoвния pacтeж дo 2020 г. Cĸopoшни дaнни пoĸaзвaт зaбaвянe нa pacтeжa в пpoизвoдcтвeния ceĸтop в Kитaй, ĸaĸтo и нaмaлявaнe нa yвepeнocттa нa aмepиĸaнcĸитe пoтpeбитeли. Моrgаn Ѕtаnlеу изчиcлявa, чe eĸcaлaция нa нaпpeжeниeтo мoжe дa изтpиe 0,81 пpoцeнтни пyнĸтa oт cвeтoвния бpyтeн вътpeшeн пpoдyĸт - aĸo CAЩ нaлoжи 25% митo въpxy внoca нa вcичĸи cтoĸи oт EC и Kитaй, a тe oтгoвopят пo cъщия нaчин.", "date": "2018.08.06", "title": "Паднаха първите жертви на търговската война"}
{"url": "https://www.faktor.bg/bg/articles/germanski-gigant-vlaga-eur7-miliona-za-mashini-v-bivshiya-zavod-na-great-wall", "text": "€7 милиона ще бъде инвестицията в нови машини и оборудване, които германският гигант VOSS Automotive ще направи в завода в с. Баховица, Ловешко. Това стана ясно от срещата на кмета на град Ловеч Корнелия Маринова и представители на компанията. Както стана ясно миналата седмица, немското дружество подписа дългосрочен договор за наем на площ от 12 225 кв. м. в \"Баховица Индустрален парк\". Именно там се помещаваше заводът на \"Литекс моторс\", който произвеждаше китайските автомобили Great Wall. От септември до януари ще се правят архитектурни промени в халето, след това ще се инсталират новите, което ще продължи около два месеца. От шест седмици се провежда интервюта за персонал, като от следващата седмица първият тим от служители ще замине на обучение в Германия, стана ясно по време на срещата. През май следващата година производството ще започне, като постепенно ще се разширява. Пълният капацитет на завода ще се развие през 2020 г., като тогава 200 служители ще са инженерите и специалистите, а 800 ще са заети в самото производство. VOSS Automotivе има над 65-годишна история и доказан опит в производството на тръбни връзки и компоненти за първично вграждане в двигателите, охладителните, хидравличните и спирачни системи за пътнически и тежкотоварни автомобили. VOSS Automotive има заводи в цял свят - в Америка, Мексико, Бразилия, Китай, Индия, Полша и Германия, осигурявайки работа за повече от 6000 души. Днес компанията предлага обширно портфолио от ефикасни системи и решения за автомобилната индустрия на редица международно утвърдени марки. Благодарение на експертизата си и постоянната комуникация с клиентите си, VOSS разработват и постоянно усъвършенстват продуктовите си линии с високотехнологични решения, отговарящи на найвисоките съвременни стандарти за качество, ефективност и технологичност. (Money.bg)", "date": "2018.08.06", "title": "Германският гигант VOSS влага €7 милиона в бивш завод в Ловешко"}
{"url": "https://www.faktor.bg/bg/articles/prukraturata-bencho-benchevi-i-uzun-sa-pomagali-na-ochite-da-se-ukrie", "text": "Бургаският общински съветник от гражданската квота на БСП Бенчо Бенчев, бившият депутат от ДПС Несрин Узун и още един от задържаните в Истанбул - Йовчо Домусчиев, са помагали на Димитър Желязков - Митьо Очите да избегне наказателно преследване и да се укрие, заяви говорителката на главния прокурор Румяна Арнаудова. \"Установено е в разследването на Специализираната прокуратура, че на 3 август Димитър Желязков е преминал гръцко-турската граница, като се е придвижвал с микробус \"Мерцедес\", собственост на дружество, управлявано и собственост на Бенчев. В него са били освен Желязков, самият Бенчев и Домусчиев. След като са навлезли на територията на страната, са се настанили в хотел \"Рамада\" в Турция. Резервациите на стаите са били направени от Узун, а трите стаи, които са били наети в турския хотел, са на имената на Домусчиев и Бенчев. Няма регистрирана стая на Желязков, а тези две лица, за които говоря, включително и третото, реално са осъществили действия по спомагане на извършил престъпление човек, да избегне наказателно преследване. Тези материали са отделени от разследването на Специализираната прокуратура и са изпратени на Районна прокуратура-Бургас. Тя се явява компетентна прокуратура\", уточни Арнаудова пред \"Фокус\". Говорителят на Апелативната прокуратура в Бургас Йовита Григорова коментира пред БТА, че към този момент материалите по делото не са пристигнали в съдебната палата в морския град. Тепърва ще установява има ли достатъчно данни, за да се повдигне обвинение срещу Бенчев и Узун за лично укривателство.", "date": "2018.08.06", "title": "Прокуратурата: Бенчо Бенчев и Узун са помагали на Очите да се укрие"}
{"url": "https://www.faktor.bg/bg/articles/politseyska-hayka-vav-varna-pognaha-7795-dushi-i-5078-koli-ima-mnogo-zadarzhani", "text": "Дилър на кокаин падна в капан при мащабна полицейска хайка, организирана в края на миналата седмица. При личен обиск у 28-годишния варненец били открити близо 50 грама от скъпия наркотик и 940 лв. Униформените претърсили и дома на младия мъж, където намерили още 0,4 грама кокаин и 3000 лв. Пласьорът бил задържан за 24 ч, след което му било повдигнато обвинение по досъдебно производство, водено под надзора на Окръжната прокуратура във Варна.  С обвинение се сдобил и друг 33-годишен варненец, добре познат на органите на реда и вече осъждан. Той бил спипан с 19,40 грама амфетамини при специализираната операция. В рамките й са проверени 7795 души и 5078 автомобила, като са открити 11 души, обявени за общодържавно издирване, отчетоха от варненската полиция.  За различни нарушения на закона са образувани 27 досъдебни и 21 бързи полицейски производства. Съставени са 851 акта и фишове за глоби и са издадени 85 предупредителни протокола, допълниха от ОД на МВР-Варна.", "date": "2018.08.06", "title": "Полицейска хайка във Варна: Погнаха 7795 души и 5078 коли, има много задържани"}
{"url": "https://www.faktor.bg/bg/articles/rumen-petkov-v-stranata-ni-ima-mnogo-cherveni-benchevtsi-bsp-boleduva-ot-biznes-sotsializam", "text": "\"Станалото с Митьо Очите и общинския съветник от БСП Бенчо Бенчев е скандално и позорно. БСП боледува от т.нар. \"бизнес социализъм.\" Това мнение изрази пред БНР Румен Петков, главен редактор на лявото интернет издание \"Поглед Инфо\". \"БСП по дефиниция трябва да е лява партия, защитаваща наемния труд. Трудно ми е да си представя, че вълкът и агнето могат да живеят заедно, в една кошара\", допълни той. По думите му, сега е гръмнал Бенчев, утре може да гръмне друг случай, вдругиден - трети. \"Това подронва и разтриса партията като цяло. И доверието към тази партия се нарушава, така че обикновените социалисти, когато гласуват, и симпатизанти, когато гласуват, трябва много добре да внимават за кого гласуват. Защото в крайна сметка това, че някой ще даде някой лев за изборите, той след това сигурно ще си ги вземе стократно, но това, което ще нанесе на доверието на партията при подобни случаи, каквито обсъждаме към момента, това е неизмеримо като цена, то няма как да се измери\", коментира Петков. \"Сега БСП се разграничава от Бенчев, но от случая с Ролс Ройса мина адски много време - какво се направи, за да се реши\", попита Румен Петков, който смята, че \"едно ръководство би трябвало да предприеме мерки\", но той не вижда да се предприемат такива. \"Крещим за случая \"Бенчев\", а на други места се лансират други хора. Тръгнахме да се променяме, караха ни непрекъснато да станем модерна партия, станахме модерна партия. Ето я модерната партия. Сега не можем да се отървем от тези, които ни модернизират\", посочи още журналистът. \"В партията се включиха много бизнес социалисти. Когато се влиза в структури на партии и във властта, за да се прави бизнес - това не е нормално, особено за една лява партия. В страната има много бенчевци и партията страда от това. На местно равнище, до някаква степен, някои от политическите структури на партията са феодализирали съответните територии и райони и там се правят неща, които, за съжаление, не са достойни за една лява партия\", коментира Петков.", "date": "2018.08.06", "title": "Лява медия: В БСП има още много червени Бенчевци,  развиват \"бизнес социализъм\""}
{"url": "https://www.faktor.bg/bg/articles/vagon-e-derayliral-po-patya-mezdra-vratsa", "text": "Пътнически влак дерайлира по жп линията Мездра-Враца, съобщи БНР. При инцидента няма пострадали пътници. Извън релсите е излязла част от последния вагон на композицията, която е от два вагона. Движението на влаковете не е спряно, защото между  Мездра и Враца има два коловоза. Работи се по връщането на вагона на релсите. До приключване на възстановителните дейности са възможни закъснения в разписанието на влаковете по линията София, Видин и Лом. На мястото на инцидента работна група установява дали вагонът е дерайлирал заради проблем в подвижния състав, или поради състоянието на железния път.", "date": "2018.08.06", "title": "Вагон дерайлира по пътя Мездра - Враца"}
{"url": "https://www.faktor.bg/bg/articles/rumyana-arnaudova-za-bencho-benchev-kasae-se-za-danachni-prestapleniya", "text": "\"При обиска и при претърсването на жилищата, ползвани от Бенчо Бенчев, бяха установени документи, т.нар. \"тефтери\", в които се съдържат сигурни данни за вероятно укриване на данъчни задължения. Т.е. касае се за данъчни престъпления\", разкри пред БНТ говорителят на главния прокурор Румяна Арнаудова. Тя коментира и дали е възможно Несрин Узун и Бенчо Бенчев да станат обвиняеми и по разследването на Специализираната прокуратура за групата на Димитър Желязков. \"Да, не го изключваме - напротив. Работи се и в тази посока, тъй като обемът от доказателства, които събраха колегите от последните 24 часа, сочи за сериозна съпричастност на тези лица към дейността на групата\", обясни говорителят на главния прокурор. Както вече съобщихме, общинския съветник от БСП в Бургас Бенчо Бенчев, шофьорът му Йовчо Домусчиев и бившият депутат от ДПС Несрин Узун са разследвани за лично укривателство. Събраните до момента доказателства сочат, че тримата са помагали на Димитър Желязков да се укрие от правосъдието. Материалите вече са изпратени на Районна прокуратура Бургас, която се очаква да повдигне обвиненията. Бенчо Бенчев и шофьорът му са укрили Димитър Желязков, като първо с автомобил - собственост на фирма на Бенчев, са превозили Митьо Очите от Гърция до Турция. Това е станало в момент, когато вече е била издадена Европейска заповед за ареста на Желязков. След издаването на червена бюлетина за издирването му от Интерпол - пък Несрин Узун е резервирал три стаи в хотел в Истанбул. Тези стаи са наети от Бенчев и Домусчиев, като само двамата са се регистрирали. Там обаче реално се е настанил Димитър Желязков, където в петък срещу събота през нощта е задържан. Бенчо Бенчев и Несрин Узун са разсрледвани и за участие в Организираната престъпна група на Митьо Очите.", "date": "2018.08.06", "title": "Румяна Арнаудова за Бенчо Бенчев: При обиска са открити \"тефтери\" с данни за укриване на данъци"}
{"url": "https://www.faktor.bg/bg/articles/mikrobus-s-balgarska-registratsiya-katastrofira-v-italiya-11-dushi-sa-zaginali", "text": "Тежка катастрофа с микробус с българска регистрация е станала в южния италиански район Пулия. При челен удар с камион, превозващ брашно, край град Фоджа са загинали 11 души, съобщи БНР. По данни на полицията, жертвите са сезонни селскостопански работници от африкански произход, които са се прибирали от работа. Ранени са трима души, сред които и шофьорът на камиона. Българинът, управлявал микробуса, не е сред загиналите.", "date": "2018.08.06", "title": "Микробус, управляван от българин, катастрофира в Италия, 11 души са загинали"}
{"url": "https://www.faktor.bg/bg/articles/novini/balgariya/emanuil-yordanov-otkri-ima-polititsi-koito-poddarzhat-kontakti-s-kriminalniya-svyat", "text": ". Правоохранителните органи не работят на необходимото ниво и ако в предишни подобни случаи е имало своевременна и адекватна акция, включително и налагане на наказания, днес подобни случаи щяха да бъдат редки. Това каза в интервю за Агенция „Фокус“ бившият министър на вътрешния работи и адвокат Емануил Йорданов по повод акцията от 2 август 2018 г. в Бургаско. Според него задържането на Димитър Желязков в Истанбул заедно с зам.-председателят на Общинския съвет в Бургас Бенчо Бенчев и бившият народен представител от ДПС Несрин Узун ни показва нещо, което се е знаело от предишни години. „Има хора, които се занимават с политика и поддържат неподходящи контакти с лица от криминалния свят“, добави той.", "date": "2018.08.06", "title": "Емануил Йорданов откри: Има политици, които поддържат контакти с криминалния свят"}
{"url": "https://www.faktor.bg/bg/articles/ubietsat-na-sestrite-belneyski-ni-osadi-v-strasburg-zaradi-balhi", "text": "Четирима затворници, признати за виновни за едни от най-тежките убийства, извършени през последните години в България, са осъдили държавата в Страсбург, съобщава lex.bg.    Те са Лазар Колев – осъден на доживотен затвор без право на замяна за убийството на сестрите Белнейски, Йордан Петров, станал известен като Кумановския убиец, също излежаващ доживотна присъда, Илиан Михайлов, който ще е в затвора до смъртта си заради подбудителство към убийството на втория съпруг на майка си, както и Стоян Петров, осъден на 20 години затвор за убийството на бургаския бизнесмен Стоян Стоянов.   Всички те, без Стоян Петров, са поискали от Европейския съд по правата на човека обезщетение от по 10 000 евро за лошите условия в затвора и за специалния режим, при който изтърпяват присъдите си. Съдът в Страсбург присъжда 4000 евро на Михайлов и по 3000 евро на Йордан Петров и Колев.    Четиримата имат сходни оплаквания и затова ЕСПЧ ги е разгледал заедно и се е произнесъл с общо решение.   Ето от какво се е оплакал всеки тях, за да установи съдът, че са нарушени правата му и има право на обезщетение:   Осъденият за убийството на сестрите Росица и Христина Белнейски Лазар Колев, сочи, че е държан в постоянно заключена килия в затвора в Пазарджик, изолиран от останалите лишени от свобода. Било му е позволено да общува с други затворници само по време на единия час дневно, когато е извеждан за физически упражнения. Колев обяснява още, че в килията му, която е под 6 кв. м, няма течаща вода или тоалетна, хигиената е много лоша – пълно е с хлебарки и бълхи, а администрацията на затвора не е направила нищо, за да се отърве от тях. Тъй като в килията му няма маса, Колев се храни върху вестник, разстлан на леглото му. През цялото време е държан на изкуствена светлина, а температурата варирала от жега до студ, според сезона.    Стоян Петров, който излежава 20-годишна присъда като извършител на убийството на шефа на фирма „Гранити“ Стоян Стоянов, пък е разказал, че от 29 юли 2011 г. до юли 2016 г. е бил поставен в пълна изолация в Бургаския затвор – без течаща вода и тоалетна, вместо която е трябвало да използва кофа. Той е посочил, че се е хранил върху стол, килията му е била пълна с плъхове и хлебарки, които често изяждали храната му. Той също се оплаква от температурата и светлината, както и от това, че крушката е била светната през цялата нощ.    Илиан Михайлов, който е осъден на доживотен затвор за това, че с майка си са планирали убийството на втория ѝ съпруг – бизнесменът от Русе Иван Шишков, има сходни оплаквания. Неговата окончателна присъда е от 2005 г., но той се оплаква от условията, при които я изтърпява от юли 2007 г., когато е бил прехвърлен в Пловдивския затвор. Също като останалите, Михайлов не е имал тоалетна и течаща вода в килията си и е използвал кофа. Килията му е била изключително влажна, а заради разположените наблизо канали, е била изпълнена с отвратителна миризма. Освен това през зимата изключвали отоплението в 18 ч. Той е излежавал присъдата си при специален режим до 2011 г. Тогава режимът на изтърпяване на наказанието му е заменен със строг, но според него условията не се променили и е напускал килията си само с белезници.    Йордан Петров, който първоначално беше осъден на доживотен затвор без право на замяна, заради убийството на Стефан Костадинов, жена му Мария и брат ѝ Ян Мюзик през юли 2000 г. в къщата им във варненското село Куманово, не за първи път води дело в Страсбург. По негова жалба държавата вече беше осъдена от Европейския съд по правата на човека, а делото му беше възобновено. Така присъдата му вече е на доживотен затвор, като съдът отмени най-тежкото наказание.   В новата си жалба до Страсбург той се оплаква от специалния режим, при който лежи в затвора във Варна от 2012 г. Само година по-рано с друг затворник направиха неуспешен опит да избягат.   Петров сочи, че е изолиран от останалия свят в постоянно заключена килия. Не е бил включван в никакви колективни занимания и му е отказван контакт с лишени от свобода с по-лека присъда от доживотен затвор. Винаги, когато е извеждан, е бил с белезници. Властите не са дали задоволително обяснение, защото продължава да изтърпява наказанието си при специален режим.   Що се отнася до условията в затвора, Петров обяснява, че през август 2012 г. в килията му е била поставена тоалетна, но тя е на 45 см от леглото му и не е отделена по никакъв начин от останалото пространство. Така той имал натрапчивото усещане, че живее в тоалетната. И тъй като администрацията на затвора отказвала да му предостави четка и препарати за почистване на тоалетната, тя станала неизползваема. Килията била пълна с плъхове и хлебарки.    Като взема предвид натрупването на лоши условия и строго ограничителния режим, който не е обяснен със съображения за сигурност, както и продължителния период, през който четиримата вече са лишени от свобода – между четири и десет години, съдът в Страсбург заявява, че „страданието и трудностите, претърпени от тях, надвишават неизбежното ниво на страдание, присъщо на лишаването от свобода, и са достатъчно сериозни, за да бъдат квалифицирани като нечовешко и унизително отношение“.", "date": "2018.08.06", "title": "Убиецът на сестрите Белнейски ни осъди в Страсбург заради бълхи!"}
{"url": "https://www.faktor.bg/bg/articles/arestuvaha-21-godishniya-tsiganin-udaril-politsay-v-haskovo", "text": "Районна прокуратура Хасково привлече като обвиняем и задържа 21-годишният В.К. от димитровградското село Злато поле за причиняване на лека телесна повреда на полицейски служител, съобщиха от държавното обвинение.   На 1 август в ромския катун в покрайнините на квартал Република двайсетина озверели мъже нападнаха патрул на Районното управление в Хассково с брадви и сопи. В мелето пострада полицейският инспектор Димитър Кючуков, който бе ударен с юмрук по главата. Униформеният бе прегледан в болницата, където лукарите установили лека телесна повреда - кръвонасядане с травматичен оток в областта на главата.    Полицаите се бяха отзовали на сигнал от жена, която съобщила, че бащата на детето й го отнел и я принуждавал да проституира. При пристигането на униформените на мястото, те били нападнати от озверелите катунари. Петима от нападателите бяха задържани, един обаче бе успял да избяга и се укриваше до днес. След 4-дневно издирване той бе задържан.", "date": "2018.08.06", "title": "Арестуваха 21-годишния циганин, ударил полицай в Хасково"}
{"url": "https://www.faktor.bg/bg/articles/obyaviha-nad-500-ognishta-na-afrikanska-chuma-po-svinete-v-rumaniya", "text": "Румънските власти съобщиха за над 500 отделни огнища на африканска чума по свинете, главно в делтата на Дунав и близо до границата с Унгария. В източния окръг Тулча, който е най-засегнат от болестта, е обявено извънредно положение, съобщи представител на местните власти. Михай Пагал, говорител на общинския съвет в Тулча, каза пред Асошиейтед прес, че 48 000 прасета са били умъртвени от юни, след като била открито заболяването. Той каза, че две големи свинеферми са претърпели огромни загуби, както и множество малки стопанства. По данни на ветеринарната инспекция само в окръг Тулча има 471 огнища на африканска чума по свинете. В национален мащаб 500 фермери ще получат компенсации за умъртвените животни.", "date": "2018.08.06", "title": "Обявиха над 500 огнища на африканска чума по свинете в Румъния"}
{"url": "https://www.faktor.bg/bg/articles/eksploziya-do-letishteto-v-boloniya", "text": "Експлозия избухна до летището в Болоня, Италия, съобщава \"Дейли стар\". В социалните мрежи бяха качени снимки, на които се виждат огнени кълба дим да се издигат високо в небето, информира Нова телевизия. Изданието цитира полицейски източници, според които експлозията е станала на път близо до летището и е резултат от катастрофа. Според италиански медии причината е катастрофа на камион, който се врязал в бензиновоз на пътя.  Съобщава се за един загинал и 55 ранени, 14 от които са в тежко състояние. Летищните власти обявиха, че аеропортът не е засегнат.", "date": "2018.08.06", "title": "Експлозия до летището в Болоня, един загинал, 55 ранени"}
{"url": "https://www.faktor.bg/bg/articles/novini/balgariya/day-bozhe-vsekimu-mareshki-poluchil-bezvazmezdno-audi-a8-i-bentli-zhena-mu-svetlana-dva-bezvazmezdni-mertsedes-a", "text": "Лек автомобил Ауди А8 е „предоставен безвъзмездно“ от партия „Воля“ миналата година на нейния лидер Веселин Марешки. Това пише в неговата имуществена декларация, публикувана от КПКОНПИ. В списъка с возилата на Марешки са още едно „безвъзмездно“ Ауди А8 и две Бентли-та – едно „безвъзмездно“ и едно „предоставено“. На името на съпругата му Светлана са два „безвъзмездни“ Мерцедес-а. Миналата година тя е придобила безвъзмездно и половината от собствеността на къща с 346 кв. РЗП в столичния район „Витоша“, уточнява в. Труд.  Зам.-председателят на парламента е вписал само 20 400 лв. налични пари – 3000 лв. от заплата, останалите от безотчетните депутатски добавки. Съпругата му има налични 2,2 млн. лв. от дивиденти и влогове от 10 774 лв., 23 360 евро и 299 153 евро от дивиденти и договори за управление и контрол, както и вземане от 42 500 лв. от паричен заем.  Самият Марешки има само 2885 лв. и 137 евро в банки от дивиденти. Двамата са поръчители и солидарни длъжници по дълъг списък от заеми.", "date": "2018.08.06", "title": "Дай, Боже, всекиму: Марешки получил „безвъзмездно“ Ауди А8 и Бентли, жена му Светлана - два \"безвъзмездни\" Мерцедес-а"}
{"url": "https://www.faktor.bg/bg/articles/tramp-prizna-sinat-mi-se-e-sreshtnal-s-ruska-advokatka-za-da-poluchi-informatsiya-za-hilari", "text": "Президентът на САЩ Доналд Тръмп призна, че синът му Доналд се е срещнал с руска адвокатка през юни 2016 г., за да получи информация за съперничката си в президентските избори Хилари Клинтън. В Туитър Тръмп написа: \"Това беше среща за получаване на информация за опонентка, това е напълно законно и се прави постоянно в политиката\". Откакто преди година медиите разкриха, че е имало такава среща, обкръжението на Тръмп представяше различни версии. Една от тях беше, че разговорите са били посветена на осиновяването на руски деца. Сега президентът изглежда променя своята теза, която е от ключово значение за разследването на евентуална руска намеса в американските избори, отбелязва Асошиейтед прес.", "date": "2018.08.06", "title": "Тръмп призна: Синът ми се е срещнал с руска адвокатка, за да получи информация за Хилари"}
{"url": "https://www.faktor.bg/bg/articles/ivitsa-dachich-imame-dobra-vazmozhnost-za-kompromisno-reshenie-na-kosovskiya-vapros", "text": "Министърът на външните работи на Сърбия Ивица Дачич изрази увереност, че е настъпил момент, в който „имаме добра възможност за компромисно решение на косовския въпрос“, като същевременно подчерта, че не се знае дали изобщо някога ще има по-добър шанс, предава белградското радио B92. Първият дипломат на Белград подчерта, че Русия е променила позицията си, има много по-близки отношения със Сърбия, отколкото е имала преди 20 г.; променени са и САЩ и тяхната външна политика. Съгласно думите му, именно в настоящия момент се е отворила възможност за диалог – Сърбия е установила по-близки отношения с Германия, Франция, Турция и с Китай като стратегически партньор. „На този етап имаме ситуация, в която ЕС вижда като основен проблем постигането на компромис с албанците. Те искат да признаем Косово и ако може да вземат Прешево и Медведжа… това би било идеално. В тази ситуация се открива възможност да се постигне компромисно решение. Ако вече имаме диалог, то трябва да имаме някакво предложение в него“, подчерта Дачич.  Коментирайки диалога за нормализирането на двустранните отношения Белград и Прищина, Дачич призна, че в Сърбия има „недостиг на идеи, тък като има хора, които винаги, когато страната трябва да бъде защитена, намират причина да не го направят“.", "date": "2018.08.06", "title": "Ивица Дачич:  Имаме добра възможност за компромисно решение на косовския въпрос"}
{"url": "https://www.faktor.bg/bg/articles/desislava-atanasova-drugari-ot-bsp-nay-dobre-kazhete-che-toy-bencho-e-daryaval-ama-te-sa-oniya-pari-koito-izcheznaha-ot-kasata-na-pozitano", "text": "Депутатката от ГЕРБ Десислава Атанасова не се спря днес само с един остър коментар към БСП заради общинския съветник на „червените“ Бенчо Бенчев, който е сочен за участник в групата за организирана престъпност на Димитър Желязков - Митьо Очите.  Първоначално тя написа, че „лъжата явно е като СПИН за БСП“. Малко по-късно парламентаристката на ГЕРБ направи нов коментар, който е във връзка с изявлението на БСП от последния час за парите на Бенчо Бенчев. „Стойко, Чанко, Живко - всичките говорители на БСП - Бургас, много се оплетохте бе другари! Най-добре кажете, че той Бенчо е дарявал, ама те са ония пари, които изчезнаха от касата на Позитано при старото ръководство. Така хем, друг ще е виновен, хем чалгарката от чашата за 5 лева, ще зове за борба с паралелната държава визионерски !“, написа Атанасова във фейсбук.", "date": "2018.08.06", "title": "Десислава Атанасова: Другари от БСП, най-добре кажете, че той Бенчо е дарявал, ама те са ония пари, които изчезнаха от касата на \"Позитано\""}
{"url": "https://www.faktor.bg/bg/articles/10-dushi-sa-zastrelyani-v-chikago", "text": "Десет души са застреляни, а 44 са ранени при стрелба вчера в Чикаго. Полицията нарече тази вълна от насилие \"абсолютно неприемлива\". Сред ранените има 11-годишно дете. Някои изстрели са били определени мишени и органите на реда ги свързват с конфликти между банди, уточни пред журналисти Фред Уолтър от чикагската полиция. Според полицията е стреляно по групи от хора, включително по участници в помен. През 2016 г. броят на убийствата в Чикаго стигна връхна точка за близо двайсетгодишен период, заради което президентът на САЩ Доналд Тръмп редовно критикува града. Според Фред Уолтър обаче от началото на годината в Чикаго се стреля с над 30 на сто по-рядко, а убийствата са намалели с 25 процента. Полицията е конфискувала из улиците на града повече от 5500 незаконно притежавани оръжия, добави той и подчерта ангажимента на властите да продължат усилията за повишаване на сигурността.", "date": "2018.08.06", "title": "Вълна от насилие в Чикаго: Застреляха 10 души, някои по време на помен"}
{"url": "https://www.faktor.bg/bg/articles/zatapvat-zosnovni-patni-arterii-v-sofiya", "text": "Нови ремонти на основни пътни артерии започват в София. С тях ще се образуват и нови тапи от автомобили в следващите седмици.  В края на тази седмица или началото на следващата ще започне преасфалтиране на бул. „България” – първо в лентата в посока кв. „Бояна” – от бул. „Гешов” до бул. „Гоце Делчев”. То ще бъде затворено, когато приключи ремонтът на релсите на трамвай №7 и бъде възстановено движението на трамваите от НДК до кв. „Борово”. От началото на тази седмица беше отпушено движението по бул. „Васил Левски” от бул. „Патриарх Евтимий” до Ректората на Софийския университет, тъй като ремонтът там приключи. Другата седмица обаче ще започне преасфалтиране от Ректората до паметника на Васил Левски. През следващата седмица започва и рехабилитация на бул. „Арсеналски”. Въпреки експресните ремонти общината гарантира за доброто качество на изпълнението. Контролът на обектите е постоянен  и корекции се налагали в движение, а не когато обектите бъдат пуснати в експлоатация, уверяват от „Московска” 33.", "date": "2018.08.06", "title": "Затапват основни пътни артерии в София"}
{"url": "https://www.faktor.bg/bg/articles/izlyazoha-rezultatite-ot-probite-za-afrikanska-chuma-v-shablensko", "text": "Резултатите на пробите, взети от умрялото диво прасе миналата седмица край Шабла, са отрицателни и категорично отхвърлят наличие на вирус за африканска чума по свинете у нас. Това съобщи директорът на Националната референтна лаборатория д-р Емилия Иванова, цитирана от пресцентъра на Българската агенция за безопасност на храните (БАБХ). След окончателното изследване на пробите резултатите са разписани с протокол 133/АЧС/, се посочва в съобщението.", "date": "2018.08.06", "title": "Излязоха резултатите от пробите за африканска чума в Шабленско"}
{"url": "https://www.faktor.bg/bg/articles/pochina-gotvachat-na-veka", "text": "В Швейцария почина знаменитият френски главен готвач Жоюл Робюшон. Майсторът на черпака е бил на 73 години. По предварителни данни, причината за смъртта е онкологично заболяване. Робюшон се смяташе за един от най-известните готвачи в света. Той е носител на огромен брой различни награди, а много от ресторантите му са разположени в най-различни точки на планетата, са удостоени с престижните звезди на Мишлен. През 1989 година грастрономическият гид Gault Millau нарича Робюшон \"Главният готвач на века\".", "date": "2018.08.06", "title": "Почина \"Готвачът на века\""}
{"url": "https://www.faktor.bg/bg/articles/novini/svyat/vuchich-sravni-harvatiya-s-natsistka-germaniya-zagreb-go-obvini-v-istoricheska-lazha", "text": "Сръбският президент Александър Вучич сравни Хърватия с нацистка Германия заради \"гоненията на сърби през 1991-1995 година\". Според него намерението на фюрера Адолф Хитлер да прочисти Германия от евреите прилича на хърватската политика да прогонят етническите сърби. \"Ане Франк е преследвана по същите причини, поради които са гонени и сърбите\", каза Вучич. Той критикува тържественото отбелязване в Загреб на годишнината от успешната военна операция \"Буря\", с която се слага край на окупацията на Хърватия, докато сърбите отбелязват с тъга този ден като Ден на жертвите и изселените сърби. Реакцията от хърватска страна не закъсня и бе очаквано остра. В преувеличение обвини сръбския държавен глава хърватският премиер Андрей Пленкович. Той припомни на Белград обстоятелствата около войната и да им докаже, че без тяхно участие не би се стигнало до тук. В същото време Пленкович отбеляза, че днес времената вече са други и Загреб желае мир и сътрудничество в региона. Политици от управляващата хърватска партия обвиниха Вучич в \"историческа лъжа\". Официалните данни след края на операция \"Буря\" сочат 1200 цивилни жертви от сръбска страна и около 200 000 бежанци. От хърватска те са между 500 и 700 загинали цивилни.", "date": "2018.08.06", "title": "Вучич сравни Хърватия с нацистка Германия, Загреб го обвини в \"историческа лъжа\"."}
{"url": "https://www.faktor.bg/bg/articles/novini/svyat/v-sasht-otkriha-otvlecheni-detsa-v-uzhasyavashti-usloviya", "text": "Единайсет деца на възраст от 1 до 15 години бяха освободени от порутен бордей, държан от последователи на \"екстремистка\" идеология в щата Ню Мексико, САЩ, съобщи местната полиция, цитирана от Франс прес. Арестувани са двама мъже, открити заедно с децата \"в най-лошите условия и мизерия, каквито съм виждал\", посочи служител на реда. Операцията бе предприета в рамките на разследване за отвличането на тригодишно дете преди месеци, информира службата на шерифа в местния окръг Таос. Миналата година 39-годишният Сирадж Уахадж от Джонсбъро в щата Джорджия бе обвинен в отвличане на детето си, което не е намерено оттогава, напомня агенцията, цитирана от БТА. При операцията в селцето Амалия, Ню Мексико, на 3 август Уахадж и друг мъж на име Лукас Мортен били открити заедно с три жени и 11 деца в \"тясна каравана, вкопана в земята, покрита с найлон, без вода, канализация и ток\". Всички приличали на \"бежанци от третия свят\", нямали храна, нито прясна вода, били боси, немити и облечени само с мръсни парцали. Мъжете били въоръжени с щурмова пушка АР-15 и четири пистолета. Срещу Мортен е повдигнато обвинение в укривателство на беглец от закона, а Уахадж е арестуван като заподозрян в отвличане. Предстои да бъдат разпитани трите жени, вероятно майки на децата, добавя АФП.", "date": "2018.08.06", "title": "В САЩ откриха отвлечени деца в ужасяващи условия"}
{"url": "https://www.faktor.bg/bg/articles/novini/balgariya/d-atanasova-v-sayta-na-smetnata-palata-dareniya-ot-benchev-nyama-po-zakon-maksimalnoto-darenie-e-10-hil-lv", "text": "„Бенчо Бенчев дарил ли е 20-30-50 хиляди лева за последната кампания на БСП, както обясняват от БСП Бургас?“, пита депутатът от ГЕРБ Десислава Атанасова във фейсбук и напомня, че по закон максималното дарение е в размер на 10 хиляди лева. „В сайта на Сметната палата дарения от Бенчев не фигурират нито за местните, нито за парламентарните или президентски избори !!!???“, пише още тя. „Лъжата явно е като СПИН за БСП!“, коментира Атанасова.", "date": "2018.08.06", "title": "Д. Атанасова: В сайта на Сметната палата дарения от Бенчев няма, по закон максималното дарение е 10 хил. лв."}
{"url": "https://www.faktor.bg/bg/articles/srabskiyat-vecernje-novosti-chernogorski-voynitsi-stavat-chast-ot-mirotvortsite-na-kfor", "text": "Черногорски войници ще се присъединят към Мироопазващите сили на НАТО в Косово (KFOR) през ноември тази година, съобщава електронното издание на сръбския вестник Vecernje Novosti , като се позовава на информация от Министерството на отбраната в Подгорица, посочва \"Фокус\". Работният план на ведомството предвижда изпращането на военнослужещи, които ще останат на служба в Косово от 1-ви до 31-ви ноември 2018 г. В най-младата държава на Балканите ще бъдат дислоцирани двама черногорски войници – един в Централното командване на мисията в Прищина, а другият - в Регионалното командване на мисиите в Скопие. Възнаграждението на черногорските офицери в международната мисия на KFOR в Косово ще бъде 70 евро на ден, определи правителството в Прищина миналата седмица. По-рано официален Белград се противопостави на решението на Черна гора да изпрати двама свои военнослужещи в мисията на KFOR в Косово, подчертавайки, че действията на Подгорица не може да бъдат възприети като приятелски акт. Президентът на Сърбия Александър Вучич разкритикува решението на парламента на Черна гора, като заяви, че изпращането на двамата военни ще бъде с цел изпълнение на задачи на НАТО. „Независимо дали са един, двама или трима – те отиват там, за да изпълнят задачата, която НАТО им е дало. Давайте, момчета, свършете си работата. Знаем, че това не е приятелски жест към Сърбия“, коментира Вучич пред местни медии. Министърът на отбраната на Сърбия Александър Вулин на свой ред заяви пред медиите в Белград, че двамата офицери са били разгърнати в подкрепа на независимостта на Косово, а не да защитават сръбското население. На свой ред черногорският министър на отбраната Предраг Бошкович увери, че „Черна гора не е предала нито Сърбия, нито Косово, защото Косово не е част от Черна гора, а независима държава\".", "date": "2018.08.06", "title": "Сръбският Vecernje Novosti: Черногорски войници стават част от миротворците на KFOR през ноември"}
{"url": "https://www.faktor.bg/bg/articles/novini/svyat/zhegite-v-evropa-prodalzhavat-frantsiya-ochakva-pik-na-goreshtinite", "text": "Горещата вълна във Франция ще се задържи, а най-високите температури се очакват днес и утре, предаде Франс прес. По данни на френската метеорологична служба пикът на горещините се очаква да бъде днес в Югозападна Франция, а утре да се премести над Североизточна, източната част на Централна Франция и региона на Париж. Днес се очаква температурите в Тулуза да достигнат 36 градуса, 37 градуса в Бордо. Утре в Париж и в Лион се очакват 36 градуса. Още рано сутринта температурите в Париж, Дижон и Лион достигаха 23 градуса, с 25 градуса в Ница. Високи температури се очакват и нощем, особено в градовете, предупреждава метеорологичната служба. Горещата вълна ще доведе и до увеличаване на концентрацията на озон (водещ до очни и дихателни проблеми), особено в района на Париж, в южната и източната част на Франция. Това ще наложи ограничения на движението на моторни превозни средства. От утре следобед се очаква намаляване на горещините, благодарение на морски въздушни маси от Атлантическия океан, които ще окажат разхлаждащо въздействие. Много европейски страни, изложени на горещините през последните дни, вече отбелязаха леко понижаване на температурите. Температурите във Великобритания и Португалия се понижиха през уикенда. В най-горещата испанска област Естремадура температурите паднаха до 42 градуса в неделя след 44 градуса предишния ден.", "date": "2018.08.06", "title": "Жегите в Европа продължават: ​Франция очаква пик на горещините"}
{"url": "https://www.faktor.bg/bg/articles/kitay-uspeshno-izpita-parviya-si-hiperzvukov-letatelen-aparat-dostignal-7344-km/ch", "text": "Китайските власти съобщиха, че успешно са разработили и изпитали хиперзвуков летателен апарат, информират местни медии. Китайската корпорация за аерокосмическа наука и технологии обяви, че първият изпитателен полет на Xingkong-2 (Starry Sky 2) е проведен през миналата седмица на изпитателен полигон в Северозападната част на Китай. China Daily отбелязва, че тестът е \"огромен успех\". В съобщението на корпорацията се казва, че летателният апарат е развил скорост над 5,5М за повече от 400 секунди, достигайки 6М - 7344 км/ч.  САЩ изпитваха експериментален летателен апарат от 2010 до 2013 г., който беше проектиран да достигне 6 маха. Определян като най-бързия самолет в историята, американският експериментален хиперзвуков безпилотен апарат HTV-2 достигна скорост от 20М или 24 480 км/ч по време на полет през април 2010 г. Най-бързият самолет с пилот на въоръжение е руски МиГ-25, който достига максимална скорост от 3470 км/ч. Пътнически самолет Boeing 747-400ER развива скорост от 933 км/ч. Xingkong-2 има за цел да демонстрира нови аеродинамични технологии.Проектиран е за три години.", "date": "2018.08.06", "title": "Китай успешно изпита първия си хиперзвуков летателен апарат, достигнал 7344 км/ч"}
{"url": "https://www.faktor.bg/bg/articles/medvedev-zaplashva-prisaedinyavaneto-na-gruziya-kam-nato-mozhe-da-predizvika-uzhasen-konflikt", "text": "Министър-председателят на Руската федерация Дмитрий Медведев заяви, че присъединяването на Грузия към НАТО може да предизвика „ужасен конфликт“, предава ТАСС, цитирана от \"Фокус\" . \"Това (присъединяването на Грузия към НАТО) може да предизвика ужасен конфликт, не е ясно защо е необходимо това\", заяви Медведев в интервю за радио „Комерсант ФМ\", цитирано от ТАСС. Руският премиер отбеляза още, че въоръженият конфликт между Грузия и Южна Осетия от 2008 г., в който се намеси и Русия, е можело да бъде предотвратен. „Той съвсем не бе неизбежен“, призна Медведев. На 12 юли тази година генералният секретар на НАТО Йенс Столтенберг потвърди намерението на организацията да приеме Грузия в Алианса в редиците си, без да уточнява кога може да се случи това. Преди 10 г. на срещата на върха на НАТО в Букурещ държавните и правителствени лидери на държавите от Алианса обещаха, че след време Украйна и Грузия ще станат членове на западния отбранителен съюз. Руският президент Владимир Путин на свой ред заяви, че Москва би се отнесла „крайно отрицателно\" към по-нататъшно разширяване на НАТО, включващо Грузия и Украйна.", "date": "2018.08.06", "title": "Медведев заплашва: Присъединяването на Грузия към НАТО може да предизвика „ужасен конфликт“"}
{"url": "https://www.faktor.bg/bg/articles/zeehofer-optimist-za-migrantskoto-sporazumenie-s-gartsiya-i-italiya", "text": "Германският вътрешен министър Хорст Зеехофер се надява тази седмица да бъде постигнато споразумение в преговорите с Гърция и Италия, за да приемат обратно мигранти, регистрирани на тяхна земя преди да отидат в Германия, предаде Франс прес. Зеехофер, който е представител на Християнсоциалния съюз - най-дясната формация в управляващата коалиция, в началото на юли постигна съгласие с канцлера Ангела Меркел мигрантите, регистрирани в други страни в ЕС, да бъдат връщани или в тези страни, или в Австрия, но това предполага сключване на двустранни споразумения с европейските страни партньори. Зеехофер каза, че се надява в следващите дни да се изясни дали е възможно сключване на такива двустранни споразумения. Гърция намекна, че може би ще се съгласи да приема някои мигранти, но италианският вътрешен министър Матео Салвини от крайнодясната партия \"Лига\" заяви, че преди каквото и да било споразумение за мигрантите трябва да бъде засилен контролът по външните граници на Европейския съюз.", "date": "2018.08.06", "title": "Зеехофер оптимист за мигрантското споразумение с Гърция и Италия"}
{"url": "https://www.faktor.bg/bg/articles/arestuvaha-11-zhurnalisti-pri-opit-za-atentat-sreshtu-maduro", "text": "Властите във Венецуела задържаха 11 журналисти след опита за атентат с дронове с експлозиви срещу президента на страната Николас Мадуро. Това съобщи ТАСС, цитирайки националния профсъюз на работещите в печата. \"Единадесет журналисти и сътрудници на медиите бяха необосновано задържани, а още няколко бяха пребити или ограбени. Не приемаме подобни действия и настояваме отговорните за това нарушение на правото на информация да бъдат наказани\", се казва в изявление на профсъюза.  Сред задържаните има сътрудници на венецуелски, испански и аржентински издания.  Припомняме, че вчера венецуелският вътрешен министър Нестор Реверол съобщи, че са арестувани шестима заподозрени в опит за убийство на президента и предупреди, че ще има още задържани. Шестимата са били натоварени с по един килограм експлозиви, уточни вътрешният министър на страната Нестор Реверол в интервю за телевизия Телесюр. С помощта на специална техника силите за сигурност са успели да обезвредят двата дрона извън периметъра, в който се е намирало ръководството на страната по време на церемония с участието на хиляди военни.  Нападението е станало по време на реч на венецуелския президент пред очите на 17 000 военни в центъра на столицата Каракас. При него Мадуро оцеля, но бяха ранени 7 военни, трима от които тежко.  \"Това беше опит да бъда убит. Нямам никакво съмнение, че събраните данни сочат към крайната десница във Венецуела, в съюз с десницата в Колумбия, и че президентът Хуан Мануел Сантос стои зад този опит. Нямам никакво съмнение\", заяви по-рано в обръщение по телевизията президентът. По-рано стана ясно, че Колумбия отхвърля обвиненията на Мадуро за съпричастност към опита за атентат, макар че и според разследващите в Боливарската република – заговорът е организиран в Богота или в щата Флорида.  Съединените щати също нямат нищо общо с опита за покушение срещу Мадуро. Това подчерта  в интервю американският съветник по националната сигурност Джон Болтън: \"Мога недвусмислено да заявя, че американското правителство не се е намесвало въобще в станалото. По отношение на това какво се се случи, могат да бъдат много неща – от  претекст, измислен от режима на самия Мадуро, до нещо друго\". От своя страна опозицията във Венецуела предупреди, че властите може да предприемат политически репресии, след като правителството на президента Николас Мадуро обвини своите противници, че са искали да го убият. А отговорност за нападението пое мистериозна бунтовническа групировка, наречена Национално движение \"Войници по тениски\".", "date": "2018.08.06", "title": "Арестуваха 11 журналисти при опит за атентат срещу Мадуро"}
{"url": "https://www.faktor.bg/bg/articles/chumata-po-kozite-rodi-novite-genni-v-telefonnite-izmami", "text": "За нов вид телефонна измама предупреждават от Асоциацията на говедовъдите в България. Фалшиви ветеринари звънят на животновъди, за да ги изнудват, под заплаха, че в стадото им има чума. Това разказа пред БНР Михаил Михайлов от асоциацията. \"Един наш фермер приема телефонно обаждане, в което му се казва, че се обаждат от Държавен фонд \"Земеделие\", че стадото му е заразено с чума по дребните преживни животни, наложително е веднага държавните ветеринарни служби да вземат кръвни проби и това трябва да стане след няколко часа. След което този глас му загатва, че този проблем може да се уреди по някакъв начин, но все пак трябва да се внесе някаква  сума\", разкри Михайлов. От браншовата асоциация съветват фермерите, ако получат подобно телефонно обаждане, веднага да известят практикуващия ветеринар и да не допускат във фермата си външни лица.", "date": "2018.08.06", "title": "Заиграването на политици с чумата отвори ниша и за измамниците"}
{"url": "https://www.faktor.bg/bg/articles/novini/svyat/v-italiya-posledovateli-na-dugin-i-obuchavani-v-rusiya-paravoenni-verbuvali-naemnitsi-za-donbas", "text": "В Италия са арестувани 15 души обвинени в организация и изпращане на наемници в Донбас,които да се бият на страната на проруските сепаратисти.  Сред задържаните има крайно десни футболни фенове до последователи на Александър Дугин.  Както пише Il Fatto Quotidiano, следствието смята за главни организатори 25-годишния Орацио Ниере и 26-годишният Лука Пинтауди, които обаче не са сред задържаните и, за които се предполага, че са в Донбас.  Орацио Ниере е създател на комунистическата организация \"Милениум\", а вестник Vice го нарича \"червено-кафяв\", последовател и близък до идеологията на \"евразийството\" на Александър Дугин. Ниере е участвал в няколко конференции заедно с Другин, в руските медии е представян като \"лидер на Европейската национал-комунистическа партия\". През лятото на 2014 година Ниере и Пинтуди, също изповядващ левичарска философия, пристигат в Донбас и се срещат с тогавашния лидер на самопровъзгласилата се ДНР Павел Губарев. Както самият Губарев пише по-късно, те се договорили зза изпращането на доброволци \"в личното разположение на Игор Стрелков (известен като Гиркин), военен командир на проруските сепаратисти. След върщането от Донбас, Ниере създава организция, която има за цел да подпомага донецките сепаратисти, вербовка и изпращане на наемници в Донбас. Посредник между тях и наемниците е бил албанецът Олси Крутани, който се представял за бивш военнослужещ от руските десантни войски. Твърди, че е войвал в Чечня и е убил \"десетки терористи\", както и, че членува в организация за възраждане на СССР.  Двама от наемниците, които са се присъединили в различно време към сепаратистите в Украйна вече са арестувани. 38-годишният Андреа Палмиери, с прякор \"Генералисимусът\" е бивш лидер на фен клуб \"Булдог 1998\", а в медиите го наричат \"открит неофашист\". Той пристига в Украйна през 2014 година и оттогава живее в Луганск. В интервю за италианската Le Iene той съобщил, че получава около 400 евро на месец, а след боевете в Дебалцево Палмиери спира да воюва и започва да набира нови войници за сепаратистите. Антонио Каталдо, още един от арестуваните, попада в полезрението на медиите през 2011 година, когато воюва на страната на режима на Моамар Кадафи в Либия. В интервю за Le Iene Каталдо разказва, че през 2009 година е преминал подготовка първо в Русия, а след това в Казахстан.  За друг от арестуваните, Владимир Вербицки, гражданин на Молдавия, LʼEspresso пише, че симпатизира на лидера на националистическата \"Лига\" Матео Салвини и споделя крайните му възгледи. Вербицки твърди, че е преминал военна подготовка в Италия с \"помощта на италианските ни приятели\".. В материалите по делото се споменава, че през март 2015 година в Санкт Петербург се провежда така нареченият \"Руски консервативен форум\", на който едновременно се намират Орацио Ниере и  Лука Пинтауди и лидерът на донецката група \"доброволци\"  \"Русич\" Алексей Милчаков. На форума участва и лидерът на италианската партия \"Нова сила\", Ирина Осипова, дъщеря на шефа на италианското представителство на \"Россотрудничества\". Бащата Олег Осипов, по оценката на Il Fatto Quotidiano, е \"важна фигура в отношенията на Италия с Донбас\".", "date": "2018.08.06", "title": "В Италия последователи на Дугин и обучавани в Русия паравоенни вербували наемници за Донбас"}
{"url": "https://www.faktor.bg/bg/articles/obshtestvo/kravodaritelska-aktsiya-v-pirogov-v-pomosht-na-lekarkata-koyato-padna-ot-7-iya-etazh", "text": "УМБАЛСМ \"Н. И. Пирогов\" организира кръводарителска акция. Поводът е инцидент с млада лекарка, която постъпи в изключително тежко състояние след падане от висок етаж в София. Всеки, който желае, може да се присъедини към медиците от Пирогов и да дари кръв на 06.08.2018г., понеделник, от 17 до 19 часа в зала \"проф. Емил Таков\" (рапортна зала на травматологичния комплекс), 2-ри етаж в УМБАЛСМ \"Н. И. Пирогов\". Кръводарителите трябва да са клинично здрави, да не са приели лекарства в деня на кръводаряване, да не са дарявали кръв през последните 3 месеца и задължително да носят в себе си документ за самоличност.", "date": "2018.08.06", "title": "Кръводарителска акция в \"Пирогов\" в помощ на лекарката, която падна от 7-ия етаж"}
{"url": "https://www.faktor.bg/bg/articles/obshtestvo/zakon-i-red/osvobodiha-ot-aresta-bencho-benchev-i-nesrin-uzun", "text": "Общинският съветник от БСП в Бургас Бенчо Бенчев и бившият депутат от ДПС Несрин Узун засега остават без обвинения за участие в организирана престъпна група, съобщи бТВ като се позова на източници от Специализираната прокуратура. Те и другите четирима, които бяха задържани в Истанбул заедно с Димитър Желязков – Митьо Очите, са освободени от ареста на бургаската полиция. Бенчо Бенчев и останалите са били разпитани като свидетели по досъдебното производство за организираната престъпна група. Но вече е образувано ново разследване – за лично укривателство. Специализираната прокуратура в София е събрала достатъчно доказателства за това престъпление, но то е от компетентността на районните прокурори в Бургас.  Така че те трябва да решат дали Бенчо Бенев и останалите ще бъдат обвинени. Димитър Желязков беше задържан в истанбулски хотел, а по-рано през седмицата 19 сочени за негови приближени бяха заловени в Бургаско в хода на операция срещу организирана престъпна група за рекет и наркоразпространение. Снощи на летището в София е задържан един от тримата, които бяха обвинени задочно за участие в организираната престъпна група веднага след акцията. Той е пристигнал в страната с полет от Испания. Общинският съветник втори мандат в Несебър Пейо Янков все още е в неизвестност.", "date": "2018.08.06", "title": "Освободиха от ареста Бенчо Бенчев и Несрин Узун"}
{"url": "https://www.faktor.bg/bg/articles/obshtestvo/zakon-i-red/zadarzhaha-dvama-predlozhili-podkup-na-politsay", "text": "Двама мъже са задържани в полицейското управление в Шумен за предлагане на подкуп на длъжностно лице, съобщават от полицията в града. В село Развигорово за проверка бил спрян водач на лек автомобил Ауди със словенска регистрация. Зад волана на автомобила бил 33-годишния М.О., роден в Република Турция. Изяснено било, че управлява с нередовни пътни документи - без свидетелство за управление на моторно превозно средство.  Униформен служител му обяснил, че ще му бъде съставен акт за установено административно нарушение по Закона за движение по пътищата.  Водачът и пътуващият на дясната седалка в автомобила Х.П./26г./ от Шумен предали на полицейския служител документ на автомобила. Освен документа на автомобила имало и парична сума. За случая е уведомен прокурор от ОП-Шумен. Извършен е оглед, по време на който станало ясно, че е предложен подкуп в размер на 15 евро на полицейски служител, за да не извърши действия по служба. М.О./33г./ и Х.П./26г/ за задържани за срок до 24 часа в РУ- Шумен. За извършеното престъпление е образувано досъдебно производство.", "date": "2018.08.06", "title": "Задържаха двама, предложили подкуп на полицай"}
{"url": "https://www.faktor.bg/bg/articles/obshtestvo/zakon-i-red/prokuraturata-reshava-shte-povdigne-li-obvinenie-na-obshtinskiya-savetnik-ot-bsp-bencho-benchev", "text": "Прокуратурата решава ще обвини ли общинския съветник от БСП - Бенчо Бенчев, за участие в групата. Той беше арестуван заедно с Митьо Очите в Турция. След претърсване на дома му разследващите откриха пари, оръжие и книги за двойно счетоводство. Според прокуратурата документите показвали колко пари общинският съветник отчислявал към Димитър Желязков. За другия задържан в Турция - бившият депутат на ДПС Несрин Узун, все още няма данни да е участвал в престъпната група. Митьо Очите пък остава в Турция, докато не се оформят документите за екстрадирането му, пояснява Нова телевизия. Вече пети ден в Бургас и региона тече акцията по разкриване на престъпна група за рекет, изнудване и палежи. За ръководител беше посочен Димитър Желязков - Митьо Очите. Вече над 30 различни адреса, свързани с престъпната група, бяха претърсени, включително и домашните адреси на лицата, които бяха предадени на МВР от турската страна. Властите потвърдиха, че претърсванията продължават и могат да станат и стотици. Освен това са се появили и нови свидетели, чиято сигурност ще бъде гарантирана.", "date": "2018.08.06", "title": "Прокуратурата решава ще повдигне ли обвинение на общинския съветник от БСП - Бенчо Бенчев"}
{"url": "https://www.faktor.bg/bg/articles/obshtestvo/zakon-i-red/bivsh-mvr-ministar-tozi-pat-ochite-shte-bade-osaden-chakat-go-nay-malko-8-godini", "text": "\"Не виждам какъвто и да било сценарий, всичко е прекалено очевидно“, заяви пред БНР бившият вътрешен министър Емануил Йорданов по повод задържането в Истанбул на Димитър Желязков – Митьо Очите заедно с общинския съветник от Бургас Бенчо Бенчев. Според Йорданов екстрадицията на Митьо Очите ще стане по \"лекия начин\".  \"В тези производства в началото обвиненото лице има възможност да изяви желание да се бъде върнато, без да се провеждат целите процедури и да се проверява дали са налице основания за екстрадиция\", обясни той.  Бившият вътрешен министър е категоричен, че скоро няма да стигнем до развръзка по този случай. Въпреки това той прогнозира, че този път Митьо Очите ще бъде осъден по общия ред и присъдата му ще бъде по-висока – поне 8 години затвор ефективно. Йорданов припомни, че преди време Митьо Очите е сключил споразумение със съда:  \"Изтърпяването на неговото наказание очевидно не е имало абсолютно никакъв ефект. По принцип изтърпяването на наказанието има за цел да превъзпита осъдения. Тук става въпрос и за ефективност на изпълнение на наказанията за лишаване от свобода, и за ефективност на работа на правоохранителните органи, след като едно лице напусне местата за лишаване от свобода. Не може един човек да е излязъл от затвора, след като се е признал за лидер на престъпна групировка, и ти да го оставиш да си развява байрака по Черноморието и да се разхожда в компанията на кой ли не. Къде е държавата през това време?\", коментира той.", "date": "2018.08.06", "title": "Бивш МВР-министър: Този път Очите ще бъде осъден, чакат го най-малко 8 години"}
{"url": "https://www.faktor.bg/bg/articles/sled-aresta-na-benchev-bsp-svalya-doverieto-pokanen-e-da-podade-ostavka", "text": "Ръководството на БСП - и местното, и националното, снема доверието от Бенчо Бенчев. Към него е отправена покана да подаде оставката си. Това е нормалният политически изход от ситуацията. Това заяви за Нова ТВ адвокат Евгений Мосинов, зам.-председател на групата общински съветници на БСП в Бургас. В края на миналата седмица бургаският общинар Бенчев беше арестуван заедно с Митьо Очите в Турция. За нас ситуацията е изключително изненадваща и неприятна от политическа гледна точка и мисля, че ръководството на БСП взе необходимата навременна реакция - тя е ясна, точна и категорична, заяви Мосинов, като поясни, че Бенчев е многопластова личност, но ако не подаде оставката си, той може да бъде изключен от партийната група, нищо че е излъчен и избран за общински съветник от гражданската квота на БСП. Аз не зная какво точно е спонсорирал от дейността на партията Бенчев, но мисля, че обществото може без него, но не може без БСП, отбеляза  още адвокат Мосинов.  Името на Бенчев, който е и заместник-председател на Общинския съвет в Бургас, нашумя, след като лидерът на БСП Корнелия Нинова се ядоса на „Ролс-Ройс\"-а, който той притежава. Историята не мина без политически престрелки. Но самият Бенчо Бенчев в едно свое изявление пред Нова ТВ посочи, че не се притеснява, че се вози в толкова скъпа кола, защото работел неуморно, а трите комбайна, които притежава, стрували три пъти повече отколкото возилото му, но никой не се интересувал от това колко много работел, за да си позволява подобни удоволствия.", "date": "2018.08.06", "title": "БСП-Бургас: Обществото може без Бенчев, но не и без нашата партия"}
{"url": "https://www.faktor.bg/bg/articles/s-kratko-obazhdane-ot-sloveniya-alo-izmamnitsi-vi-trupat-soleni-smetki-na-telefonite", "text": "След редица сигнали стана ясно, че е в действие нова схема за измами, състояща се в кратки позвънявания, които водят до големи суми към месечната сметка. Позвъняванията са с източник Словения.  Пред \"България он Еър\" един от пострадалите от новата телефонна измама Мартин Гаджев сподели, че обажданията са започнали преди 3 дни, като кодът е бил от Словения, Босна и Херцеговина и дори Конго.  \"Когато вдигнах, директно ми се изключи телефона, обаждането продължи няколко секунди\", каза Гаджев. Той обясни, че разговорът протича като обикновено международно обаждане, а позвъняванията са били първоначално по 5 пъти, а после по 10 пъти на ден. Потърпевшият Мартин Гаджев предположи, че ако телефонът е синхронизиран с Google, биха могли да бъдат източвани лични данни.  \"Когато се обадих на телефонния оператор, ми казаха, че се таксува, но не можаха да определят цената. Имаше сигнал, траещ няколко секунди, но не зная точно какъв\", каза още Гаджев и добави, че ще изчака края на месеца, за да провери сметката си към мобилния оператор. По темата с новата измамна схема и начините, по които да се предпазим от телефонни манипулатори, коментира експертът по информационна сигурност Борислав Сестримски пред медията. \"Ние алармирахме, че това ще се повтаря все по-често с увеличаването на популярността на мобилните устройства. Все по-често се купуват бази данни, свързани с активностите на клиентите. Те знаят, че имате връзки в чужбина, кога работите, кога сте най-активен. Ние оставяме сериозна следа в мрежата, която се индексира и използва\", предупреди експертът. Борислав Сестримски акцентира на контрола върху любопитството си, който трябва да упражняваме при непознато позвъняване и добави, че дори да блокираме конкретен номер, ако сме станали жертва на подобна измама, манипулаторите разполагат с хиляди или дори милиони алтернативни номера. Сестримски даде пример с позвъняване от Франция, в което измамниците са проследили снимка от Айфеловата кула в социалните мрежи и призова потребителите към пестеливост, когато споделят лични данни.  Сестримски обясни още, че импулсите, които се отчитат, отиват в сметката на открилия този телефонен номер и това е напълно законен процес.  \"Винаги се знае къде отиват тези пари, но е трудно да си ги намерите, защото никой няма да стартира дело за 8-9 долара\", каза още той.", "date": "2018.08.06", "title": "С кратко обаждане от Словения ало измамници ви трупат солени сметки на телефоните"}
{"url": "https://www.faktor.bg/bg/articles/evropeysko-pravosadie-ubietsat-na-sestrite-belneyski-osadi-balgariya-v-strasburg", "text": "Четирима затворници, признати за виновни за едни от най-тежките убийства, извършени през последните години в България, са осъдили държавата в Страсбург, установи проверка на „Лекс“.  Те са Лазар Колев – осъден на доживотен затвор без право на замяна за убийството на сестрите Белнейски, Йордан Петров, станал известен като Кумановския убиец, също излежаващ доживотна присъда, Илиан Михайлов, който ще е в затвора до смъртта си заради подбудителство към убийството на втория съпруг на майка си, както и Стоян Петров, осъден на 20 години затвор за убийството на бургаския бизнесмен Стоян Стоянов.  Всички те, без Стоян Петров, са поискали от Европейския съд по правата на човека обезщетение от по 10 000 евро за лошите условия в затвора и за специалния режим, при който изтърпяват присъдите си. Съдът в Страсбург присъжда 4000 евро на Михайлов и по 3000 евро на Йордан Петров и Колев.  Четиримата имат сходни оплаквания и затова ЕСПЧ ги е разгледал заедно и се е произнесъл с общо решение.  Ето от какво се е оплакал всеки тях, за да установи съдът, че са нарушени правата му и има право на обезщетение:  Осъденият за убийството на сестрите Росица и Христина Белнейски Лазар Колев, сочи, че е държан в постоянно заключена килия в затвора в Пазарджик, изолиран от останалите лишени от свобода. Било му е позволено да общува с други затворници само по време на единия час дневно, когато е извеждан за физически упражнения. Колев обяснява още, че в килията му, която е под 6 кв. м, няма течаща вода или тоалетна, хигиената е много лоша – пълно е с хлебарки и бълхи, а администрацията на затвора не е направила нищо, за да се отърве от тях. Тъй като в килията му няма маса, Колев се храни върху вестник, разстлан на леглото му. През цялото време е държан на изкуствена светлина, а температурата варирала от жега до студ, според сезона.  Стоян Петров, който излежава 20-годишна присъда като извършител на убийството на шефа на фирма „Гранити“ Стоян Стоянов, пък е разказал, че от 29 юли 2011 г. до юли 2016 г. е бил поставен в пълна изолация в Бургаския затвор – без течаща вода и тоалетна, вместо която е трябвало да използва кофа. Той е посочил, че се е хранил върху стол, килията му е била пълна с плъхове и хлебарки, които често изяждали храната му. Той също се оплаква от температурата и светлината, както и от това, че крушката е била светната през цялата нощ.  Илиан Михайлов, който е осъден на доживотен затвор за това, че с майка си са планирали убийството на втория ѝ съпруг – бизнесменът от Русе Иван Шишков, има сходни оплаквания. Неговата окончателна присъда е от 2005 г., но той се оплаква от условията, при които я изтърпява от юли 2007 г., когато е бил прехвърлен в Пловдивския затвор. Също като останалите, Михайлов не е имал тоалетна и течаща вода в килията си и е използвал кофа. Килията му е била изключително влажна, а заради разположените наблизо канали, е била изпълнена с отвратителна миризма. Освен това през зимата изключвали отоплението в 18 ч. Той е излежавал присъдата си при специален режим до 2011 г. Тогава режимът на изтърпяване на наказанието му е заменен със строг, но според него условията не се променили и е напускал килията си само с белезници.  Йордан Петров, който първоначално беше осъден на доживотен затвор без право на замяна, заради убийството на Стефан Костадинов, жена му Мария и брат ѝ Ян Мюзик през юли 2000 г. в къщата им във варненското село Куманово, не за първи път води дело в Страсбург. По негова жалба държавата вече беше осъдена от Европейския съд по правата на човека, а делото му беше възобновено. Така присъдата му вече е на доживотен затвор, като съдът отмени най-тежкото наказание.  В новата си жалба до Страсбург той се оплаква от специалния режим, при който лежи в затвора във Варна от 2012 г. Само година по-рано с друг затворник направиха неуспешен опит да избягат.  Петров сочи, че е изолиран от останалия свят в постоянно заключена килия. Не е бил включван в никакви колективни занимания и му е отказван контакт с лишени от свобода с по-лека присъда от доживотен затвор. Винаги, когато е извеждан, е бил с белезници. Властите не са дали задоволително обяснение, защото продължава да изтърпява наказанието си при специален режим.  Що се отнася до условията в затвора, Петров обяснява, че през август 2012 г. в килията му е била поставена тоалетна, но тя е на 45 см от леглото му и не е отделена по никакъв начин от останалото пространство. Така той имал натрапчивото усещане, че живее в тоалетната. И тъй като администрацията на затвора отказвала да му предостави четка и препарати за почистване на тоалетната, тя станала неизползваема. Килията била пълна с плъхове и хлебарки.  Като взема предвид натрупването на лоши условия и строго ограничителния режим, който не е обяснен със съображения за сигурност, както и продължителния период, през който четиримата вече са лишени от свобода – между четири и десет години, съдът в Страсбург заявява, че „страданието и трудностите, претърпени от тях, надвишават неизбежното ниво на страдание, присъщо на лишаването от свобода, и са достатъчно сериозни, за да бъдат квалифицирани като нечовешко и унизително отношение“.", "date": "2018.08.06", "title": "Европейско правосъдие: Убиецът на сестрите Белнейски осъди България в Страсбург"}
{"url": "https://www.faktor.bg/bg/articles/medvedev-vlizaneto-na-gruziya-v-nato-mozhe-da-provokira-strashen-konflekt", "text": "Евентуално влизане на Грузия в НАТО \"може да провокира страшен конфликт, не се знае защо е нужно това\", заяви руският премиер Дмитрий Медведев, цитиран от ТАСС. Медведев говори в интервю за радио \"Комерсант ФМ\", излъчило днес откъс от него. Руският министър-председател отбеляза също, че въоръженият конфликт между Грузия и отцепническа Южна Осетия през 2008 г., в който се намеси и Русия, е можело да бъде предотвратен. \"Нямаше никаква неизбежност\", подчерта Медведев. Петдневната война от 2008 г. доведе до признаването на независимостта на Абхазия и Южна Осетия от страна на Москва. Десет години след военната си агресия срещу Грузия Русия трябва да прекрати незаконната окупация на грузинските територии Абхазия и Южна Осетия и напълно да зачете териториалната цялост на кавказката страна, заяви през юни т. г. в резолюция Европейският парламент. На 12 юли тази година генералният секретар на НАТО Йенс Столтенберг за пореден път потвърди намерението на пакта да приеме за член Грузия, но не уточни кога може да се случи това. Преди 10 години държавните лидери от алианса обещаха на среща в Букурещ Украйна и Грузия да станат след време негови членки. Руският президент Владимир Путин е заявявал преди, че Русия би посрещнала \"крайно отрицателно\" евентуално включване на Грузия и Украйна, водещо до ново разширяване на НАТО, припомня ТАСС. (източник: БТА)", "date": "2018.08.06", "title": "Медведев: Влизането на Грузия в НАТО може да провокира страшен конфликт"}
{"url": "https://www.faktor.bg/bg/articles/novini/svyat/tsyala-severna-kaliforniya-e-pometena-ot-bushuvashti-pozhari", "text": "Огнена стихия обхвана американския окръг Тюолъм и нараства драстично през последните часове. Цяла Северна Калифорния е пометена от бушуващи пожари. Огънят се е разгорял близо до източната страна на езерото Донъл. Заради силните ветрове пламъците се разпространяват по стръмен и горист терен, което прави гасенето им особено трудно.  Издадена е заповед за евакуация на абсолютно всички жители. САЩ очакват огнеборци от Австралия и Нова Зеландия да помогнат в овладяването, което се оказа невъзможно за хилядите американски екипи.", "date": "2018.08.06", "title": "Цяла Северна Калифорния е пометена от бушуващи пожари"}
{"url": "https://www.faktor.bg/bg/articles/novini/balgariya/benchev-daryaval-za-kampaniite-na-bsp-v-partiyata-ne-znayat-dali-sa-20-30-ili-50-hilyadi", "text": "Няколко десетки хиляди лева е дарил задържаният общински съветник Бенчо Бенчев на местната структура на БСП в Бургас по време на последната изборна кампания, стана ясно от думите на общинския съветник от БСП Чанко Мирчев пред бТВ. \"Дали са били 20, 30 или 50 не мога да ви кажа, но е помагал, води се отчетност\", каза Мирчев.  \"Г-н Бенчев винаги е бил лоялен към БСП, изповядва леви убеждения. Ако имахме някаква информация за неговите нерегламентирани връзки с криминалния контингент, нямаше да бъде издигнат като общински съветник\", твърди той. \"Наистина е помагал, но е несериозно да говорим, че без неговата финансова помощ БСП едва ли не няма да я има\", допълни той.", "date": "2018.08.06", "title": "Бенчев дарявал за кампаниите на БСП, в партията не знаят дали са 20, 30 или 50 хиляди"}
{"url": "https://www.faktor.bg/bg/articles/novini/svyat/sauditska-arabiya-ekspulsira-kanadskiya-poslanik", "text": "Саудитска Арабия експулсира посланика на Канада в Рияд и извика своя посланик от Отава заради намеса във вътрешните й работи, предаде Франс прес. Кралство Саудитска Арабия няма да приеме намеса във вътрешните си работи, заяви саудитският външен министър, след като посолството на Канада призова за незабавно освобождаване на хвърлените в затвора правозащитници. Освен това Рияд замразява търговските си отношения с Канада и няма да сключи с нея ново споразумение за търговия и инвестиции, се казва в декларация, публикувана от Саудитската агенция по печата. На канадския посланик е даден срок от 24 часа да напусне Саудитска Арабия.", "date": "2018.08.06", "title": "Саудитска Арабия експулсира канадския посланик"}
{"url": "https://www.faktor.bg/bg/articles/novini/balgariya/anton-todorov-bsp-si-prizna-che-partiyata-im-se-finansira-s-mrasni-pari-na-mafiyata", "text": "БСП сами паднаха в капана и признаха, че  предизборните кампании им се  финансират с мръсни пари, които не се обявяват. Неволното признание направи тази сутрин по Би Ти Ви общинският съветник от Бургас Чанко Мирчев, който обяви, че арестуваният с нарко боса Митьо Очите Бенчо Бенчов е крупен дарител на столетницата. Политологът Антон Тодоров обаче улови поредния фал на хората на Корнелия Нинова.  „Казаното от общинския съветник от БСП-Бургас Чанко Мирчев преди час по БиТи Ви, че закопчаният авер на Митьо Очите и обвинен в пране на пари и цял поменик от престъпления общински съветник от БСП Бенчо Бенчев, е тотален скандал. Защо? Първо, проверих дали Бенчо Бенчев присъства в официалните отчети на БСП като дарител. Не, не присъства. Това не означава ли, че БСП се е превърнала в криминална платформа, която може би се финансира от престъпния свят? Припомнете си, че само преди половин година излезе на светло фактът, че братът на действащ БСП депутат е закопчан за участие в ОПГ и когато проверихме списъците на дарителите, се оказа, че той е вътре. На БСП се наложи да връща едни престъпни пари, с които беше финансирана кампанията им. Второ, даренията от физически лица не могат да надхвърлят повече от 10 000 лв., а всяко получено дарение трябва да се декларира в 7-дневен срок от получването му. От думите на общинския съветник от БСП-Бургас Чанко Мирчев разбираме, че неговият колега съветник от БСП-Бургас Бенчо Бенчев е дарил няколко десетки хиляди лева за последната кампания на БСП там. Тук веднага възниква въпросът това не е ли признание, че БСП се е финансирала с мръсни пари на мафията, изпрани чрез схема, в която участват представители на самата БСП? Трето, веднага се сетих и за дарителите на Румен Радев и Илиана Йотова за кампанията им като кандидат-президент и кандидат-вицепрезидент през 2016 г. Там всеки пети дарител е регистриран като социално слаб или получава някакви социални плащания, вкл. за отопление. Сред дарителите на Радев има няколко, които са загубили цялото си имущество от частни съдебни изпълнители, но иначе даряват другаря Радев. Това не Ви ли се вижда съмнително? Има дори особено фрапантен случай на дарител от Кюстендил, чиято съпруга е осъдена за кражба на 6000 лв., от които пред съда се доказва, че 4500 лв. тя дава на съпруга си. Дали пак някаква част от тези крадени пари не е попаднала в кампанията на Радев и Йотова? Изобщо въпросите са много и всички те изискват отговори от БСП. Защото, когато отговорите бъдат дадени от разследващите, тогава ще се види за пореден път, че БСП е единствено и само продължение на организираната престъпност с други средства\", допълва коментара си Тодоров.", "date": "2018.08.06", "title": "Антон Тодоров: БСП си призна  - партията им се финансира с мръсни пари на мафията"}
{"url": "https://www.faktor.bg/bg/articles/biznesmen-ima-opit-da-se-predizvika-sazhalenie-kam-kmetitsata-ivancheva", "text": "Има опит да се изкриви общественото мнение по случая Десислава Иванчева и към нея да се предизвика съжаление. Това коментира Александър Ваклин, бизнесменът, който подаде сигнал срещу бившия кмет на \"Младост\", в ефира на Нова ТВ. Според Ваклин арестът на бившия кмет е станал толкова обществен, защото самата тя е избрала мястото, където да получи парите, и полицията не е имала избор. \"Не съм компетентен как се извършват процедурите по задържане, обиск, прегледи в болница\", каза той в коментар на полемиките за спазването на процедурите. Последният подобен случай беше придружаването й до лечебно заведение с пранги на краката. Бизнесменът каза, че за пръв път му се случва да му бъде искан толкова голям подкуп. Той смята, че има страх сред служителите, когато видят представител на неговата фирма. \"Аз съм един гражданин, който е застанал с името си и свидетелства. Защото има много граждани, които казват аз знам, че той например има ролс-ройс, но никой не отива да свидетелства. Много често журналист с камера отива и разобличава някакъв проблем, но без свидетел, няма как това да отиде в съда. По думите му, след като името му нашумяло заради ареста, сега проверяват фирмата му много повече. \"Има уплаха у държавните служители, като видят наша фирма. Даже ни проверяват повече\", заяви бизнесменът.", "date": "2018.08.06", "title": "Бизнесмен: Има опит да се предизвика съжаление към кметицата Иванчева"}
{"url": "https://www.faktor.bg/bg/articles/britanski-ministar-preduprezhdava-izlizaneto-ot-es-bez-sdelka-vse-po-realno", "text": "Безкомпромисната позиция на Европейската комисия тласка Лондон към напускане на ЕС, без да има сключено споразумение. Това заяви британският министър на международната търговия Лиъм Фокс в интервю за в. \"Сънди таймс\", предаде БТА. Излизане без сделка означава, че в деня на Брекзит всички споразумения между двете страни престават да действат, без да има какво да ги замести. Това ще остави в правен вакуум търговията, пътуванията и комуникациите. Фокс преценява като 60-процентна вероятността Лондон да напусне ЕС без споразумение за бъдещите им отношения. \"Мисля, че безкомпромисната позиция на комисията ни тласка към напускане без споразумение\", заяви той. Брюксел и Лондон трябва да постигнат съгласие, което да бъде одобрено поотделно от всички останали 27 страни до 29 март 2019 г.", "date": "2018.08.06", "title": "Британски министър предупреждава: Излизането на Великобритания от ЕС без сделка все по-реално"}
{"url": "https://www.faktor.bg/bg/articles/novini/svyat/v-italiya-razsledvat-ruska-namesa-v-masirani-ataki-sreshtu-prezidenta-matarela", "text": "В Италия започва разследване на едновременната поява през май 2018 година на стотици профили в Twitter, които критикуват президента Серджо Матарела, съобщава ANSA.  Става дума за анормална активност в Twitter през нощта на 28 май и насочена срещу Матарела, който тогава отказа да назначи Паоло Савона за министър на финансите. По данни на антитерористичното звено, което разследва случая, 400-те нови профила са се появили в течение на 1 минута и \"потребителите\" им веднага започнали да критикуват президента и да искат оставката му. Италианските спецслужби свързват атака с руските тролове.  Припомняме, че Паоло Савона, от крайно дясната партия \"Лигата\" е евроскептик, който плично зоявяваше по време на кампанията си, че ще работи Италия да напусне ЕС.", "date": "2018.08.06", "title": "В Италия разследват руска намеса в масирани атаки срещу президента Матарела"}
{"url": "https://www.faktor.bg/bg/articles/novini/svyat/ispanskata-politsiya-saobshti-che-e-arestuvala-lider-na-ruskata-mafiya", "text": "Испанската полиция е задържала в град Марбея трима души, обвинението срещу тях е в подговока на убийство, подправяне на документи и участие в организирана престъпна група. В полицията смятат, че един от задържаните е \"авторитетет престъпник от руската мафия\", съобщава агенция  Europa Press. От полицията са съобщили, че заподозрените са арестувани по време на сраща, на която е обсъждана подготовката за убийство на \"член на конкурентна банда\", за да бъде демонстрирана сила в Европа. Двама от арестуваните са граждани на Грузия, а третият, Артьом Саратовски, според полицията, е \"третият човек в йерархията на руската мафия\".", "date": "2018.08.06", "title": "Испанската полиция съобщи, че е арестувала \"лидер на руската мафия\""}
{"url": "https://www.faktor.bg/bg/articles/predi-10-godini-rusiya-napadna-gruziya-no-vinovnitsite-bili-sasht-i-nato", "text": "Повечето хора в Русия \"не са простили на Грузия заради 2008 година\". Това се казва в материал на \"Комерсант\" по повод 10-ата годишнина от петдневната руско-грузинска война, избухнала на 8 август 2008 г., цитиран от БТА. Според анкета на социологическия център \"Левада\" 23 на сто от жителите на Руската федерация са добре информирани за войната с Грузия, 56 на сто знаят някои неща за нея, но 18 процента от запитаните са чули за пръв път за тази война. Антигрузинската пропаганда в Русия стигна върха си през 2008 г., напомня директорът на \"Левада\" Лев Гудков: \"След приключването на конфликта за Грузия не се пишеха (в Русия, б. р.) нито лоши, нито добри неща. Медиите рязко ограничиха притока на каквито и да било сведения от тази страна\". Жителите на Русия започват да забравят войната с Грузия, защото е засенчена от събитията около Украйна, коментира политологът Ростислав Туровски. Според анкетираните руски граждани, осведомени за конфликта, най-голяма вина за него носи ръководството на самата Грузия начело с тогавашния президент Михаил Саакашвили - това мнение споделят 34 на сто от участниците. Още 24 процента хвърлят вината върху САЩ и НАТО. Според други 20 на сто виновни са \"всички по равно\". Само 5 на сто сочат за виновни лидерите на Руската федерация, а 3 процента - ръководствата на грузинските отцепнически републики Абхазия и Южна Осетия, чиято независимост бе призната от Москва след войната с Тбилиси. Гражданите на Русия прехвърлят вината за конфликта с Грузия върху страните от Запада заради \"традиционно негативното си отношение към тях\", заявява Лев Гудков пред \"Комерсант\", цитиран от Би Би Си.  \"Цялата антигрузинска пропаганда по онова време се градеше на тезата, че Русия не се противопоставя на Грузия, а на САЩ и НАТО, които стоят зад гърба на (тогавашния президент Михаил) Саакашвили\", обяснява експертът.", "date": "2018.08.06", "title": "\"Левада\": Преди 10 години Русия нападна Грузия, но вината била на САЩ и НАТО"}
{"url": "https://www.faktor.bg/bg/articles/novini/balgariya/gen-radev-nyama-znachenie-dali-e-mityo-ochite-koruptsiyata-v-balgariya-e-povsemestna", "text": "Няма значение дали е Димитър Желязков- Очите или някой друг, защото корупцията в България е повсеместна, тя е свързана с власт и пари. Това обяви в студиото на Нова ТВ бившият шеф на ГДБОП ген. Кирил Радев, който коментира скандалът около бургаския общински съвет Бенчо Бенчев, който е бил в тесни отношения с небезизвестния наркобос Димитър Желязков-Очите. Често говорим за гражданско общество, трябва да си зададем въпроса дали има такова. Ние маркираме едни явления, които са характерни за обществото – че то е безучастно към такива явления, защото се страхува. И в същото време винаги има хора, които са близки до властимащите и управлението, независимо коя партия е на власт. Това е общоизвестно и се знае от всеки, изтъкна той. Според ген. Радев средата в която се ражда организираната престъпност е свидетелство, че МВР не се справя в борбата с корупцията.  Според другия гост в студиото – журналистът Слави Ангелов днес мафията у нас е свързана повече с политически фигури, обществени поръчки и еврофондове. А Митьо Очите е нещо като машина на времето, който ни връща във времената от 90-те години. Според него срастването на престъпността с политиката е засегнала всички партии. При БСП обаче лицемерието е винаги в по-голяма степен. Там е пълно с милионери, които са капиталисти, а се правят на социалисти, бе категоричен журналистът.", "date": "2018.08.06", "title": "Ген. Радев: Няма значение дали е Митьо Очите, корупцията в България е повсеместна"}
{"url": "https://www.faktor.bg/bg/articles/novini/balgariya/slanchevo-i-goreshto-dnes-2", "text": "Днес отново ще е слънчево, в следобедните часове с временни увеличения на облачността. Максималните температури ще са между 30 и 35 градуса, в София - около 30 градуса. Над Черноморието също ще бъде слънчево. Ще духа бриз. Максималните температури ще са 29-31 градуса. Температурата на морската вода ще е 26-27 градуса. Вълнението на морето ще бъде един - два бала. Над планините ще бъде слънчево, след обяд - с временни увеличения на облачността, но валеж е малко вероятен. Ще духа слаб вятър, предимно от североизток. Максималната температура на височина 1200 метра ще е около 24 градуса, а на 2000 метра - около 16 градуса, съобщават от НИМХ - БАН.", "date": "2018.08.06", "title": "Слънчево и горещо днес"}
{"url": "https://www.faktor.bg/bg/articles/tramp-sas-skandalno-priznanie-sinat-mi-se-e-sreshtal-s-ruska-advokatka-predi-izborite", "text": "Президентът на САЩ Доналд Тръмп призна, че синът му Доналд се е срещнал с руска адвокатка през юни 2016 година, за да получи информация за съперничката си Хилари Клинтън в президентските избори. По думите му обаче тази среща е била напълно законно. Както обикновено, Тръмп коментира темата в Туитър. \"Фалшивите новини съобщават чиста измислица - че съм притеснен от срещата, която чудесният ми син Доналд е имал в Тръмп тауър през юни 2016 г. Това беше среща за получаване на информация за опонентка, това е напълно законно и се прави постоянно в политиката. И не доведе до нищо. Аз не знаех за това\", написа президентът. За първи път той определя толкова ясно темата на срещата между сина му Доналд Тръмп и руската адвокатка Наталия Веселницкая в Тръмп тауър в Манхатън, отбелязва АФП, цитирана от БТА. На срещата са присъствали също зетят на президента Джаред Къшнър и тогавашният шеф на предизборната му кампания Пол Манафорт. По-късно адвокатката отрече да е била свързана с Кремъл. Откакто преди година медиите разкриха, че е имало такава среща, обкръжението на Тръмп предлагаше различни версии за нея. Самият той твърдеше преди 13 месеца, че тя била посветена на осиновяването на руски деца. Сега президентът изглежда променя своята версия, която е от ключово значение за разследването на специалния прокурор Робърт Мълър за евентуална руска намеса в изборите в САЩ през 2016 г., отбелязва Асошиейтед прес.", "date": "2018.08.06", "title": "Тръмп със скандално признание: Не съм притеснен, че синът ми се е срещал с руска адвокатка преди изборите"}
{"url": "https://www.faktor.bg/bg/articles/novini/svyat/zhertvite-na-zemetresenieto-na-indoneziyskiya-ostrov-lombok-dostigna-82-dushi", "text": "Най-малко 82 души са загинали и стотици са ранени при земетресението с магнитуд 7 по Рихтер, което разтърси вчера индонезийския туристически остров Ломбок, предаде Франс прес, като се позова на властите. Земетресението повреди хиляди постройки, съобщи говорител на индонезийската агенция за управление при бедствия. Той добави, че вероятно броят на жертвите ще расте. Трусът е бил усетен и на съседния остров Бали. Издаденото предупреждение за цунами е предизвикало паника и хората са се втурнали да търсят безопасно място. Повечето жертви са в северната част на Ломбок, далеч от любимите на туристите места на юг и на запад. Главният град на острова - Матарам, е силно засегнат от земетресението. Много сгради са повредени. В редица райони на града електричеството е прекъснато и пациентите са евакуирани от най-голямата болница. Вчерашното земетресение удари точно седмица след като по-лек трус предизвика смъртта на 16 души на остров Ломбок, напомня ДПА.", "date": "2018.08.06", "title": "Жертвите на земетресението на индонезийския остров Ломбок достигна 82 души"}
{"url": "https://www.faktor.bg/bg/articles/novini/svyat/zaradi-naprezhenieto-v-kosovo-sarbiya-povishi-stepenta-na-boyna-gotovnost-na-armiyata-si", "text": "Армията на Сърбия превантивно е повишила степента на бойна готовност  на цялата територия на страната заради напрежението в Косово, пише белградският вестник \"Вечерне новости\", цитиран от БНР.   В петък премиерът в Прищина Рамуш Харадинай отправи остро предупреждение към сърбите от Северно Косово във връзка с някои съобщения, че те възнамеряват  да обявят автономия. Сърбите са недоволни от факта, че властите още не са формирали Съюз на сръбските общини в най-младата балканска държава, който беше договорен в рамките на диалога за нормализиране на отношенията между Белград и Прищина.", "date": "2018.08.06", "title": "Заради напрежението в Косово  Сърбия повиши степента на бойна готовност на армията си"}
{"url": "https://www.faktor.bg/bg/articles/novini/balgariya/l-neshkov-balgariya-iztegli-makedoniya-ot-propastta-i-palnata-izolatsiya", "text": "\"България изтегли Македония от пропастта и пълната изолация, в която беше изпаднала\", заяви пред бТВ журналистът Любчо Нешков. По думите му страната ни има огромен принос за благоприятното развитие на спора с Гърция и възможността на Скопие да започне преговори за присъединяване към ЕС.  Нешков е на мнение, че на предстоящия на 30 септември референдум, македонците ще подкрепят смяната на името. По думите му това е единственият шанс на страната да се появи на геополитическата карта на Европа. \"Въпросът не е за името, а за бъдещето на Македония\", смята журналистът. Журналистът изрази съмнения, че Русия стои зад опозицията в Македония. \"Не смятам, че руската намеса може да спре членството на Македония в ЕС\", категоричен бе Нешков.", "date": "2018.08.06", "title": "Л. Нешков: България изтегли Македония от пропастта и пълната изолация"}
