{"url": "http://www.faktor.bg/bg/articles/boyko-borisov-upravlyavashtoto-mnozinstvo-shte-prodalzhava-da-poddarzha-proevropeyskiya-duh", "text": "За България и другите нови страни-членки на Европейския съюз е ключов въпросът за Многогодишната финансова рамка. Важно е тя да бъде фокусирана върху основните приоритети и да отчита нуждите за развитие на отделни ключови области като инфраструктурна свързаност, образование, иновации, опазване на външните граници на ЕС. Това заяви министър-председателят на България и председател на ГЕРБ Бойко Борисов по време на работна среща с председателя на ЕНП Жозеф Дол в София, съобщиха от пресцентъра на ГЕРБ. Бойко Борисов посочи, че в качеството си на председател на Съвета на ЕС, се стреми страната ни да работи активно за намирането на общ език между членките по всички актуални теми от европейския дневен ред. „Може да сме една от най-младите членки на ЕС, но в същото време сме едни от най-дисциплинираните. Доказателство за това са прогнозите растежът на БВП на страната през 2018 г. да достигне 4,2%. Освен това България пази много добре външната граница на ЕС и това дава спокойствие на нашите партньори“, подчерта Борисов.  Премиерът Борисов и Жозеф Дол се обединиха около мнението, че подходът с шпитценкандидат на партиите за следващите избори за Европейски парламент през 2019 г. трябва да бъде запазен.  Бойко Борисов увери своя колега, че ГЕРБ и управляващото мнозинство в парламента ще продължават да поддържат проевропейския дух на страната, защото единственият и най-добрият възможен път пред България е именно евроатлантическият. Двамата разговаряха и за значението на европейската перспектива пред страните от Западните Балкани.", "date": "2018.03.08", "title": "Бойко Борисов:  Управляващото мнозинство ще продължава да поддържа проевропейския дух"}
{"url": "http://www.faktor.bg/bg/articles/bsp-se-otreche-ot-protestite-samo-gi-podkrepyali", "text": "Депутатът от БСП Антон Кутев заяви по бТВ, че протестите срещу сделката за ЧЕЗ продължават, но не били техни. \"Те не са наши, организирани са от други политически сили, ние само ги подкрепихме\", уточни Кутев. Той коментира избора на шеф на новия антикорупциянен орган „С избирането на Пламен Георгиев начело на антикорупционния орган се доказва, че БСП беше права във всичките си съмнения. Законът за антикорупцията има за цел да пази управляващите. Той трябваше да гарантира независимост при разследването, но той има политическа свързаност“, смятат от БСП.  Като пример за тази свързаност, депутатът посочи делото с Мишо Бирата, по което Пламен Георгиев е бил прокурор наблюдаващ. „Не мога да знам какви са били неговите връзки там. Не мога да разбера защо и какви решения е вземал и не е моя работа да оценявам работата на прокуратурата. Но това, което мога да кажа категорично е, че аз тогава как… този разговор всеки българин го е чул – как Бойко Борисов казва на Танев да спре проверката. Това по всички български закони би трябвало да бъде престъпление. Единственият, който не го е чул, очевидно е прокурорът. Оказа се, че всички започнаха да разсъждават автентичен ли е записът, никой не оспори автентичността на записа с документи, но никой не се зае с въпроса да отиде и да попита министър-председателя ти казал ли си го или не. Този прокурор попита ли го? Взел ли му е данните? Защото ще ми е много интересно, ако той е отрекъл. Не съм чул Борисов да отрича, че е казал такова нещо”, каза депутатът от БСП. Замесването на Моника Станишева с Гинка Върбакова и сделката за ЧЕЗ, Кутев определи като долна лъжа. „Представен бе грешен факт, който доведе до грешен извод. Правят се внушения, и то от трибуната на НС. \"Да приемем, че Моника ни лъже, в което аз дълбоко не вярвам, но да речем, че има някаква връзка с това да поддържа пиара на „Инерком” – това означава ли, че БСП и ПЕС стоят зад фирмата?\", попита Кутев.", "date": "2018.03.08", "title": "БСП се отметна за протестите - само ги подкрепяли"}
{"url": "http://www.faktor.bg/bg/articles/krum-zarkov-ne-vyarvame-v-parlamentarizma", "text": "Не вярваме в парламентаризма в тази му форма, при която шефът на антикорупционния орган се избира от парламента . Това заяви Крум Зарков от БСП в „Още от деня“ на БНТ.  \"Нашето предложение беше президентът да го назначи\", продължи той.   \"Това предложение беше абсолютно несъстоятелно, беше изцяло конюнктурно, защото целеше да заграби власт\", заяви  .  \"По никакъв начин изборът на председател на новия антикорупционен орган не беше предопределен. Той беше конкурентен. Ангажирахме най-добрите професионалисти в тази област. Дебатът в комисията беше конструктивен, с много сериозни въпроси към кандидатите. Въпреки това днес в зала станахме свидетели на каляне на кандидати от страна на БСП\",  каза още Данаил Кирилов.  „Парламентът е политически орган. Всичко, което влезе в него е политика, разделена на две фракции. Какво значение имаше кои са кандидатите, след като са предложени от тези среди. Ние се опитахме да предложим по-добър кандидат, защото вярвахме, че ще има равнопоставеност, но не беше така“, заяви Крум Зарков от БСП.  По думите на депутата от ГЕРБ е имало каляне на кандидатите от БСП с цел да ги унижат. Зарков добави, че обективно кандидатът, излъчен от БСП, бил автор на голяма част от книгите, по които ще работи този орган. „Той не е бил замесван в скандали. За него няма никакви сигнали. Кандидатът на управляващите е свързан с ГЕРБ. Затова ми е много трудно да повярвам, че той ще се бори ефективно“, обясни той.", "date": "2018.03.08", "title": "Крум Зарков: Не вярваме в парламентаризма в тази му форма"}
{"url": "http://www.faktor.bg/bg/articles/mey-se-zakani-na-rusiya-za-otroveniya-agent", "text": "Великобритания ще отговори по подходящ начин, ако доказателствата покажат, че Москва е организирала атаката срещу Сергей Скрипал и дъщеря му в Южна Англия. Това предупреди британският премиер Тереза Мей, цитирана от \"Ройтерс\". Бившият руски агент от разузнаването Сергей Скрипал и дъщеря му Юлия са били отровени с \"много рядко\" нервнопаралитично вещество, обяви по-рано днес британският вътрешен министър Амбър Ръд. 66-годишният Скрипал, предал десетки руски агенти на британските служби, и 33-годишната му дъщеря Юлия се намират в критично, но стабилно състояние в болница, след като изпаднаха в безсъзнание на обществена пейка пред търговски център в английския град Солсбъри в неделя. Британски медии и някои политици спекулират, че Русия вероятно стои зад атаката, докато Москва твърди, че това е поредната антируска пропаганда. \"Ще направим това, което е подходящо, ще направим това, което е правилно, ако се докаже, че случаят е поръчан от държава\", каза Мей пред ITV News, след като беше запитана дали Великобритания ще изгони руския посланик след атаката. \"Но нека да дадем на полицията време и пространство, за да проведе разследването си\", добави тя в първия си коментар за атаката от изявлението на полицията вчера, че срещу двамата е използвано нервнопаралитично вещество. \"Разбира се, ако трябва да се предприемат действия, правителството ще го направи. Ще го направим по подходящ начин, в точното време и на базата на най-добрите доказателства\", изтъкна британският премиер.", "date": "2018.03.08", "title": "Мей се закани на Русия за отровения агент"}
{"url": "http://www.faktor.bg/bg/articles/iskren-veselinov-kupuvachat-na-chez-beshe-iznenada-za-nas-kartite-sa-se-razbarkali-v-poslednite-sedmitsi", "text": "В студиото на БНТ заместник-председателят на ПГ на \"Обединени патриоти\" Искрен Веселинов заяви, че предлаганите промени в Закона за енергетиката са инспирирани от случая с ЧЕЗ и са пряк отговор на един дефицит, който има в нашето законодателство по отношение на такива сделки, когато се продават дялове, акции съответно на дружества и лицензианти, които засягат огромен брой потребители, които могат да засегнат националната сигурност в определени случаи. Оказа се, че няма държавен орган, който да има правомощията за предварителна оценка при такива сделки, уточни Веселинов. \"За нас беше изненада този купувач, че излезе победител. Тепърва след като стана ясно, тръгнахме да го проучваме. В края на краищата има дефицит на знания за него. Коректно е да се каже, че ДАНС са дали доклади с всички кандидат-купувачи, те са били в президентството, при вицепремиера, при министъра на енергетиката, т.е. част от тези ресорни държавни органи са знаели всички купувачи. Всъщност изненадата идва след фалита на един от кандидат-купувачите, когато внезапно изгрява звездата на настоящия. На практика за седмица се изместват картите - трябвало е да бъде едно енергодружество, което фалира всъщност, прекрати дейността си през есента. Дружество, което продава енергия на свободния пазар, не става дума за ЕРП\", посочи депутатът от ВМРО и член на парламентарната комисия по енергетика.", "date": "2018.03.08", "title": "​Искрен Веселинов: Фалитът на един от кандидатите за ЧЕЗ разбърква картите за една седмица"}
{"url": "http://www.faktor.bg/bg/articles/speshno-saveshtanie-v-ministerstvoto-na-otbranata-za-sastoyanieto-na-yazovirite", "text": "По разпореждане на министър-председателя Бойко Борисов, вицепремиерът по обществения ред и сигурността и министър на отбраната Красимир Каракачанов свика на работно съвещание министрите, в чиито ресори са вменени отговорности за състоянието на язовирите в Република България. То се провежда в Министерството на отбраната.  Очаквайте подробности.", "date": "2018.03.08", "title": "Спешно съвещание в Министерството на отбраната за състоянието на язовирите"}
{"url": "http://www.faktor.bg/bg/articles/do-kraya-na-april-ministerstvata-tryabva-da-obmenyat-dokumenti-po-elektronen-pat", "text": "До края на месец април всички министерства трябва да бъдат интегрирани в обща система за електронен документооборот. По инициатива на заместник-министър председателя Томислав Дончев представители на министерства на политическо и административно ниво отчетоха напредъка в подготовката на системите за обмен на документи в отделните ведомства и поеха ангажимент в администрациите да бъде прилаган единен технически протокол за документооборот, съобщиха от правителствената пресслужба.  По данни на Държавна агенция „Електронно управление“ към днешна дата общо 188 администрации на централно и местно ниво са реални участници в електронния обмен на документи. Крайният срок за всички администрации да обменят документи по електронен път е 1 ноември 2018 г.  Въвеждането на тази практика на по-ранен етап има за цел към края на годината системата вече да функционира пълноценно, а междувременно да влезе в сила наредбата за общите изисквания към информационните системи, регистрите и електронните административни услуги.  Въвеждането и прилагането на единен протокол в електронния обмен на документи в администрацията гарантира намаляване необходимото време за изпращане, получаване и завеждане на кореспонденция между различните ведомства и ще повлияе положително процесите по предоставяне на административни услуги на гражданите и на бизнеса.", "date": "2018.03.08", "title": "До края на април министерствата трябва да са интегрирани в обща система за електронен документооборот"}
{"url": "http://www.faktor.bg/bg/articles/novini/balgariya/krasimir-karakachanov-nyama-opasnost-ot-navodneniya-situatsiyata-e-pod-kontrol", "text": "Няма опасност от наводнения, ситуацията в страната е под контрол, обявиха вицепремиерът и министър на отбраната Красимир Каракачанов и главен комисар Николай Николов, директор на Главна дирекция \"Пожарна безопасност и защита на населението\".  По разпореждане на министър-председателя Бойко Борисов, вицепремиерът по обществения ред и сигурността и министър на отбраната Красимир Каракачанов свика тази вечер работно съвещание министрите, в чиито ресори са вменени отговорности за състоянието на язовирите в страната. Ситуацията е под контрол с изключение на община Хайредин, област Враца, където има проблеми с два каскадни язовира, каза Каракачанов. По заповед на началника на отбраната ген. Андрей Боцев Министерството на отбраната има готовност да реагира с 16 модулни формирования с лодки с извънбордови двигатели. В готовност има и хеликоптери, ако се наложи да има животоспасяващи операции - това в момента обаче не се налага, каза Каракачанов, цитиран от БТА. По думите на комисар Николай Николов ситуация е нормална за сезона. „Наблюдаваме язовир \"Тича\", които прелива, но не създава проблеми“, каза той. Втората ситуация е по-проблемна, без да е критична - тя е в община Хайредин, където има два каскадно свързани язовира. Горният язовир - \"Рогозен Едно\" с общ обем 2.5 млн. куб. метра вода прелива през преливник, който обаче е частично повреден и създава реален риск от повреда на цялото съоръжение. Това наложи да се обяви бедствено положение и да въведем плана за действие при извънредни ситуации - наводнение. Звената на областната администрация и на МВР започнаха инженерни работи за намаляване нивото на реката с мощни помпи и сифонни системи и вече няма пряка опасност за селата Бързина и Ботево, каза Николов. Въпреки това, за да не рискуваме живота на нито един гражданин, от 15 къщи са изведени девет души и са настанени при роднини, добави той. Нивата на реките в цялата страна са повишени - най-значително в Северна България. Прогнозата на НИМХ към БАН за следващите три дни е, че не се предвиждат опасни метеорологични явления. Вече е организирана допълнителна сила, освен ресурсите на МО и на МВР. В Хайредин работят много частни фирми, които прекарват тежка скална маса с идеята да забавят скоростта на водата и разрушаването на стената на язовира, каза комисар Николов.", "date": "2018.03.08", "title": "След заседанието в МО: Няма опасност от наводнения, ситуацията е под контрол"}
{"url": "http://www.faktor.bg/bg/articles/novini/svyat/tramp-obvini-germaniya-che-ne-izpalnyava-angazhimentite-si-kam-nato", "text": "Президентът на САЩ Доналд Тръмп отправи специални критики към Германия, като заяви, че тя е сред страните, които „са се възползвали“ от САЩ в изявление преди заседанието в Белия Дом, на което трябва да се официализира повишаването на митата за вноса на стомана и алуминий в Съединените американски щати, предава AFP. След като увери, че митата ще са „много справедливи“, Тръмп обвини Германия, че не изпълнява ангажиментите си, защото отделя много по-малко средства от САЩ за бюджета на НАТО. „Имаме някои приятели и някои неприятели, които се възползваха изключително много от нас през годините в сферата на търговията и отбраната“, заяви американският държавен глава. „Ако погледнете НАТО, където Германия плаща един процент, а ние плащаме 4,2 процента от много по-голям БВП – това не е справедливо“, заяви той пред репортерите.", "date": "2018.03.08", "title": "Тръмп обвини Германия, че не изпълнява ангажиментите си към НАТО"}
{"url": "http://www.faktor.bg/bg/articles/atanas-kostadinov-bsp-kalboto-okolo-chez-se-razplita-no-e-stranno-monika-stanisheva-da-e-svarzana-sas-sdelkata", "text": "Няма нищо общо... Звучи ми много странно Моника Станишева да е свързана със сделката за ЧЕЗ. Това бяха думите на Атанас Костадинов от \"БСП-за България\" в \"Денят ON AIR\". Коментарът му дойде по повод новите обвинения между управляващи и опозиция, които заваляха заради появила се информация, че прес-съобщенията на фирмата купувач \"Инерком ЕООД\" по повод сделката ЧЕЗ, били изпращани до медиите от съпругата на Сергей Станишев - Моника. В съобщение до медиите по-късно през деня тя отрече твърденията на ГЕРБ и ги нарече \"фалшива новина\". \"Проблемите няма да бъдат решени с политически спекулации\", отсече Костадинов. Той продължи още, че \"кълбото около ЧЕЗ се разплита много сериозно\" и, че не е очаквал скандалът да предизвика трусове и в Чехия. \"В последните 10 години държавата прави всичко възможно нормални стратегически инвеститори да бъдат изгонени оттук, с цел да поставяме на това място аватари, които зад себе си имат неизяснено финансиране, офшорни дружества\", смята гостът на Bulgaria ON AIR. Атанас Костадинов коментира и избора на Пламен Георгиев като шеф на антикорупционния орган, като той го нарече \"предрешен\". \"Създаваме един малък Франкенщайн, който е натоварен със свръхправомощия и липса на всякакъв контрол от един колективен колегиален орган\". И допълни, че само председателят на тази нова комисия може да упражнява властта по начина, по който прецени.", "date": "2018.03.08", "title": "Атанас Костадинов, БСП: Кълбото около ЧЕЗ се разплита, но е странно Моника Станишева да е свързана със сделката"}
{"url": "http://www.faktor.bg/bg/articles/maskirani-obraha-benzinostantsiya-kray-dragichevo", "text": "Двама мъже обраха бензиностанция близо до Драгичево. Сигналът е подаден минути преди 01.00 часа след полунощ, съобщава \"БНР\".  В бензиностанцията, част от голяма верига, влезли двама маскирани. Те заплашили дежурния служител и след което го напръскали с лютив спрей, взели оборота, събран до момента. Най-вероятно те са избягали с лек автомобил.  Двамата извършители се издирват. Полицията разследва инцидента.", "date": "2018.03.08", "title": "Маскирани обраха бензиностанция край Драгичево"}
{"url": "http://www.faktor.bg/bg/articles/cheshkite-medii-za-sdelkata-s-chez", "text": "Пътят на българската държава към контролния пакет акции в дружеството на ЧЕЗ у нас минава през извънсъдебно споразумение. Това твърдят източници на чешки медии, които следят отблизо преговорите, съобщава кореспондент на Нова ТВ.  През 2016 г. ЧЕЗ заведе арбитражно дело срещу страната заради нарушаване на инвестиционните договори. Такива дела водят и „Енерго Про“, и „И Ви Ен“. Макар и не официално обявено, сумите на претенциите на трите компании стига до близо 2 млрд. лева, а според някои – и повече. До съд се стигна, защото след протестите през 2012 г., които свалиха първия кабинет „Борисов“, държавата започна прекроявания на законодателствата, а това, според енергодружествата, нарушава инвестиционните им планове и междудържавните спогодби за насърчаване на инвестициите.    Според топ медниджъра от ЧЕЗ Томаш Плескач, който отговаря за задграничните активности на компанията, още преди да заведат делото през 2016 г. ЧЕЗ е предлагала на българската държава да сключат извънсъдебно споразумение. Тогава обаче реакция от българската страна не е имало.   От ръководството на компанията твърдят, че и сега, в хода на сделката, са предлагали на българското правителство да участва в придобиването на активите на дружеството у нас, но кабинетът е отказал.   ЧЕЗ предлагал и на правителството в България да влезе в сделката, но получил отказ. Сега се водят преговори между ЧЕЗ и Гинка Върбакова, собственик на „Инерком”, която спечели наддаването за българските активи на ЧЕЗ. Досега от тях е ясно, че \"Инерком\" има 9 месеца да плати договорената сума. Вече е трудно да се предвиди дали ЧЕЗ ще позволи участие на българската държава в сделка, предвид арбитражното дело с претенции до 500 млн. евро.    Това, което знаем със сигурност, е, че ЧЕЗ иска да си получи парите и да се изтегли от България, за да инвестира в Западна Европа. Ясно е, че преговорите са усложнени заради делото. Ако наистина сега пътят е през извънсъдебно споразумение, за да получи България контролния пакет в активите на ЧЕЗ у нас, остава въпросът колко ще трябва да плати българската страна извън съда, отбелязват чешките медии, цитирани от Би Ти Ви.   Интересен въпрос поражда и решение на съда в Люксембург от последните дни, според което арбитражните дела между държави членки на Европейския съюз са незаконни. Адвокати тепърва трябва да проверят дали това важи и за делото между ЧЕЗ и България. Ако се окаже, че съдът прилага тази промяна и към това дело, може това да е била причината чешката компания да ускори продажбата на активите си у нас.    Преговорите между купувача и ЧЕЗ продължават, очаква се утре да има решение в каква посока ще се върви. В момента адвокатите проверяват има ли изобщо вариант за промяна на вече сключения договор. Ако те преценят, че каквато и да било промяна, не би навредила на интересите им по линия на арбитража, то утре в най-добрия случай биха казали, че са отворени да се преразгледат клаузите. Тогава отново ще започне процедура по преразглеждане на договора, който трябва да бъде одобрен от надзорния съвет на ЧЕЗ.   От компанията очакват това да е дълъг процес.  Другият вариант е компанията да пожелае да се придържа към вече подписания договор и да остави България да се оправя с вътрешните си проблеми.", "date": "2018.03.08", "title": "Какво написаха чешките медии за сделката с ЧЕЗ?"}
{"url": "http://www.faktor.bg/bg/articles/gerb-shte-reshavat-problemite-s-finansoviya-resurs-na-malkite-naseleni-mesta", "text": "Цветан Цветанов се е срещнал с кметовете и създават работна група, която да решава финансовите проблеми на малките населени места.  По думите му ще има гарантиран праг за тези кметства, за да решават спешни проблеми, без да се налага да пишат дълги и обстоятелствени докладни. Цветанов обясни, че в момента за торба пирони кмет на малко населено място трябва да пише докладна.  \"Ще изследваме всички общини. Ще се проучи успешния опит и заедно с бюджетна комисия и ресорното ведомство ще се търси вариант. Тук има представители на всички партии\", обясни Цветанов. Политикът подчерта, че партията му пренебрегвала пристрастията си, за да реши проблемите на малките населени места, без значение от коя политическа формация са кметовете, защото те са най-близо до хората. След месец пак ще има среща с управляващата партия, за да се види дали е намерен работещ модел за финансовите проблеми на малките населени места. Естествено ще се упражнява контрол как се разходват средствата, обеща още Цветан Цветанов.", "date": "2018.03.08", "title": "ГЕРБ ще решават проблемите с финансовия ресурс на малките населени места"}
{"url": "http://www.faktor.bg/bg/articles/david-ondrachka-izteglyaneto-na-chez-ot-balgariya-se-provalya", "text": "Сделката за продажбата на активите на ЧЕЗ в България на местната компания „Инерком”, собственост на Гинка Върбакова, продължава да крие много неизвестни. Преговорите между Върбакова и ръководството на ЧЕЗ в Прага продължават вече трети ден. bTV излъчи интервю от чешката столица с ръководителя на чешкия клон на „Прозрачност без граници” Давид Ондрачка. Според него изтеглянето на ЧЕЗ от България се проваля, а чешкият гигант, голяма част от който е държавна собственост, не може да си позволи нов скандал. В същото време тече разследване как от Съвета на директорите на компанията е изтичала информация към България. „Българската история” може да повлияе и върху мениджмънта на компанията. Ето цялото интервю: - Сделката с ЧЕЗ в България се проваля. За съжаление извън класическа бизнес сделка тя се превърна в международен скандал, който включва Чехия, България и още международни измерения. Законно е ЧЕЗ да се опитва да се изтегли от България, без да прави големи загуби. Но начинът, по който го прави, е ужасно грешен и изглежда, че вътрешният им механизъм на контрол се е провалил. Те правят сделка с някой, зад когото не знаят кой стои, кой всъщност финансира цялата транзакция и има огромен риск ЧЕЗ да стане средство за пране на пари, което е неприемливо, защото ЧЕЗ е публична компания. Ситуацията е много динамична. Всеки ден има нова информация и е трудно да се предвиди какво следва. За мен тази сделка не трябва да се финализира, защото не е много ясно кой финансира цялата трансакция и дали в крайна сметка не е пране на пари. ЧЕЗ трябва да дискутира отново с българската страна и потенциалните партньори нови форми на сделката, вероятно да намери нови партньори и, разбира се, това, което усложнява ситуацията, е арбитражът на ЧЕЗ срещу България… Това, което се случва в момента, е много важно за репутацията на ЧЕЗ, а също може и да е криминален акт. Доста е сериозно. Последно имаше нова история, която дойде вчера – че е имало изтичане на информация от Надзорния съвет на ЧЕЗ. Изтичала е информация към България и българското правителство. Ако това е така и се докаже, това ще е проблем вътре в ЧЕЗ. А също е и криминален акт и някои хора могат да бъдат получат обвинения. Изглежда тази информация е била релевантна за сделката в България и може или да помогне да се спре сделката или да се модифицира. Въпросът е, че не може просто така да изтича информация от публична компания и това е незаконно. – Да. Те опитват да установят дали тези обвинения са истина и, разбира се, от това може да има криминални последици. Последно бих искал да кажа, че ЧЕЗ е най-голямата такава компания тук. Винаги е имало политическа битка за контрола на мениджмънта ѝ. И разбира се, „българската сага” може да бъде използвана като добър аргумент от сегашното чешко правителство, за да смени мениджмънта на ЧЕЗ. Има много хора, които работят усилено, за да променят историята и играят не много чисти игри… „Българската история” и скандалът може да станат аргумент за смяна на контрола на ЧЕЗ. – ЧЕЗ не е много отворена и прозрачна за цялата сделка. Просто наваксваме отделни фрагменти от цялата история и, доколкото знам, има повече заинтересовани в тази сделка. Не само двама, а повече. Ако спрат сделката с „Инерком”, не трябва да повтарят същия скандал и с друга компания… А индийската може да е проблемна също. Трябва (ЧЕЗ) да намерят партньор с ясна структура на собственост, да няма офшорки и да се знае чий капитал се използва, защото не може да скочим от един проблем на друг. – Ако опитат да намерят някакви пролуки, за да излязат от проблема, това също ми изглежда доста проблематично. Историята изглеждаше лесна в началото. ЧЕЗ иска да се изтегли от България и търси партньори, на които да продаде. Проблемът е, че не се знае кой стои зад тези партньори и дали става дума за пране на пари. Затова сега ЧЕЗ трябва да намери решение и да каже: „Добре, може да намерим нов избор, да намерим нови партньори, да ги проверим дали може да се разчита на тях” и тогава потенциално да продаде. Чешкото правителство държи 70% от акциите (на ЧЕЗ – б. ред.), затова чешкия министър на финансите и премиер трябва да са сигурни, че сделката е чиста и могат да накарат чешкия мениджмънт да действат правилно. Разполагам с частична информация само отвън, но смятам, че трябва да се спре транзакцията и да се започне нова процедура, която да провери перфектно партньорите и финансирането им, така че да се продаде на разумни партньори.", "date": "2018.03.08", "title": "Давид Oндрачка: Изтеглянето на ЧЕЗ от България се проваля"}
{"url": "http://www.faktor.bg/bg/articles/poreden-protest-sreshtu-stroitelstvoto-v-pirin-v-sofiya-stranata-i-chuzhbina", "text": "Природозащитници ще се съберат на пореден 12-и протест срещу строителството в Пирин. В София демонстрацията ще бъде пред Министерския съвет в 12.30, съобщава \"БНР\". Протести ще има в още 6 града в страната, в чужбина българите ще се съберат в Бристол, Виена, Париж. Константин Иванов от българския офис на организацията Световен фонд за дивата природа. \"Исканията ни остават същите - правителството да оттегли своето решение за промяна в Плана за управление националния парк \"Пирин\", който отваря близо половината от неговата територия за застрояване. Също така ние искаме да се прекрати с обсъждането на промени в Закона за горите, които ще ги отворят за урбанизация и ще позволят застрояването на природния парк \"Витоша\". В останалите градове в България и чужбина, протестът ще бъде вечерен, но в София ще бъде по обяд\"", "date": "2018.03.08", "title": "За 12-ти път граждани излизат на протест в защита на парк Пирин"}
{"url": "http://www.faktor.bg/bg/articles/spetssadat-dade-hod-na-deloto-sreshtu-dyankov-traykov-i-prokopiev", "text": "Специализираният съд даде ход на разпоредителното заседание по делото срещу бившите министри Симеон Дянков и Трайчо Трайков, както и бизнесмена Иво Прокопиев. Те са подсъдими заради приватизацията на държавния дял от енергодружеството EVN преди седем години. Съдът конституира като граждански ищец Министерството на финансите със сума от близо 28 милиона лева.", "date": "2018.03.08", "title": "Спецсъдът даде ход на делото срещу  Дянков, Трайков и Прокопиев"}
{"url": "http://www.faktor.bg/bg/articles/pozhar-vze-zhivota-na-mazh-i-dve-detsa-ot-sredets", "text": "Мъж и две деца са загинали при пожар в Средец в сряда вечер (7 март), съобщава Канал3. Сигналът за инцидента е подаден малко след 22 часа. Пожар е пламнал в частна къща на ул. „Захари Стоянов“ в града. Тя била обитавана от семейство, живеещо на семейни начала мъж на 34-годи и жена на 38 години, като и 4 непълнолетни деца на жената. Огънят е потушен от два противопожарни автомобила, след като пламъците са били загасени е установено, че вследствие на пожара са починали 34-годишният А. Й., 6-годишната М. И. и 12-годишният М. Ш., съобщават от Областната дирекция на МВР в Бургас. Жената с инициали А.И. и двамата й синове – К. Ш., 11-годишен, и Я. И., 8-годишен, са откарани в УМБАЛ – Бургас, а оттам във Военно-медицинска болница – Варна (в Клиниката по изгаряния), с опасност за живота. Причините за възникване на пожара са в процес на изясняване. Предстои да се извършването на повторен оглед.  По случая е образувано досъдебно производство.", "date": "2018.03.08", "title": "Пожар взе живота на мъж и две деца от Средец"}
{"url": "http://www.faktor.bg/bg/articles/vss-otkazva-da-pravi-promeni-pod-natisk-v-nakazatelniya-kodeks", "text": "Висшият съдебен съвет се обяви срещу промени в Наказателния кодекс по отношение на неизбежната отбрана. Това стана ясно, след като вчера министрите на правосъдието и вътрешните работи Цецка Цачева и Валентин Радев обявиха, че са готови да разглеждат и да внесат подобни промени, а поводът е силният отзвук след случая от Пловдив, при който местен лекар уби крадец, а след това бе обвинен от прокуратурата. В тази връзка днес министър Цецка Цачева е пратила писмо до ВСС, че ще се създаде междуведомствена работна група за изменения в НК. Тя иска ВСС да излъчи свои представители за нея. ВСС обаче отказа да прати свои представители в работната група към Министерството на правосъдието, съобщава „24 часа”. Съдебните кадровиците са на мнение, че изменения не са необходими, тъй като има богата съдебна практика за неизбежна отбрана и не бива фундаментални неща в наказателното право \"да се решават от днес за утре с безкрайно лека ръка\", стана ясно на заседанието на ВСС. „Неизбежната отбрана е стар институт и е свързан с богата съдебна практика. Какво налага промени и защо се внася сега, не пише в мотивите към предложението. Но остава горчив привкус как отново пристъпваме към промени – и на материалните, и на процесуалните закони“, заяви председателя на Върховния касационен съд Лозан Панов. Главният прокурор Сотир Цацаров се съгласи с него и добави, позовавайки се на медии, вече има готов проект на промени в НК за неизбежната отбрана, изготвен от вицепремиера Красимир Каракачанов. \"Какво ще прави тази работна група? Няма да изпратя представители на прокуратурата в нея, при това положение не виждам необходимост от това”, попита риторично Цацаров.  Той определи като пълен абсурд ситуация, при която да се пристъпи към промени за неизбежната отбрана без участието на академичната общност. Членът на ВСС и бивш наказателен съдия от ВКС Вероника Имова заяви, че институтът на неизбежната отбрана е древен институт, има богата съдебна практика и на Върховния съд, и на ВКС. Посочи, че има и решение на Конституционния съд. С тези мотиви ВСС единодушно реши да не изпраща свои хора в работната група, а да вземе становище, ако се стигне до обсъждане на готов проект в правната комисия на Народното събрание.", "date": "2018.03.08", "title": "ВСС отказва да прави промени \"под натиск\" в Наказателния кодекс"}
{"url": "http://www.faktor.bg/bg/articles/intelektualtsi-dalboko-sme-ogorcheni-che-bpts-ne-povdigna-pred-ruskiya-patriarh-kiril-vaprosa-za-statuta-na-makedonskata-pravoslavna-tsarkva", "text": "С отворено писмо до медиите журналисти, историци, интелектуалци и общественици изразяват огорчението си от това, че Българската православна църква (БПЦ) и нейните представители не са повдигнали въпроса за статута на Македонската православна църква пред руския патриарх Кирил по време на тридневното му посещение в България. През ноември македонската църква пожела да признае българската за своя църква-майка и така да уреди собственото си признаване от останалите православни църкви, а българската прие да съдейства. В писмото до медиите, разпространено от агенция \"Фокус\", авторите казват, че по време на посещението на патриарх Кирил не са доловили сигнали за съпричастност и за поетия ангажимент от Св. Синод за признаването на Македонската православна църква. За целта беше направена комисия, която трябваше да започне обсъждания с поместните православни църкви. \"Дълбоко сме огорчени, че архиереите на нашата БПЦ не повдигнаха пред руския патриарх Кирил въпроса за статута на Македонската православна църква, с което не изпълниха обещанието си да се застъпват пред поместните православни църкви за установяване на каноническия статут на Македонската православна църква, се казва в писмото. В текста се отбелязва и че въпросът не е бил повдигнат пред Константинополския патриарх Вартоломей по време на визита в Истанбул на българския патриарх Неофит по повод откриването на обновената църква \"Св. Стефан\". Според авторите на писмото бездействието на Българската православна църква по въпроса \"обрича православието в Република Македония на нови десетилетия изпитания\".", "date": "2018.03.08", "title": "Интелектуалци: Дълбоко сме огорчени, че БПЦ не повдигна пред руския патриарх въпроса за Македонската църква"}
{"url": "http://www.faktor.bg/bg/articles/spetsializiraniya-sad-varna-deloto-sreshtu-simeon-dyankov-traycho-traykov-i-ivo-prokopiev", "text": "Съдия Вилислава Ангелова от специализирания съд прекрати и върна на прокуратурата делото срещу Симеон Дянков, Трайчо Трайков, Иво Прокопиев и трима мениджъри от консултанското дружество \"Булброкърс\" за продажбата на 33% държавен дял в Електроразпределителното дружество EVN.  Това е втори съд, който връща обвинителният акт. През октомври същото стори и съдия Костадинка Костадинова. Основният аргумент на съдия Ангелова е, че делото е внесено от \"некомпетентна прокуратура\", тоест от Софийската градска, а не от Специализираната. Другият аргумент на съда е, че трябва да има повече конкретика в обвинителния акт за мястото на деянието. Решението не е окончателно и то може да бъде протестирано пред Апелативния спецсъд. Вижте още новини от България! Прокурор Емил Петров увери, че ще протестира, след като се запознае с постановлението на съда. По думите му трябва цялото общество да види \"как са продавани държавни дялове.\" \"Тогава няма да се чудим защо сме на този хал\", добави той. Според него процесът ще покаже, че държавните дялове са продавани по задкулисен начин. В случай, че Апелативният специализира съд реши делото да не се връща на прокуратурата , следващото заседание ще се проведе на 10 април.", "date": "2018.03.08", "title": "Специализираният съд върна делото срещу Симеон Дянков, Трайчо Трайков и Иво Прокопиев"}
{"url": "http://www.faktor.bg/bg/articles/pokazaha-parviya-ot-novite-vlakove-za-metroto", "text": "Това е първият от новите влакове за третата линия на метрото, който вече е в процес на технически изпитания. В производство са още 4 от 20-те влака, като първите ще започнат да пристигат в София през лятото на тази година. Това написа във фейсбук профила си кметът на София Йорданка Фандъкова. Новите влакове са с намалено потребление на електроенергия, намалени нива на шум, както и с опция за движение без машинист. Целият влак е проходим, за разлика от тези, които имаме, при които вагоните са отделени, допълни Фандъкова.", "date": "2018.03.08", "title": "Вижте първия от новите влакове за третата линия на метрото"}
{"url": "http://www.faktor.bg/bg/articles/bedstveno-polozhenie-navodneniya-v-severozapadna-balgariya", "text": "Наводнения в Северозападна България. Река Огоста излезе от коритото си. Една от критичните точки в региона е село Бързина. Водата в реката се покачва застрашително, а хората вече са евакуирани, предава Нова телевизия.  Бедствено положение обявиха в община Хайредин. Причина е язовир „Рогозен“, който се пълни с 10 сантиметра на час, а стената на преливника му е компроментирана. В момента водата се изпомпва от водоема и стената на преливника се насипва със скални материали, за се реши проблема със силната струя, с която водата излиза в дерето.  Изпомпването се налага заради проблем в стената на преливника.  Укрепват го със скална маса и изпомпват водата в дерето, за да не залее населените места, които се намират в ниското.  До язовира обаче идват много жители на катастрофално наводнена преди 4 години Мизия. Минават десетки километри, за да видят с очите си какво се случва от страх за собствените домове.  До критичната точка на река Скът остава около 1 метър. Хората със страх следят водата, която се събира в района на помпената станция и високото ниво на река Огоста, която може да подпре Скът и това да качи равнището. Проблем са още продължаващото снеготопене и дъждът, който вали от сутринта.", "date": "2018.03.08", "title": "Бедствено положение в Северозападна България, река Огоста излезе от коритото си"}
{"url": "http://www.faktor.bg/bg/articles/obshtestvo/zakon-i-red/spornata-ideya-na-patriotite-za-neizbezhnata-otbrana-obedini-oponentite-tsatsarov-i-panov", "text": "Висшият съдебен съвет (ВСС) отказа да прати свои представители в работната група, която ще готви промени в Наказателния кодекс (НК) за неизбежната отбрана. Кадровиците, от една страна, се обединиха около становището, че такива не са необходими, а от друга - не искат с участието си да легитимират изменения, които се правят с \"безкрайно лека ръка\", съобщи news.lex.bg. В сряда премиерът Бойко Борисов възложи на министрите на правосъдието и на вътрешните работи да подготвят \"внимателно и с разум\" изменения в института на неизбежната отбрана. Темата стана актуална отново след убийството в Пловдив, за което беше обвинен д-р Иван Димитров и което предизвика протести в негова защита. На Димитров бе повдигнато обвинение за убийство при превишаване пределите на неизбежната отбрана, докато жертвата се опитвала да обере гаража му. Председателят на Върховния касационен съд Лозан Панов напомни една от критиките на Европейската комисия - за непредвидимата правна среда в България. \"Това писмо (на министъра на правосъдието Цецка Цачева за сформиране на работна група за промени в НК - бел. ред.), което ни поставя в положение да внасяме извънредна точка в заседанието днес и да гласуваме наши представители, доказва всичко това. Неизбежната отбрана е стар институт и е свързан с богата съдебна практика. Какво налага промени и защо се внася сега не пише в мотивите към предложението. Но остава горчив привкус как отново пристъпваме към промени – и на материалните, и на процесуалните закони\", заяви Панов. Главният прокурор Сотир Цацаров се съгласи с него, но определи думата \"непредвидима\", използвана от Панов, като твърде деликатна. Цацаров добави, позовавайки се на медии, че вече има готов проект на промени в НК за неизбежната отбрана, изготвен от вицепремиера Красимир Каракачанов. Той цитира и част от мотивите, изложени от Каракачанов, за нуждата от тези изменения. \"Институтът на неизбежна отбрана трябва да се разшири, както и да се направят промени, които да се борят за намаляването на битовите кражби. Виждам, че моментът е назрял и обществото е готово и само търси и иска ремонт в Наказателния кодекс\", казва Каракачанов. \"Вече има проект, какво ще прави тази работна група\", попита Цацаров. И добави, че той няма да изпраща представители на прокуратурата. \"Ако тези промени, изготвени толкова бързо и разумно, влязат в НС от името на правителството, има си процедура – правната комисия ни кани за становище и ние ще участваме. Но не виждам необходимост да участваме в работна група, която тепърва ще прави нещо, което вече е направено и е обосновано с обществената необходимост\", заяви Цацаров. Той определи като пълен абсурд възможността да се пристъпи към промени в този институт без участието на академичната общност. Главният прокурор обяви, че ще гласува против участието на ВСС в работната група, защото \"при така изготвения и публикуван проект е безсмислено да се изпращат представители\". Неща, които са фундаментални в наказателното право, се решават от днес за утре с безкрайно лека ръка. Не трябва да ги узаконяваме с наше участие, допълни Цацаров. Председателят на ВКС напълно се съгласи с него. Напомни, че все по-трудно намира съдии, които да участват в работните групи, защото по този начин валидират нещо, което е предрешено. \"Изпълнителната власт е последователна в своята предвидимост и непоследователна за това как се променят законите\", заключи Панов. И Вероника Имова беше на същата позиция. Тя заяви, че институтът на неизбежната отбрана е древен институт, има богата съдебна практика и на Върховния съд, и на ВКС. Напомни, че има и решение на Конституционния съд по въпроса, и заключи, че не бива с лека ръка да се посяга на работещ институт. Цветинка Пашкунова попита дали все пак не трябва ВСС да изпрати свой човек, който да обоснове пред работната група липсата от необходимост на подобна промяна. \"Защото когато се стигне до проект, знаем нашите становища каква стойност имат\", каза тя. Все пак съветът единодушно реши да не изпраща свои хора в работната група, а да вземе становище, ако се стигне до обсъждане на готов проект в правната комисия на Народното събрание.", "date": "2018.03.08", "title": "Спорната идея на Патриотите за неизбежната отбрана обедини опонентите Цацаров и Панов"}
{"url": "http://www.faktor.bg/bg/articles/novini/balgariya/ochakva-ni-dazhdoven-den", "text": "Днес ще преобладава облачно време с превалявания от дъжд, на повече места и по-значителни ще са валежите в планинските райони и Югоизточна България.  Ще се появи до умерен северозападен, в Източна България - североизточен вятър.  Минималните температури ще са предимно между 0 и 5 градуса, максималните в повечето места ще са между 8 и 13 градуса.  Над планините ще бъде облачно и с валежи от сняг, под около 1800 метра валежите ще са от дъжд.", "date": "2018.03.08", "title": "Очаква ни дъждовен ден"}
{"url": "http://www.faktor.bg/bg/articles/emil-radev-antievropeyskoto-govorene-na-bsp-e-pritesnitelno-e-nashite-partnyori-v-es", "text": "България е в център на вниманието на ЕС, на 500 000 европейски граждани. Все по-притеснително става антиевропейското говорене на БСП. Тя започна да говори антиевропейски повече от всяка друга политическа сила. И това говорене по време на европредседателството компрометира България пред нашите партньори. Това коментира в студиото на Нова ТВ евродепутатът Емил Радев. По думите му оценката на Валери Симеонов за патриарх Кирил и  репликите му по негов адрес са казани в лично качество или като председател на политическа сила. Това не е позиция на българското правителство, неговото мнение се изразява от МВнР. Тези негови думи не ангажират правителството. Както и репликите му по отношение ан евродепутата Ска Келер. Винаги с коалиционните партньори е трудно. Но що се касае до европейската ни ориентация, всички въпроси са изяснени. По никакъв начин не може да се оспори европейското бъдеще на България.  Емил Радев изрази съмнения, че твърдения на ЧЕЗ да е предлагал на българската държава да участва в сделката са достоверни. Такава оферта не се прави устно. Да се води арбитражно дело за стотици милиони, а в същото време да се предлага на българската държава да участва в сделката е несъстоятелно искане. Мисля, че това вземане от 600 млн. евро вече е направе, тези пари ще отидат в някои от фирмите на ЧЕЗ в Чехия, а ще бъдат платени от българската държава. По делото има яснота, знаем коя фирма ни съди. Ние се защитаваме по това арбитражно дело, затова няма как да е предлагано на българската държава да влезе в сделката с ЧЕЗ, категоричен бе евродепутатът. Радев в същото време обясни, че всички документи по сделката с ЧЕЗ ще бъдат изискани, за да се добие пълна яснота как се е стигнало до избора на \"Инерком\" за купувач на активите на дружеството.", "date": "2018.03.08", "title": "Емил Радев: Антиевропейското говорене на БСП е притеснително за нашите партньори в ЕС"}
{"url": "http://www.faktor.bg/bg/articles/novini/svyat/chetirima-tezhko-raneni-pri-dve-ataki-s-nozh-vav-viena", "text": "Четирима човека бяха ранени тежко при две атаки с нож във Виена. Афганистанец бе арестуван за второто нападение, предаде Ройтерс, като се позова на говорител на полицията в австрийската столица.  За момента не са установени мотивите за атаките. Не е ясно и дали те са свързани. Първото нападение било извършено в 19.45 ч. близо до прочутия увеселителен парк Пратер и гара Пратерщерн. Мъж наръгал с нож баща, майка и 17-годишната им дъщеря, след което избягал. Тримата, австрийски граждани, са с опасност за живота.  Половин час по-късно един човек бил наръган с нож на гара Пратерщерн. Пострадалият е в тежко състояние, с опасност за живота.  Афганистанец бе арестуван по-късно във връзка с второто нападение. Повече подробности не бяха дадени.  Виена не е ставала сцена на смъртоносни ислямистки атаки като онези, извършени в Париж, Берлин и Брюксел от 2015 г., отбелязва Ройтерс.", "date": "2018.03.08", "title": "Четирима тежко ранени при две атаки с нож във Виена"}
{"url": "http://www.faktor.bg/bg/articles/putin-predatelite-shte-umrat-kremal-li-otrovi-skripal", "text": "Клип на руския президент Владимир Путин, в който той заплашва предателите, работещи за чужди служби, бе припомнен след отравянето на руския двоен шпионин Сергей Скрипал, предава vesti.bg. Това подсили мненията, че именно Кремъл стои зад отравянето му.  В момента бившият агент и дъщеря му са в болница в критично състояние, след като бяха намерени в безсъзнание в търговски център в Солсбъри, Англия. Според медиите на Острова те са били в досег с отрова.  Думите, които Путин изрича, са записани през 2010 година:  \"Предателите ще умрат\", казва той: \"Повярвай ми, тези хора предадоха приятелите си, братята си, в замяна на тридесет сребърника\", припомня \"Business Insider\". Думите са по повод тогавашния шпионски скандал между Русия и САЩ, в чиято основа бе Скрипал, отровен преди дни в Солсбъри, Англия.", "date": "2018.03.08", "title": "Путин с гневни закани: Предателите ще умрат"}
{"url": "http://www.faktor.bg/bg/articles/novini/svyat/momiche-be-ubito-pri-nova-strelba-v-uchilishte-v-sasht", "text": "Момиче бе убито при нова стрелба в училище в САЩ, съобщи АП.  17-годишна ученичка е била застреляна след края на учебните занятия в гимназия в Бирмингам, в южния щат Алабама. Неин връстник е бил ранен.  Полицията смята, че изстрелите са били произведени случайно, но не даде никакви обяснения.  Това е поредната стрелба в училище в САЩ.  На 14 февруари 19-годишният Никълъс Крус уби 17 души, откривайки огън в гимназия в Паркленд, щата Флорида, от която бил изключен.", "date": "2018.03.08", "title": "Момиче бе убито при нова стрелба в училище в САЩ"}
{"url": "http://www.faktor.bg/bg/articles/novini/balgariya/neno-dimov-nyama-opasnost-ot-prelivane-na-yazovir-ticha", "text": "\"Няма опасност от преливане на язовир \"Тича\" към днешен ден\", съобщи пред БНТ министърът на околната среда и водите Нено Димов.  Той уточни, че и други 5 проблемни язовира, където е имало лек прилив, в момента са с нормални нива. \"Още от февруари сме започнали контролирано изпускане на язовирите. Няма проблем при язовир \"Тича\", не очакваме никакви проблеми през днешния ден. Ще се преразгледа нивото на язовира, дали не трябва да се върне към по-ниско, както е било преди години\", обясни министърът. Димов обяви, че се контролират около 190 язовира в страната . \"Има предписания към всички областни управители и кметове да почистват коритата на реките и язовирите, които са под тяхно управление\", каза още Нено Димов.", "date": "2018.03.08", "title": "Нено Димов: Няма опасност от преливане на язовир \"Тича\""}
{"url": "http://www.faktor.bg/bg/articles/politika/hlyab-i-pasti/zashto-bsp-skochi-sreshtu-istinite-na-valeri-simeonov-a-malchaha-kogato-radev-i-yotova-kolenicheha-pred-kiril", "text": "Подъл рекетьорски капан залагат БСП  на правителството на Бойко Борисов, европредседателството и  визията ни пред партньорите. След скандала „Гинка”, Нинова се опитва в движение да яхне нов измислен  скандал – Борсов да се разграничи от думите на Валери Симеонов, изречени вчера за руския патриарх Кирил – втроразрядно ченге от КГБ, трафикант на цигари.  Малко преди това Волен Сидеров и Красимир Каракачанов поискаха пратньорът им да се извини на Кирил Гундяев, засвидетелствайки руска преданост. Всъщност драмата с Валери Симеонов е напълно измислена и несъстоятелна,  защото вицепремиерът изрече публично истини, за които отдавна са писали обилно руски, европейски и български медии. Под разграничаване, БСП и г-жа Импексова, както в столетницата иронично наричат лидера си, разбират отстраняване на Симеонов от важния пост и правителството. Това безспорно ще доведе до сътресение в и без това сложната правителствена коалиция и напълно прогнозируемото   Валери Симеонов пък е добре избрана мишена – не е светец, дръзкият език често му навлича гнева на опоненти, но БСП и господарите им в Кремъл никога няма да му простят, че беше един от върлите противници на АЕЦ „Белене”, че дари собствени средства за паметник на героя ген. Колев, разбил руснаците в Добруджа.  „Да си налягаме парцалите, избори по никое време ще потопят страната в хаос. Да си събираме ума и да не действаме като че ли чакаме някакво чудо. Чудото, ако стане, ще бъде лошо чудо”, побърза да охлади страстите на политическия елит анализаторът  Михаил Константинов. За БСП и Нинова обаче  няма спиране, те ясно са обявили курс на въоръжена борба и рутене на правителството, и са готови да се хванат за всеки повод, който може да нагнети напрежение и да катурне кабинета. Такава им е задачата, спусната от Кремъл и те на всяка цена са готови да я изпълнят, обяснявайки патетично, че го правят в името на българските граждани. В случая отново разчитат на емоционалния и честолюбив Борисов, който да се разграничи светкавично от Симеонов. Тази схема се оказа печеливша за червените другари на няколко пъти. Накараха председателя на парламента Димитър Главчев да се извини за това, че е спазвал правилника на Народното събрание, а след това да си подаде оставка от поста. Същото се случи и с депутата Антон Тодоров. Но не така столетницата действа, когато нейните рожби трябва да си посипят главите с пепел. Случаят с Валери Симеоонв е пределно ясен – изявление му бе в лично качество като политик и лидер на НФСБ, не ангажира правителството. Той беше предизвикан да каже  истини за руския патриарх, защото гостът се държа към България  каквато реално сме в техните очи. Всъщност Симеонов защити националното достойнство – това което президентът Радев не успя да направи, позволявайки на някакъв си Гундяев да се изживява като генерал губернатор, да тропа по масата на българския държавен глава и генерал от НАТО, който за съжаление се оказа с мислене и манталитет на старшина.  Три дни БСП мълча за позорното поведение на своя президент, който заряза издигането на националното знаме на 3 март в София, за да бъде компаньонка на руския патриарх. Замълчаха подло и за колениченето на вицепрезидента Илияна Йотова пред Кирил, което нито е канонично, нито е достойно, нито е европейско. Дори иконата им Тодор Живков се е снишавал, лавираше с целувки уста в уста, но не е коленичел публично, а представете си тези продажници какво правят, когато са насаме със съветските/руските си другари? Но това поведение е обяснимо за една небългарска партия, за едно сациалдемократическо менте, което проби преди години в ПЕС, имитирайки реформа, промяна и скъсване с комунистическото минало и руския слугинаж. Истината обаче се оказа тъжна и страшна – БСП не е осенена от никаква  промяна и реформа, стои си здраво закотвена там долу, при пещерния сталинизъм и кремълско крепостничество и отново иска да повлече със себе си цялата държава. Какво по-ярко доказателство за това от вчерашния измислен протест пред МС. Тръбяха за него цяла седмица, чакаха автобуси от цялата страна, накрая събраха 300 червени маргинали с развяти комунистически знамена, които се изживяваха като спартанци. Само, че МС не е Спарта, България е Спарта, а тези руски агенти искат точно нея да срутят. Най-парадоксалното  и разобличаващо истинската същност на червената партия  е, че митингът уж бе посветен на ЧЕЗ,  а червените другари крещяха  България да излезе от ЕС и НАТО В същото време внушават на обществото, че се проваляме с европердседателството – пълна шизофрени, но за позитанци тя е напълно обяснима. Нинова няма право на повече провали. Трябва да изпълни плана на ген. Решетников и да компрометира и дестабилизира страната. Червеното лицемерие все пак би трябвало да има мярка и да предполага някакво дъно. Но за нашите социалисти-комунисти няма спирка, няма спирачка. Те винаги са готови на черното да кажат бяло – чекиста от КГБ да приветстват като светец, милионера и развратник със светски изкушния да словославят като месия, поругателят на националната ни история и достойнство да превъзнасят като защитник на българщината. Това е резултатът от гузната съвест на БСП. Независимо под каква форма са мимикрилали, винаги остават руска и съветска военизирана структура в България, пета колона, която е готова да потопи страната в кръв. Правили са го през 1923 г., възпроизведоха го и през 1944 г. Готови са и сега да давят в кръв порива на българите за европейско бъдеще и независимост.", "date": "2018.03.08", "title": "Защо БСП скочи срещу истините на Валери Симеонов, а мълчаха когато Радев и Йотова коленичеха пред Кирил"}
