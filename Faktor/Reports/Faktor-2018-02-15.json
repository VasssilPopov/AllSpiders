{"url": "http://www.faktor.bg/bg/articles/novini/balgariya/dogan-ironichno-kam-radev-koledniyat-mi-podarak-ne-beshe-samo-kam-borisov-a-kam-vsichki-institutsii", "text": "Добре е когато четете думите на почетния председател Ахмед Доган, да бъдете много внимателни. В обръщението си по Коледа той изрази загриженост за стабилността на държавата, като подчерта, че няма подготвени субекти, които да поемат управлението и променят политиката в държавата. Днес пихме едно кафе с д-р Доган и той ме попита: Ако това е коледен подарък – моята загриженост за държавата, защо трябва да е само за Борисов. Би трябвало да е подарък за всички институции и особено за президента Радев, защото той е един от факторите, които трябва да се грижат за стабилността на България. Така коментира словесния сблъсък между президента Радев и премиера Борисов депутатът от ДПС Йордан Цонев.  По думите му остри нападки между президент и премиер не изглеждат добре нито за държавата, нито за българските граждани. Този процес на влошен диалог между институциите, на моменти има много неприятен тон. ДПС никога не е участвал в процеси, които влошават диалога, защото това се отразява на стабилността на държавата. И затова сме дали няколко пъти знаци в тази посока. ДПС ще запази добрият тон. И добре го каза колегата Пеевски – не е добре за държавата, когато има конфликт между институциите, коментира депутатът от ДПС.", "date": "2018.02.15", "title": "﻿﻿﻿﻿Доган иронично към Радев: Коледният ми подарък беше и за президента"}
{"url": "http://www.faktor.bg/bg/articles/kremal-kani-borisov-za-uchastie-v-prezidentskite-izbori-v-rusiya", "text": "Прессекретарят на руското външно министерство Мария Захарова, коментирайки изказването на българския министър-председател Бойко Борисов за президентските избори в Русия, му предложи да получи руско гражданство и да участва в тях, предава ТАСС, цитирана от \"Фокус\".  Преди няколко седмици българският министър-председател се пошегува в Брюксел, че в света има две неща, които никой не избира: родителите си и президента на Русия. „Борисов има шанс – може да получи руско гражданство и да гласува за президент“, заяви Захарова. „Мечтите се сбъдват“, допълни тя. Президентските избори в Русия ще се състоят на 18 март 2018 година. За поста се борят осем кандидати.", "date": "2018.02.15", "title": "Кремъл припали - кани Борисов за участие в президентските избори в Русия"}
{"url": "http://www.faktor.bg/bg/articles/peevski-ne-priemam-zamesvaneto-na-moeto-ime-s-tova-na-premiera-borisov-po-nachina-izpolzvan-ot-prezidenta-rumen-radev", "text": "Репликите, които си размениха президентът Румен Радев и премиерът Бойко Борисов станаха повод  Делян Пеевски, който сякаш се оказа във фокуса на словесния сблъсък между първите мъже в държавата, да реагира своевременно, като излезе с изявление, изпратено  до медиите. В него депутатът от ДПС изтъква, че счита за несериозно Борисов и Радев да се опитват да решават съществуващите проблеми между тях, като се упражняват върху името му. \"Считам, че не е сериозно премиер и президент, от висотата на тяхната позиция, да ме използват в опит за разрешаване на съществуващите между тях, или между техните администрации, проблеми, както и да се упражняват върху името ми, особено с подобна неприемлива за институциите, които представляват, риторика\", казва Пеевски. Всичко започна от интервю на Бойко Борисов пред бТВ вчера. Премиерът каза, че началникът на кабинета на президента Иво Христов е бил \"директор в БиБиТи, телевизията на Пеевски\". Иво Христов опроверга премиера, защото семейството на Пеевски купува телевизията през 2009 г., след неговото напускане. По обяд обаче президентът Румен Радев попита премиера Борисов дали има общи бизнес интереси с Делян Пеески. Въпросите на държавния глава естествено предизвикаха и отговорите на Бойко Борисов, който даде извънредно изявление от летището, преди да излети за Мюнхен. Той отрече да има общи интереси с Пеевски и призова президента да предаде на прокуратурата, ако има разработки за това.  Вижте пълния текст на изявлението на Делян Пеевски: Във връзка с вчерашното телевизионно интервю на премиера Бойко Борисов по bTV и днешното изявление на президента Румен Радев, в които неоснователно бе използвано моето име, заявявам следното: Не познавам началника на кабинета на президента Радев - Иво Христов, като същият никога не е работил за мен. Не приемам замесването на моето име с това на премиера Борисов, по начина, използван от президента Румен Радев, тъй като нямам и никога не съм имал бизнес-интереси или други обвързаности с премиера. Считам, че не е сериозно премиер и президент, от висотата на тяхната позиция, да ме използват в опит за разрешаване на съществуващите между тях, или между техните администрации, проблеми, както и да се упражняват върху името ми, особено с подобна неприемлива за институциите, които представляват, риторика. Каквито и проблеми премиерът и президентът да имат помежду си, лични или институционални, да ги решават занапред като големи момчета, генерали, без да намесват един депутат от опозицията, защото аз нямам никакво отношение към техните спорове за самолети, танкове, търгове или разни комисии. С тези си действия и забъркването на името ми в техните търкания, премиерът и президентът се поставят единствено в услуга на хора като Иво Прокопиев и олигархичните кръгове около него, чиито задкулисни бизнес интерес аз разобличавам през моите медии.", "date": "2018.02.15", "title": "Делян Пеевски: Не приемам замесване на името ми по начина, използван от президента  Радев"}
{"url": "http://www.faktor.bg/bg/articles/hristo-ivanov-za-sblasatsite-okolo-peevski-tova-e-efektat-magnitski", "text": "\"Това, което виждаме от вчера, е ефектът \"Магнитски\". Очевидно е, че нашите играчи почват силно да се изнервят, че може на някои от тях да им бъдат наложени санкции\". Така коментира словесния диспут между премиера Борисов и президента Радев лидерът на \"Да, България\" Христо Иванов. „Това въздействие обяснява една цяла поредица от доста резки движения, които наблюдаваме, например очевидно е, че ситуацията около Първа инвестиционна банка и Общинска банка е свързана с подобни очаквания”, допълни лидерът на „Да, България” Според бившият правосъден в България институциите не работят, а подобни въпроси трябва да получават институционален отговор. \"Г-н Пеевкси вероятно е най-мащабиният примеер за това как в България се разрушава институционалния ред, за да се създават икономичекси изгоди. Г-н Пеевски е централен герой в последните 10-15 години\", заяви Иванов. Той припомни, че премиерът се е опитал да се разграничи от Пеевски и Цеко Минев. Но има въпроси натрупани с годините. Имаме с години натрупвани въпроси, на които не се отговаря, защото нямаме работещи институции, защото прокуратурата не си върши работата, защото това е онзи инструмент, който може да се бори с корупцията. Дългогодишно не си върши работата и банковият надзор в БНБ. Комбинацията от тези два фактора създаде КТБ, събарянето на КТБ се случи също при извръщане на лицата на институциите. Сега се разграбва КТБ, включително с извънредно законодателство, заяви още Христо Иванов. Той посочи още, че именно липсата на работещи институции и корупцията могат да оставят затворена вратата на България към Шенген. Христо Иванов бе категоричен, че няма нищо общо с поканата на евродепутата от „Зелените” Ска Келер у нас и партията му не стои зад протестите за Пирин. „Г-жа Келер е тук по официална покана на партия „Зелените”, тя е европейски депутат. Аз няма нужда да я каня, нямам общо с нейното посещение, дори не съм се срещал с нея”, подчерта Христо Иванов.", "date": "2018.02.15", "title": "Христо Иванов: В сблъсъците около Пеевски виждаме ефекта \"Магнитски\""}
{"url": "http://www.faktor.bg/bg/articles/georgi-harizanov-borisov-napipa-slaboto-myasto-v-ekipa-na-prezidenta", "text": "\"Изпускане на нервите от страна на президента.\" Така политическият анализатор Георги Харизанов коментира пред БНТ днешното изявление на президента Румен Радев, в което отправя въпроси към премиера Бойко Борисов дали е имал срещи с депутата от ДПС Делян Пеевски и дали е имал и продължава да има общ бизнес с него. \"Аз така и не разбрах за какъв шербет става дума\", каза Харизанов. Според него, целта на президента е да предизвика една лавина. Намесват се трети лица по начин, по който президентът не може за пореден път да защити. Убеден съм, че президентът Радев няма никакви доказателства\", категориче е Харизанов. \"Иво Христов втора година е началник на кабинета на Румен Радев, без да има достъп до квалифицирана информация. Във вчерашното си интервю премиерът напипано слабото място на Радев\", коментира той. В защита на президента се изказа политологът Александър Маринов, който заяви, че \"не е работа на премиера да коментира екипа на президента. Политика е едно, екип е друго. Това се повтаря много пъти. Радев никога не е започвал пръв, но и никога не е оставал без отговор. В случая, когато премиерът постъпва некоректно, получава отговор. Каквото повикало, такова се обадило\", заключи политологът. \"Вероломно е нападението, което е непредизвикано, а това нападение беше предизвикано. Радев няма да спре да отговаря\", категоричен е Маринов.", "date": "2018.02.15", "title": "Георги Харизанов: Борисов напипа слабото място на президента"}
{"url": "http://www.faktor.bg/bg/articles/novini/balgariya/iliyan-vasilev-napuska-feysbuk-horata-sa-sila-ne-vav-virtualnoto-a-v-realnoto-prostranstvo", "text": "Анализаторът и бивш български посланик в Москва Илиян Василев обяви в свой коментар, че напуска терена на фейсбук. До сега той бе един от най-активните коментатори в мрежата, с няколко хиляди последователи и приятели. „От днес започвам да публикувам само в Стиймит. В известен преходен период /колко ще продължи зависи от обстоятелства извън мен/ ще продължавам да споделям написаното през ФБ и Туитър, но там ново съдържание няма да публикувам. Още когато ми блокираха акаунта и достъпа до блога разбрах, че регулациите в тези мрежи са неизбежни и ще ограничат полезността им, като създават илюзия за значимост, докато властимащите успешно контролират медии и комуникационни канали. Нещо повече, прехвърлянето на енергията от реалния свят на действие, на съзидателност, на протести, на промени и неудовлетвореност във безопасния виртуален вариант с лайкове и постове е смъртна опасност за демокрацията у нас. Не само като общество, но и за всеки индивид, защото подменя ценностната му система и от фактор на промяната, го превръща неусетно във фактор на статуквото. Реформите са правят от спечелили избори и участващи в управлението хора, от обществен и уличен натиск. Само не говорете, че 80 процента от хората са неуки - нашата с вас виртуалност допринесе те да бъдат такива. Вместо да правим демокрация, да печелим избори, да печелим умове и сърца - кликаме във ФБ”, обснява Василев.  Той обяснява, че стигнал до крайното решение, след като агитирал на стената си за протест пред БНТ, получил стотици потвърждения за присъствие и съпричастност, но вечерта установил, че пред сградата на националната телевизия са се събрали едва осем души. „За какво са ми 5 хиляди приятели във ФБ и 5, 500 последователи когато не мога да  убедя двадесет души, че си струва да отделят малко време да се присъединят към няколко момчета и момичета, които също имат по-добри неща да правят, имат деца, близки”, казва анализаторът. „Тези 8 души вчера на протеста пред БНТ бяха моята линия на пречупване. Десет хиляди лайка не струват колкото едно рамо в битка, включително на улицата. Забравихме, че хората са сила, само когато са заедно не във виртуалното, а в реалното пространство, когато общуваш със съседа по квартал, по идеи, по ценност. Фейсбук имаше нужда да покаже, че ни владее, за да се продаде като цифри пред рекламодателите си. Те направиха бизнес с нашите вярвания, че всичко е честно и всяка дадена дума тежи, колкото когато е казано пряко в очите”, посочва още Василев. Виж  му.", "date": "2018.02.15", "title": "Илиян Василев напуска фейсбук: Хората са сила не във виртуалното, а в реалното пространство"}
{"url": "http://www.faktor.bg/bg/articles/lichnite-lekari-shte-ni-izprashtat-v-bolnitsa-po-telefona", "text": "Джипитата ще могат да ни изпращат в болница с телефонен разговор. По телефон, с писмо или чрез имейл личните лекари ще са задължени да ни информират и за предстоящи имунизации или профилактични прегледи. Това е заложено в нова наредба на Министерството на здравеопазването за определяне на пакета от дейности, заплащани от здравната каса, предава Дарик нюз.  Документът предвижда още джипитата да са на разположение денонощно за телефонна консултация, а също така да извършват оценка на вредните ни навици, водещи до увреждане на здравето, и по своя преценка да ни насочват към специалист.  Промените, които предвижда наредбата, се отнасят в голямата си част до извънболничната помощ. Според новите правила ще можем да бъдем насочвани за консултация от разстояние. В документа е предвидена възможност за обсъждане на състоянието ни между джипито от една страна и специалиста в болницата – от друга. Целта била да се осигури непрекъснатост в лечебния процес, се посочва в мотивите към наредбата.  Освен че джипитата ще продължават да правят домашни посещения, те вече ще трябва да са на разположение 24 часа за телефонна консултация или да си осигурят договор с дежурен кабинет, който не трябва да е на повече от 35 километра от мястото, в което практикуват.  Предвижда се и задължение на личните лекари да информират пациентите си за профилактични прегледи или предстоящи имунизации. Това ще се случва по телефон, чрез електронна поща, с писмо или посредством информационно табло, поставено на достъпно място.  Наредбата предвижда и промени в болничната помощ. Всяка клинична пътека с престой до три дни ще може да бъде изпълнена и като амбулаторна процедура при условие, че за не по-малко от 12 часа от престоя на пациента в болницата са изпълнени всички задължителни дейности и са налице всички условия за дехоспитализация. Това означава, че ако пътеката предвижда три дни престой в болница, но лекарите преценят, че можем да бъдем изписани, това ще може да се случи още на първия ден.  Новата наредба е публикувана на страницата на министерството за обществено обсъждане и ако в рамките на 14 дни няма възражения, се очаква да бъде приета.", "date": "2018.02.15", "title": "Личните лекари ще ни изпращат в болница по телефона"}
{"url": "http://www.faktor.bg/bg/articles/zemyata-v-rim-se-raztvori-pogalna-7-koli-evakuirat-desetki-semeystva", "text": "Неочаквано отворила се бездна на улица в баровския район на Рим - „Балдуина“ погълна снощи седем автомобила наведнъж. Това съобщава Агенция \"Монитор\", цитирана от еpicenter.bg.  За късмет претъпкан автобус на градския транспорт е успял да спре до самия ръб на неочаквано зейналия трап, като пътниците в него са се отървали само с много уплаха и леки контузии. Слава Богу, жертви и тежко пострадали няма, но от намиращите се в близост до пропастта два жилищни блока са евакуирани 22 семейства, тъй като съществува реална опасност сградите да се срутят. Така около 60 души бяха принудени да прекарат нощта в хотели или при близки и роднини.  Два часа след инцидента на място пристигнаха кметицата на Вечния град Вирджиния Раджи, шефове на отдели в общината и на местната полиция. Първата гражданка на Рим най-напред обяви на всеослушание, че виновните за странната, но опасна катастрофа, ще бъдат наказани. После кметицата посочи, че за съжаление от района не били получавани сигнали за зони, застрашени от пропадане.  Веднага обаче й опонираха адвокатите на евакуираните семейства, които подчертаха, че още преди седмица са били предупредили за опасността, тъй като дърветата в района били започнали да се клатят по необичаен начин. Изявлението на юристите даде повод на медиите да припомнят куп неудачи в управлението на Рим от Вирджиния Раджи – като се започне с почистването на града и се завърши с тежките проблеми на градския транспорт.  Колкото до причините за погълналата седем автомобила бездна, то според първите проверки на вещите лица става дума за нарушаване на стабилността на терена от водата на спукана отдавна тръба на канализацията. Прокуратурата обаче поиска проверка на строителните работи от едната страна на улицата, тъй като има вероятност предприемачите на обекта да не са взели необходимите мерки за гарантиране както на неговата сигурност, така и на тази на пътя в съседство.", "date": "2018.02.15", "title": "Земята в Рим се разтвори, погълна 7 коли, евакуират десетки семейства"}
{"url": "http://www.faktor.bg/bg/articles/sasht-predupredi-grazhdanite-si-v-sofiya-vnimavayte-po-vreme-na-lukovmarsh", "text": "Държавният департамент на САЩ разпространи днес предупреждение до своите граждани в София – да избягват района около СУ \"Св. Климент Охридски\" заради планиран между 16.30 и 18.30 часа протест в защита на шествието в памет на ген. Христо Луков, познато като Луковмарш. Събитието се провежда в София от 2004 г. насам, като негов основен организатор е Българският национален съюз, тачещ лидера на Съюза на Българските национални легиони ген. Луков като свой патрон. Честването всяка година събира в столицата различни националистически организации от Европа и провокира напрежение в обществото, като много хора се обявяват за забраната на проявата. Тази година българските власти излязоха с ясна позиция по повод на това шествието, което преминава всеки път като масова проява на националистите, като наложиха забрана то да се случи. Случайно или не, това стана точно по време на провеждащото се в София българско председателство на Съвета на Европейския съюз. Последните дни БСП и ГЕРБ излязоха с декларации срещу Луковмарш, като срещу него се обяви и столичният кмет Йорданка Фандъкова, макар и с признанието, че няма как да попречи на провеждането му.", "date": "2018.02.15", "title": "САЩ предупреди гражданите си в София: Внимавайте по време на Луковмарш"}
{"url": "http://www.faktor.bg/bg/articles/ek-sotsialnite-medii-da-polozhat-poveche-usiliya-za-zashtita-na-potrebitelite", "text": "Дружествата в областта на социалните медии трябва да положат повече усилия, за да изпълнят исканията, отправени през март миналата година от Европейската комисия и органите за защита на потребителите на държавите членки, за спазване на правилата на ЕС за защита на потребителите, съобщи ЕК. Промените, които са направили Facebook, Twitter и Google +, за да приведат своите условия за ползване в съответствие с правилата на ЕС за защита на потребителите, бяха публикувани днес. От тези промени ще се възползват вече повече от четвърт милиард потребители в ЕС, които използват социални медии. Гражданите няма повече да бъдат принуждавани да се отказват от задължителни права, като например правото да върнат покупка, направена онлайн; те ще могат да подават жалбите си в Европа, а не в Калифорния; и платформите, подобно на доставчиците на офлайн услуги, ще поемат своя справедлив дял от отговорност към потребителите в ЕС. Промените обаче само частично отговарят на изискванията съгласно правото на ЕС за защита на потребителите. Докато последните предложения на Google изглеждат в съответствие с исканията, отправени от органите за защита на потребителите, Facebook и в по-голяма степен Twitter само частично са разрешили важни въпроси във връзка с отговорността им и начина на уведомяване на потребителите относно евентуално премахване на съдържание или прекратяване на договор. Що се отнася до процедурата за \"уведомяване и действие\", която органите за защита на потребителите използват, за да съобщят за наличието на незаконно съдържание и да поискат премахването му, промените, въведени от някои дружества, са недостатъчни.", "date": "2018.02.15", "title": "ЕК: Социалните медии да положат повече усилия за защита на потребителите"}
{"url": "http://www.faktor.bg/bg/articles/obshtestvo/zakon-i-red/politsiya-atakuva-adresi-v-burgas-i-sofiya", "text": "Барети атакуваха няколко адреса в Бургас и София. Извършени са обиски и арести, съобщава Нова телевизия. От МВР и прокуратурата засега не съобщават нито какво са търсили, нито дали има задържани. Появи се информация, че са задържани заподозрени за убийството на данъчния шеф Ивайло Стаменов.  Трима души са били задържани при полицейска операция по подозрение, че са участвали в убийството на началника на отдел \"Фискален контрол\" в НАП Иво Стаменов.  Тримата мъже са били арестувани при спецакция на МВР на територията на три града - Приморско, Бургас и София. В момента всички заподозрени са в спецпрокуратурата в столицата. Началникът на Фискалния контрол беше застрелян през декември в центъра на София. Убиха го в колата му, на път към НАП. Тогава главният прокурор Сотир Цацаров обяви, че една от основните версии е работата на данъчния, който контролирал акцизните стоки и горивата. А премиерът Бойко Борисов и финансовият министър Владислав Горанов се заканиха, че покушението ще се разследва като \"нагло посегателството срещу държавата\".", "date": "2018.02.15", "title": "Полиция атакува адреси в Бургас и София"}
{"url": "http://www.faktor.bg/bg/articles/ikonomika/kolyo-paramov-gubim-miliardi-ot-tova-che-ne-sme-prieli-evroto", "text": "\"България трябва да влезе максимално бързо в еврозоната, губим милиарди от това, че не сме приели еврото\", заяви пред бТВ финансистът Кольо Парамов. Според Парамов размерът на депутатската заплата не е проблем, проблемът е голямата разлика между това, което получават народните представители и минималната работна заплата у нас. \"Няма спор, че стандартът на живот в България е най-нисък в ЕС, но не е нисък в световен мащаб\", коментира икономистът Георги Ганев. По думите му проблем у нас е липсата на икономическа свобода, каквато има в скандинавските страни.  \"Най-важният критерий за икономическа свобода е защита на имуществените права и съдебната система, а у нас всеки може да ти открадне имуществото и компанията\", уточни Ганев.", "date": "2018.02.15", "title": "Кольо Парамов: Губим милиарди от това, че не сме приели еврото"}
{"url": "http://www.faktor.bg/bg/articles/kultura/kinopanorama-za-yordan-radichkov-v-sofiya", "text": "За първи път кинопанорама показва всички пълнометражни филми, създадени по произведения на Йордан Радичков. Прожекциите ще бъдат в столичното кино Одеон и в Дома на киното. Йордан Радичков ни напусна през 2004 г., но разказите, романите и пиесите му остават завинаги като национално културно богатство. Семейството на писателя, заедно с Българската национална филмотека, предлагат на публиката първата цялостна панорама с филми по негови произведения. „Много се радваме, че ще можем да покажем и три документални филма, много важни за творческия му път и за живота му въобще, приятелски връзки с големите български театрални режисьори Юлия Огнянова и Коко Азарян”, каза внукът на писателя Йордан Радичков. Панорамата започва на 20 февруари с документалния \"Черказки хроники\" в Дома на киното. От 21 февруари филмите по и за Радичков ще бъдат прожектирани в \"Одеон\", а входът е свободен. „И в двете кина всички посетители ще имат възможност да видят две изложби – едната в Дома на киното е за пътуването на Радичков до Сибир, а другата изложба е едни много интересни снимки от филмите на Радичков”, допълни Йордан Радичков.", "date": "2018.02.15", "title": "Кинопанорама за Йордан Радичков в София"}
{"url": "http://www.faktor.bg/bg/articles/sport/silniyat-vyatar-na-olimpiadata-v-pyongchang-rani-16-dushi", "text": "Силният вятър на Олимпиадата в Пьонгчанг рани 16 души. Трима от пострадалите са зрители, докато останалите 13 са сътрудници и служители на комитета, не се съобщава за ранени спортисти, съобщи представителят на организационния комитет на игрите Сун Пак Ю, предаде ТАСС, цитиран от \"Фокус\". Заради силният вятър около 60 палатки са получили леки щети, а множество знаци са повредени или разкъсани. Лошото време стана причина вчера да бъдат отменени някои от състезанията на Олимпиадата.", "date": "2018.02.15", "title": "Силният вятър на Олимпиадата в Пьонгчанг рани 16 души"}
{"url": "http://www.faktor.bg/bg/articles/sport/shifrin-triumfira-v-gigantskiya-slalom-mariya-kirkova-40-a", "text": "Микаела Шифрин стана олимпийска шампионка в гигантския слалом за жени на Зимните олимпийски игри в Пьонгчанг. Златото е второ в кариерата на Шифрин след успеха й в слалома преди четири години в Сочи. 22-годишната алпийка бе втора след първия манш, но триумфира след силен втори, който я прати на върха с общо време 2:20.02 минути.  Норвежката Рагнхилд Мовинкел бе четвърта след първия манш, а след второто спускане се изкачи до втората позиция на 0,39 секунди след победителката. Бронзовото отличие остана за Федерика Бриньоне от Италия на 0.46 след Шифрин. Друга италианка - Мануела Мьолг, бе най-бърза в първия манш, но не издържа на напрежението и след слабо второ каране остана едва осма на 1.18 секунди след Шифрин. Една от фаворитките Виктория Ребенсбург, олимпийска шампионка в гигантския слалом от Ванкувър 2010 и бронзова медалистка в дисциплината от Сочи 2014, остана в подножието на медалите, финиширайки четвърта с изоставане от 0.58 след победителката. В състезанието имаше и българско участие. Мария Киркова кара стабилно в двата манша и завърши 40-а с общо време 2:32.77 минути. Киркова бе 46-а след първия манш, но направи значително по-добро спускане във втория и влезе в топ 40 с изоставане от 12.75 секунди след победителката Микаела Шифрин.", "date": "2018.02.15", "title": "Шифрин триумфира в гигантския слалом, Мария Киркова - 40-а"}
{"url": "http://www.faktor.bg/bg/articles/sport/vtora-olimpiyska-titla-za-svindal", "text": "Аксел Лунд Свиндал донесе първо злато за Норвегия в мъжкото спускане на Зимни олимпийски игри. 35-годишният петкратен световен шампион финишира първи на 2,965-километровото трасе в Пьонгчанг с време 1:40.25 минути. Това е втора олимпийска титла за норвежеца след триумфа му в супергигантския слалом във Ванкувър преди осем години, с което той стана първият алпиец с златни медали в скоростните дисциплини на олимпийски игри (супергигантски слалом и спускане). Свиндал изпревари с 0,12 секунди своя сънародник Шетил Янсруд, който се окичи със среброто. \"Шетил беше изключително бърз в горната част на трасето, където аз допуснах грешки. Но усещах, че след втория скок до края съм доста бърз. Двойна победа за Норвегия - това е страхотно за нас\", коментира Свиндал. Янсруд спечели бронз в спускането преди четири години в Сочи, но сега се изкачи още едно място нагоре на почетната стълбичка. Янсруд има и олимпийско злато в супергиганския слалом в Сочи 2014.  Мъжкото спускане бе единствената дисциплина, в която Норвегия нямаше злато на олимпийски игри. Сега норвежците записаха двойна победа за страната си, което не се е случвало за една нация от 40 години, когато Пирмин Цурбриген и Петер Мюлер спечелят за Швейцария злато и сребро в Калгари 88.  Трети в спускането остана Беат Фойц от Швейцария на 0,18 секунди след победителя.", "date": "2018.02.15", "title": "Втора олимпийска титла за Свиндал"}
{"url": "http://www.faktor.bg/bg/articles/grigor-dimitrov-se-klasira-za-chetvartfinalite-na-tenis-turnira-v-roterdam", "text": "Най-добрият български тенисист Григор Димитров се класира за четвъртфиналите на турнира по тенис на твърди кортове в зала в Ротердам с награден фонд 2 милиона евро. Поставеният под номер 2 в схемата Димитров победи Филип Крайнович (Сърбия) със 7:6(4), 7:5 за 1:44 часа и за втора поредна година достига до четвъртфиналите на турнира. 26-годишният Димитров, номер 5 в световната ранглиста, пласира 13 аса и не допусна пробив в срещата.", "date": "2018.02.15", "title": "Григор Димитров се класира за четвъртфиналите на тенис турнира в Ротердам"}
{"url": "http://www.faktor.bg/bg/articles/kultura/art-faktor/bay-dobri-ot-baylovo-mediite-i-vladitsite-s-roleks-i", "text": "Хубаво е, че медиите изпратиха бай Добри от Байлово с толкова много добри думи, с десетки репортажи, мнения, интервюта с хора, които разказваха за живота и всеотдайността на този наистина свят човек. Богоподобен мъж   Мир на праха му, дано Бог чуе молитвите му за нас, грешните. А ние сме много грешни.   Хубаво е, че говориха толкова за него след смъртта му, както казах. Още по-хубаво щеше да е, ако и приживе медиите му обръщаха толкова внимание, особено електронните и най-вече, ако се бяха опитали да му помогнат в неговото свято дело, заради което сега го хвалят..  Даже не  чак толкова, колкото му посветиха сега, а много по малко от рекламното им време щеше да е напълно достатъчно, за да съберат парите, които той би събрал и превърнал в дарения    Само телевизиите отделиха на смъртта му толкова време, че с една пета от него, превърнато в реклама,  биха го направили безкрайно щастлив и това би му позволило дори да построи храм. Или два… Но за това никой телевизионен шеф никога не се е сетил. Няма и да се сетят за нещо подобно и в бъдеще, уверявам ви.  Уви,  за тях са важни рейтингите, които носят хората и техните действия, не самите хора. Така си мисля.  Дядо Добри не харчеше нито стотинка за себе си, ходеше с шаячна аба, голям шопски калпак, торба през рамо и свински цървули, които си беше направил сам, както и останалите неща впрочем. Не за друго, а да не харчи пари за себе си, да ги спастри за Църквата. Същата онази Църква, в която се подвизава Владиката с „Ролекс“-а, а и много други като него. Бай Добри беше истински християнин и постъпваше като самия Христос. Ала колко са назначените духовни водачи, които могат да се похвалят със същото.     Казват, че бай Добри е  Всичките, които е събрал през живота си, както и социалните си помощи.    Дава 11 хиляди лева за ремонта на покрива на храма „Св св. Кирил и Методий“ в селото си,  за църквата в Горно Камарци 10 хиляди, за Елешница - 15 хиляди лева, поне 36 000 пък дарил на  храм-паметника Св.“Александър Невски”. Тук ще цитирам думите на създателя на фотографска агенция „Булфото“ Евгени Димитров, написани във „Фейсбук“, защото просто е   „Днес си е отишъл от този свят човек дядо Добри, на 103-годишна възраст. Какъв беше неговият урок? Да можеш да простиш и да дариш на едни от най-незаслужилите прошка хора - висшия църковен клир на българската православна църква. Той дари космическа за представите на средния българин сума на управата на катедралния храм \"Свети Александър Невски\" - облагодетелствани от всички власти хора, при които се кланят и целуват ръка всички фалшиви неверници, комунисти и агенти на Държавна сигурност. Той продължи да живее в бедност и душевно богатство над един век, и показа как може да се прояви любов и към най-недостойните, така както повелява истинското християнство. Колко души могат да направят това? За мен е все още трудно.“ И дали трябва? Бай Добри често казваше, че Доброто идва от Бога, лошото от дявола.… Но не наднича ли той от всяко кътче на постсоциалистическа България? Как да го познаеш?", "date": "2018.02.15", "title": "Бай Добри от Байлово, медиите и владиците с „Ролекс”-и"}
{"url": "http://www.faktor.bg/bg/articles/300-000-lv-izzeha-ot-kasite-na-targovtsi-danachni-inspektori", "text": "Съвместни проверки и принудително изземане на средствата от касите на търговски обекти извършиха публични изпълнители и инспектори по приходите от отдел Оперативни проверки на ТД на НАП София на територията на София, Боровец, Банско и други населени места в област Благоевград. Мерките са насочени към фирми с просрочени публични задължения, за които НАП има данни, че осъществяват дейност и реализират обороти, а същевременно имат образувани изпълнителни дела и не обслужват доброволно натрупаните задължения. Във вчерашния ден контролни и принудителни мерки бяха проведени в 51 търговски обекти, разположени на ключови търговски улици в София, за които имаше данни както за просрочени задължения, така и за реализиране на големи обороти. В рамките на два часа екипите на ТД на НАП София успяха да съберат над 39 000 лева. Всички търговци са направили доброволно внасяне на намерените в касите средства. Принудително са иззети средствата само от един търговски обект, където не е оказано съдействие на органите по приходите. Продължава засиления контрол и в зимните курорти и околните населени места. Само за няколко часа в град Якоруда инспекторите от отдел Оперативни проверки на ТД на НАП София са констатирали нарушения в 14 от проверените 20 обекта. В седем от тях е липсвало фискално устройство, а в останалите не е издаден фискален бон при извършената контролна покупка. На всички обекти нарушители ще бъде наложена принудителната административна мярка „Запечатване“. От НАП напомнят, че засилените мерки в зимните курорти не намаляват вниманието на инспекторите към търговските обекти в останалите населени места. Ежедневно служителите на столичната дирекция на агенцията извършват стотици проверки на териториите на областите София, София област, Перник, Кюстендил и Благоевград, където се следи за спазване на данъчното и осигурително законодателство.", "date": "2018.02.15", "title": "Данъчни инспектори иззеха 300 000 лв. от касите на нелоялни търговци"}
{"url": "http://www.faktor.bg/bg/articles/ministar-petkova-1-1", "text": "„Като председател на Съвета на Европейския съюз България ще подпомага активно развитието на Южния газов коридор, като проект, който гарантира енергийната сигурност в Европа. Ключови приоритети за страната ни по време на председателството са диверсификацията на източниците и маршрутите за доставка на природен газ и гарантиране сигурността на енергийните доставки. В унисон със заложените приоритети, реализацията на Южния газов коридор ще укрепи енергийната сигурност в Европа в дългосрочен план, чрез него европейските потребители ще могат да получават газ от Каспийския регион, Източното Средиземноморие и от по-далечни дестинации, чрез терминалите за втечнен природен газ.“  Това каза министърът на енергетиката Теменужка Петкова по време на четвъртата министерска среща на Консултативния съвет за изграждане на проекта. По думите й Азербайджан продължава да е основен източник на енергийни ресурси и двигател за успешната реализация на Южния газов коридор, съобщиха от Министерството на енергетиката.  Чрез проектите за развитие на газовата инфраструктура с Гърция и Турция, България е неразделна част от Южния газов коридор – интерконекторите Гърция-България и Турция-България чрез българската национална газопреносна система и връзките с Румъния и Сърбия ще осигурят достъпа до Южния газов коридор и на другите страни от региона на Югоизточна и Централна Европа.  Пред колегите си от Азербайджан, Албания, България, Грузия, Гърция, Италия, Турция, Хърватия, Черна гора, Великобритания, САЩ и Европейския съюз министър Петкова подчерта, че дейностите по проекта за изграждане на интерконектора Гърция-България са в напреднала фаза. При изпълнение на дейностите, съгласно заложения график, планираме строителството да започне в средата на тази година и да приключи през 2020 г., подчерта тя.  „Признаваме постигнатия напредък по строителството на газовия интерконектор Гърция-България, чийто прогрес днес е видим благодарение на усилията и правителствената подкрепа на нашите партньори от двете страни. Това е проектът в най-напредналата фаза на развитие, който е неразделна част от Южния газов коридор, осигуряващ диверсификация на източниците и маршрутите за доставка на газ в Югоизточна Европа“, заяви зам.-председателят на Европейската комисия и комисар по въпросите на Енергийния съюз Марош Шефчович. Той изрази специална благодарност към министъра на енергетиката Теменужка Петкова за последователните и фокусирани стъпки, свързани с реализацията му.  Участниците в четвъртата министерска среща на Консултативния съвет по Южния газов коридор подчертаха значението на проекта за устойчивото развитие на европейския Енергиен съюз с насочена към бъдещето политика в областта на изменението на климата за постигане на преход към нисковъглеродна, сигурна и конкурентоспособна икономика. Приветствана бе инициативата на България и Турция за създаване на възможност за двупосочни доставки на природен газ между двете газопреносни системи. Страните се обединиха около стратегическото значение на продължаването на изграждането на интерконектора между Гърция и България.", "date": "2018.02.15", "title": "Министър Петкова: Южният газов коридор е проект, гарантиращ енергийната сигурност в Европа"}
{"url": "http://www.faktor.bg/bg/articles/shveytsarsko-semeystvo-izmina-17-hilyadi-kilometra-za-da-vidi-sina-si-v-pyongchang", "text": "Швейцарско семейство сбъдна мечтата си да обиколи света на колело. Крайната точка на тяхното пътешествие е Пьонгчанг, където да видят сина си на зимните Олимпийски игри. Една година и 17 000 километра колоездене до Пьонгчанг. Толкова отнема на швейцарско семейство, за да видят как синът им – Миша Гасер, който се състезава в ски свободен стил на Олимпийските игри в Южна Корея. По този начин бащата и доведената майка на спортиста сбъднат и една от своите най – големи мечти – да обиколят света с колело. „Толкова е хубаво, че е позволено да се правят такива обиколки. Говорихме много, че това е много голямо предизвикателство, което всъщност ни донесе и забавление.. Има много хора, които трудно излизат от зоната си на комфорт и държат да имат къде да спят и да има с какво да се хранят. За нас обаче това не беше важно, а самото предизвикателство“, споделя Гуидо Хюлер. Двамата съмишленици в щурото пътуване отпътували миналата година през февруари, за да пристигнат навреме за състезанието на сина си този вторник. Те са пропътували над 20 държави като най-паметно е било минаването им през магистралата Памир, пресичаща Узбекистан и Киргизстан, на над 4000 метра надморско равнище. Споделят, че единственото реално препятствие е било при влизането им в Китай. Причината - брадата на Хюлер, която той е трябвало да махне от съображения за сигурност. Мъжът обаче отказва и двамата ентусиасти намират друг маршрут, за да довършат пътуването си. Физическо изпитание е било и спането им при температура под нулата на палатка в парка Феникс в Пьонгчанг. Двамата споделят, че цялото усилие си е струвало, защото не само са осъществили мечтата си, но и са видели сина си след цяла година раздяла.", "date": "2018.02.15", "title": "Швейцарско семейство измина 17 хиляди километра, за да види сина си в Пьонгчанг"}
{"url": "http://www.faktor.bg/bg/articles/novini/balgariya/h-aleksandrov-stignahme-do-kraya-na-edin-period-na-nasheto-otnoshenie-s-evropa-i-sveta-kulturata-na-imitatsiya", "text": "„Въпросите към премиера бяха изумително провинциални, което показва колко провинциално е нашето общество. Хората питаха за вътрешни неща, българската общност избира да попита своя политически лидер и премиер за неща, които касаят дома, бита и идентичността, а не за сложните отношения на нашето общество с големия свят”, коментира пред бТВ социалният антрополог Харалан Александров нтервю на премиера Бойко Борисов. Той беше категоричен, че темата с Истанбулската конвенция вече няма нищо общо с външния свят. „Те не обсъждат конвенцията, те обсъждат, макар и по много неправилен начин, Европа – казват „Не сме безусловно в Европа, няма да търпим Европа на всяка цена”, заяви и социологът Андрей Райчев. И двамата бяха категорични, че в документа няма основания за страховете, които избуяха в обществото през последните седмици. „Ние стигнахме до края на един период на нашето отношение с Европа и света – културата на имитация”, смята Александров.  Според Райчев България „по скрит и нелеп начин” влиза в големия социално-политически дебат в света днес – не ляво срещу дясно, а либерално срещу консервативно:  „Нашето общество е много по-консервативно, отколкото знае за себе си”, смята той. Харалан Александров коментира, че за пореден път Бойко Борисов се оказва в ситуация, в която да съчетава два несъчетаеми дневни реда:  „Трябва да осигури трансформация на обществото (в името на преговорите за влизането в „сърцето на ЕС”)”, но и „(за да бъде харесван) трябва да препотвърди своята принадлежност към това общество”. Андрей Райчев посочи, че до юни премиерът трябва да спечели „купа”, с която да покаже, че европредседателството е било успешно: „Купите се казват „Шенген” и „Евро” и други купи няма. За него е смъртоносно, ако сега България излъчи съобщение „Ние сме диваци”, прогнозира Райчев. На какво обаче се дължи впечатляващата поляризация на обществото в последно време? „Мненията предшестват фактите – ние първо формираме мнение и после се интересуваме избирателно от фактите”, обясни Александров и посочи, че този феномен се дължи на социалните мрежи и сриването на публичните авторитети. За сложните отношения между „Дондуков” 1 и „Дондуков” 2 Райчев коментира, че, за да не се стигне до война, се атакува антуражът.  По отношение на „осветяването” на Цеко Минев като собственик на „Юлен”, Харалан Александров посочи, че премиерът хитро конституира конфликта не между десни и управляващи, а между леви и капитализма.", "date": "2018.02.15", "title": "Харалан Александров: Културата на имитация - това са нашите отношения със света и Европа"}
{"url": "http://www.faktor.bg/bg/articles/balgari-v-angliya-kazvat-ni-rabotete-kucheta", "text": "Поредните ужасяващи истории на българи, работещи в Англия, разказа в ефира на \"Нова телевизия\" журналистката Миролюба Бенатова. Този път е намерила берачи на цвят от акация, които бурно се оплакаха от лошите условия, при които са принудени да работят на Острова.  Жена на средна възраст  разкри, че често работодателите са с маниакално стриктни изисквания към самия набран продукт. \"Трябва да са с определена дължина. Понякога работадателят идва и мачка с крака засятата площ. Не признават продукцията, а ти си ревал докато си берял. Студ, дъжд, вятър, работиш като куче. Там е наистина ад. Ако не си направиш нормата ти казват, че на другия ден не си на работа. Обиждат ни, казват: \"Работете, кучета\". Дават 5,50 на касетка, а в договора пише 7,50 паунда\", оплака се жената. Друга жена пък разкри: \"Тук на първо място са литовците, след това румънците, а българите сме на последно място. Хората от другите две държави, ако стане нещо с някой, всички стават и се защитават. А ние сме разединени, не знам защо\", оплака се тя. \"Тук си извън цивилизацията, на хиляди километри сме. Казвам му диспансер. От 6 месеца не съм ходила на кафе, изолиран си. Имаш право на пазар, който е в петък и събота, карат те с бусове, теглиш си парите, пазаруваш си. В другите дни каквото и да ти потрябва, нямаш избор. Вързан си тука, докато не събереш някакви пари и да си тръгнеш\", коментира още жената, която настойчиво посъветва българите да не ходят в страна, в която не знаят езика. Млад мъж пък заяви: \"Всеки има заеми от по 2000 лева в България, за да дойде тук. Няма как, трябва да ги връщаш. Ако някой мрази някого, просто да го изпрати тука\".", "date": "2018.02.15", "title": "Българи в Англия: Казват ни: \"Работете, кучета\"."}
{"url": "http://www.faktor.bg/bg/articles/novini/balgariya/t-donchev-koalitsionnite-razgovori-sa-na-visok-glas-dostapni-sa-za-tsyaloto-obshtestvo", "text": "\"В Истанбулската конвенция обществото видя голяма част от страховете си и затова този документ трябва да отлежи\", заяви пред БНТ вицепремиерът Томислав Дончев.  Относно взаимоотношенията между членовете на Обединени патриоти и като цяло в коалицията, Дончев коментира, че политиката не е счетоводство, \"тя е страст и някои от разговорите са с по-висока температура\". \"Проблем с Европа като цяло нямаме, след изявленията на вицепремиера Валери Симеонов по отношение на германската евродепутатка Ска Келер. Това със сигурност поражда смут, с конкретни представители, в конкретния случай на Европейския парламент, инжектира по-висока доза емоции, което не винаги е полезно. Този тон не е типичен за Европа\", коментира той. По отношение на споровете, които се наблюдават между Обединените патриоти и ГЕРБ, Томислав Дончев каза, че се водят коалиционни разговори на висок глас, които са достъпни за цялата общественост. \"А парламентарната подкрепа за кабинета е нещо съвсем друго и не бих правил пряка връзка между едното и другото. Мисля, че самия факт, че дебатът тече публично, е по-добър, а това означава пълна прозрачност\", смята мицепремиерът.", "date": "2018.02.15", "title": "Т. Дончев: Коалиционните разговори са на висок глас, достъпни са за цялото общество"}
{"url": "http://www.faktor.bg/bg/articles/novini/balgariya/gerb-poiska-ostvkata-na-valeri-zhablyanov-kato-zam-shef-na-parlamenta", "text": "Парламентарната група на ГЕРБ призова днес в парламента Валери Жаблянов да понесе политическата отговорност като подаде оставка от поста зам.-председател на Народното събрание. За това настоя с декларация депутатът Тома Биков. Той посочи, че, ако до края на работния ден днес социалистът не се оттегли от важния държавен пост, утре депутатите от ГЕРБ започват събирането на подписка за официално искане на оставката му. Повод за реакцията на ГЕРБ се оказа фактът, че именно Жаблянов е автор на скандалната декларация на БСП, в която се оправдава Народният съд като необходим и се заклеймява „Луков марш”. Тома Биков подчерта, че ГЕРБ приветстват решението на БСП да редактира скандалната декларация и да махне оскърбителния за българския народ пасаж. От ГЕРБ припомнят, че Жаблянов не за първи път се държи цинично по чувствителни за обществото теми. На 1 февруари той се опита в парламента да осуети отдаването на почит към жертвите на комунизма.", "date": "2018.02.15", "title": "ГЕРБ поиска оствката на Валери Жаблянов като зам. шеф на парламента"}
{"url": "http://www.faktor.bg/bg/articles/novini/svyat/vsyako-shesto-dete-zhivee-v-sreda-na-stres-i-nasilie", "text": "\"Едно на всеки шест деца по света, живее в среда на стрес и насилие. Това се дължи на засилената урбанизация и на продължаващата война в конфликтните държави\", сочи доклад на британската благотворителна организация \"Спасете децата\".  Най-опасни са Сирия, Афганистан и Сомалия.  Според данните най – малко 357 милиона деца – или едно на всеки шест в света, живее в зона на конфликт, което в сравнение с 90-тте години на миналия век е повишение със 75%. Най-конфликтната страна в момента е Сирия, където конфликтът продължава 7 години. Урбанизацията, продължаващите конфликти и нарастващият брой нападнати училища и болници засилва и опасностите за децата по света, сочи още докладът. Другите заплахи включват отвличания и сексуално насилие. \"Виждаме шокиращо увеличаване на броя на децата, родени в зони, засегнати от конфликти, и излагането на най-сериозните форми на насилие, което можем да си представим\", коментира Хелле Торнинг-Шмид, изпълнителен директор на благотворителната организация. Данните на ООН показват, че повече от 73 000 деца са били убити или осакатени от 2005 година насам.  Благотворителни помощни организации твърдят, че истинската цифра вероятно е много по-висока с оглед на трудностите да се достигне до конфликтните точки.", "date": "2018.02.15", "title": "Всяко шесто дете живее в среда на стрес и насилие"}
{"url": "http://www.faktor.bg/bg/articles/novini/balgariya/zhurnalistka-deputatite-tryabva-da-imat-po-visoki-zaplati-stiga-da-si-varshat-rabotata", "text": "Много или малко получават като заплащане властимащите? Гостите на \"България сутрин\" по заобиколен начин се обявиха, че депутатите трябва да взимат по-високи заплати, но думите им бяха продължени от \"обаче\".  \"Повечето зрители ще решат, че заплатите са големи, но не може да си народен представител и да взимаш 800 лв., същевременно да имаш самочувствие и да си независим\", обясни журналистът Кристина Кръстева. Тя продължи обаче: \"Стига хората да си вършат работата\". Динамиката на политическите процеси и промени оказаха пряко отражение върху финансовите постъпления на народните представители и министрите в кабинета. На всяко следващо правителство заплатата нараства със сериозни темпове – последното увеличение е с около 300 лв. и формира сумата от 3540 лв. месечно. Това раздвижи общественото мнение и извади на показ заплатите на различни институции, които се оказа, че взимат повече от президента и премиера. Икономистът, журналист и бивш депутат в 43-тото Народно събрание от групата на Патриотичния фронт Димитър Байрактаров заяви, че \"би бил доволен, ако всеки народен представител получава висока заплата\".  Обаче, ако може да се изправи пред избирателите си и да каже \"през тази година създадох закони\", подчерта гостът на Bulgaria ON AIR. \"Като депутат аз сътворих закони, с които съм вкарал в държавата над 500 млн. лева - многократно съм изработил заплатата си\", категоричен бе Байрактаров.  Но той се чувства силно притеснен от публичната информация на Сметната палата, която показва как депутат не е декларирал имуществото си за милиони левове. \"Същият този народен представител е внесъл първия закон в 44-тото НС, който пряко обслужва неговата собствена фирмена дейност\", разясни икономистът. Димитър Байрактаров остави отворени въпросите: Какво прави този депутат в Народното събрание и защо той не  е разследван?", "date": "2018.02.15", "title": "Журналистка: Депутатите да са с по-високи заплати, стига да си вършат работата"}
{"url": "http://www.faktor.bg/bg/articles/novini/balgariya/protestirashtite-za-pirin-s-tri-novi-iskaniya-parvoto-ostavka-na-valeri-simeonov", "text": "Три нови искания са включени в седмия пореден протест в Пловдив в защита на Национален парк „Пирин“. Първото е оставката на Валери Симеонов като вицепремиер. Организаторите се обосновават с прокарваната от негова страна правителствена политика срещу гражданското общество и природата и публичните призиви за насилие и дискриминация.   Второто искане е отхвърляне на внесените поправки в Закона за горите, които, според природозащитните организации, разрешават сечта и бетонирането в горите. Допълнително те настояват за отделяне на контролния орган (Изпълнителна агенция по горите) от Министерство на земеделието и храните и забрана на износа на обла дървесина от държавните гори.   Третото ново искане е отхвърляне на промените в Закона за опазване на земеделските земи, които улесняват урбанизацията им, както и разследване на заменките по Черноморието.   Досегашните три искани, които се запазват, са за отмяна решението на Министерски съвет от 28 декември 2017 г., с което бяха приети промени, отварящи за строителство Национален парк „Пирин“, за оставка на министъра на околната среда и водите Нено Димов, който – цитирам: „саботира основната функция на екоминистерството – да опазва природните богатства на България“, за обявяване на реалния собственик на концесионера \"Юлен\" АД и одит на концесията от международен одитор и с участие на гражданското общество.      Освен в Пловдив, протест днес ще има в още 10 български града, както и в три британски – Лондон, Глазгоу и Бристъл.", "date": "2018.02.15", "title": "Протестиращите за Пирин с три нови искания. Първото-оставка на Валери Симеонов"}
{"url": "http://www.faktor.bg/bg/articles/novini/balgariya/sriv-v-sarvarite-na-nzok-blokira-podeleniyata-i-v-tsyalata-strana", "text": "Срив в сървърите на НЗОК е блокирал работата на всичкщи поделения на касата в цялата страна, съобщи читател на Faktor.bg Проверката ни показа, че действително не работят както сайтовете на Националната каса, така и на подразделенията и в София и останалите големи градове. Телефоните за контакти или са блокирани или не се обажда никой. На място няма информация кога гще бъде възстановена работата на касата.", "date": "2018.02.15", "title": "Срив в сървърите на НЗОК блокира поделенията и в цялата страна"}
{"url": "http://www.faktor.bg/bg/articles/novini/svyat/ruski-opozitsioneri-kremal-da-nazove-vinovnite-za-natsionalniya-pozor-v-siriya", "text": "Руски наемници от частната военна компания (ЧВК) \"Вагнер\", ранени при удар на американската авиация в Сирия, са върнати в родината и настанени за лечение в болници, контролирани от министерството на отбраната, съобщава агенция Блумбърг. Според източници на агенцията, наемниците се лекуват във военни болници в Москва и Санкт Петербург. Ксения Собчак, кандидат за президент на Русия, призова парламентът да разследва гибелта на руски граждани в сирийската провинция Дейр аз Зур на 7 февруари, да огласи цялата информация, да посочи имената на загиналите и да назове виновните за \"този национален позор\". \"Руската власт се държи така, сякаш това не е нейна работа и друг е пратил в Сирия наемници от ЧВК\", заяви Собчак.  Григорий Явлински, опозиционен кандидат за президент, настоя президентът Владимир Путин да даде обяснения във връзка с инцидента. Засега роднини и познати са потвърдили смъртта на 7 руски наемници, намирали се по това време в съответния регион, пише \"Московский комсомолец\".  Кремъл не дава никакви разяснения по повод ситуацията, тъй като не разполага с \"конкретна подробна информация, която би дала възможност за някакви изводи\", добавя изданието. Онлайн изданието \"Знак\" съобщава, че във вторник на международното летище в Ростов на Дон е пристигнал самолет с тела на бойци от ЧВК \"Вагнер\", загинали на 7 февруари. \"Знак\" се позовава на Наталия Касатурова, съпруга на 45-годишния Игор Касатуров от град Асбест, сочен за един от загиналите.", "date": "2018.02.15", "title": "Руски опозиционери: Кремъл да назове виновните за \"националния позор\" в Сирия"}
{"url": "http://www.faktor.bg/bg/articles/novini/balgariya/ns-othvarli-vetoto-na-radev-za-zemedelskata-zemya", "text": "Парламентът отхвърли ветото на президента Румен Радев върху промените в Закона за посевния и посадъчния материал, с които се изменят и текстове от Закона за опазване на земеделските земи, свързани с правилата за промяната на предназначението им. Ветото върху закона беше поискано от няколко природозащитни организации, които обявиха, че с него се дава зелена светлина за окончателното бетониране на българското Черноморие и беше реализирано от държавния глава. Радев не беше съгласен с правилата за промяната на предназначението на земеделските земи. Според президента, актуализираните текстове не изпълняват конституционното задължение на държавата за особена закрила на земята и не гарантират промяна на предназначението на обработваемите земи само по изключение при доказана нужда. 124 депутати от ГЕРБ, Обединени патриоти и \"Воля\" отхвърлиха ветото, против промените бяха от ДПС и по-голяма част от БСП. Шестима от левицата гласуваха \"въздържал се\".", "date": "2018.02.15", "title": "НС отхвърли ветото на Радев за земеделската земя"}
{"url": "http://www.faktor.bg/bg/articles/rusiya-prodade-26-ot-kalashnikov-na-direktora-na-orazheyniya-gigant", "text": "Гeнepaлният диpeĸтop нa opъжeйния ĸoнцepн \"Kaлaшниĸoв\" Aлeĸceй Kpивopyчĸo ĸyпи 26% oт aĸциитe нa ĸoмпaниятa зa 1,5 милиapдa pyбли, cъoбщaвa vеѕtіfіnаnсе.ru., посочва money.bg. Издaниeтo пpипoмня, чe пpeз дeĸeмвpи 2017 гoдинa пpaвитeлcтвoтo нa Pycĸaтa фeдepaция paзpeши пpoдaжбaтa нa oщe eдин пaĸeт oт aĸциитe нa ĸoнцepнa \"Kaлaшниĸoв\", пpинaдлeжaщ нa дъpжaвнaтa ĸopпopaция \"Pocтex\". Cтaвa дyмa зa 26% минyc eднa aĸция oт ĸaпитaлa нa дpyжecтвoтo, ĸaтo в paзпopeждaнe нa дъpжaвaтa в лицeтo нa \"Pocтex\" ocтaвa блoĸиpaщ пaĸeт oт 25% плюc eднa aĸция. Cтoйнocттa нa cдeлĸaтa e 1,5 милиapдa pyбли (oĸoлo 21,1 млн. eвpo пpи ĸypc 71 pyбли зa eднo eвpo, бeл. peд.). Kyпyвaч нa aĸциитe e гeнepaлният диpeĸтop нa \"Kaлaшниĸoвa\" Aлeĸceй Kpивopyчĸo. Πpидoбивaнeтo e cъглacyвaнo c yпpaвлявaщитe opгaни нa ĸoнцepнa и oдoбpeнa oт пpaвитeлcтвoтo, ca инфopмиpaли издaниeтo oт ĸoмпaниятa. Πpeз 2104 гoдинa 49% oт дъpжaвния пaĸeт aĸции нa ĸoнцepнa \"Kaлaшниĸoвa\" бяxa пpoдaдeни зa 1,3 милиapдa pyбли. Πpecмeтнaт нa eднa aĸция aĸтивитe нa пpeдпpиятиeтo пocĸъпнaxa двa пъти зa пocлeднитe чeтиpи гoдини. Cлeд тoвa, oт 2014 г. дo фeвpyapи 2018 г., 51% oт ĸнижaтa нa ĸoнцepнa пpинaдлeжaxa нa дъpжaвнaтa ĸopпopaция \"Pocтex\". A ocтaнaлитe 49% ca coбcтвeнocт нa чacтни инвecтитopи - ceгaшният гeнepaлeн диpeĸтop нa \"Kaлaшниĸoв\", Aлeĸceй Kpивopyчĸo, и нa cъcoбcтвeницитe нa \"Tpaнcмaшxoлдинг\", Aндpeй Бoĸapeв и Иcĸaндep Maxмyдoв.  Уcлoвиятa нa cдeлĸaтa пpeдвиждaxa Kpивopyчĸo и Бoĸapeв дa инвecтиpaт 2,6 милиapдa pyбли в paзвитиeтo нa пpeдпpиятиeтo. Koнцepнът \"Kaлaшниĸoв\" e нaй-гoлeмият pycĸи пpoизвoдитeл нa вoeннo cтpeлĸoвo opъжиe, пpoизвeждa и лoвнo и cпopтнo opъжиe, изнacя пpoдyĸциятa cи в 27 cтpaни. Haй-извecтнoтo в цeлия cвят издeлиe нa ĸoмпaниятa ca aвтoмaтитe AK. B ĸoнцepнa влизaт тpи пoдpaздeлeния -\"Kaлaшниĸoв\" (бoйнo opъжиe), \"Бaйĸaл\" (лoвнo и гpaждaнcĸo opъжиe), \"Ижмaш\" (cпopтнo cтpeлĸoвo opъжиe).", "date": "2018.02.15", "title": "Русия продаде 26% от \"Калашников\" на ген.директора на оръжейния гигант"}
{"url": "http://www.faktor.bg/bg/articles/neno-dimov-podpisa-dogovor-sas-7-obshtini-za-instalatsii-za-prerabotka-na-otpadatsi", "text": "Министърът на околната среда и водите Нено Димов подписа договор за проектиране и изграждане на четири инсталации за преработка на отпадъците за общините Пазарджик, Батак, Белово, Брацигово, Лесичово, Пещера и Септември. Проектът включва три инсталации за компостиране на разделно събрани зелени и/или биоразградими отпадъци и една инсталация за предварително третиране на смесено събрани битови отпадъци. Съоръженията ще обслужват над 170 000 жители. Трите компостиращи инсталации за разделно събрани зелени и биоразградими отпадъци са с общ капацитет 12 598 тона годишно. Към площадката на съоръжението в Белово ще бъде изградена довеждаща инфраструктура. По проекта се планира изграждането на инсталация за предварително третиране на смесено събрани битови отпадъци, генерирани на територията на седемте общини. Инсталацията е с капацитет до 43 000 тона годишно и ще бъде разположена в с. Алеко Константиново, община Пазарджик. Общият размер на инвестицията е 19,7 млн. лв. Оперативна програма „Околна среда 2014-2020“ осигурява безвъзмездна финансова помощ в размер на 14 млн. лв.Срокът за изпълнение на проекта е 30 месеца.", "date": "2018.02.15", "title": "Нено Димов подписа договор със 7 общини за изграждане на 4 инсталации за преработка на отпадъци"}
{"url": "http://www.faktor.bg/bg/articles/ministar-angelkova-be-otlichena-sas-zlaten-priz-poslanik-na-turizma-za-2017-g", "text": "Министърът на туризма Николина Ангелкова бе отличена с награда “Посланик на туризма за 2017 г.“ на церемония в рамките на 35-ото международно изложение „Ваканция и СПА Експо“. Златният приз за министъра на туризма се дава от сп. “Туризъм и отдих”, което за тринадесети пореден път отличава най-изявените постижения в българския туризъм за последните 12 месеца. Грамотата министър Ангелкова получи от главния редактор на сп. “Туризъм и отдих” Димитър Кирекчиев.  Сърдечно благодаря за наградата, с която ме удостоявате. „Посланик на туризма за 2017 г.“ е високо признание, което аз приемам не само като персонална оценка за моята работа, но и за екипа на Министерството на туризма, каза министър Ангелкова. И допълни, че от създаването си като самостоятелна администрация тя и нейният тим работят последователно, за да докажат, че туризмът заслужено е национален приоритет и е структуроопределящ икономически отрасъл с близо 13% от БВП на страната.  Добрите резултати от срещата на министрите от ЕС в София „Туризъм и икономически растеж“ също са доказателство за значението на туризма и на международно ниво, каза още министърът. И припомни, че срещата в София бе високо оценена от еврокомисар Елжбиета Биенковска, от генералния секретар на Световната организация по туризъм към ООН Зураб Пололикашвили, от представители на Европейския парламент, на Европейския комитет на регионите, дипломати и официални лица от над 30 държави. Вие награждавате лидерите, допринесли за развитието на туризма в България и аз смятам, че имате много основания да го правите, каза министър Ангелкова. Тя отбеляза, че последните две години са рекордни за цялата история на българския туризъм с близо 8,9 млн. чуждестранни туристи у нас през 2017 г. и повече от 6,6 млрд. лв. приходи от международен туризъм за 11-е месеца на 2017 г.  На церемонията министър Ангелкова връчи златен приз на кмета на община Сандански Кирил Котев за най-развиваща се СПА туристическа дестинация.", "date": "2018.02.15", "title": "Министър Ангелкова бе отличена със златен приз “Посланик на туризма за 2017 г.“"}
{"url": "http://www.faktor.bg/bg/articles/napredaka-po-koridor-sofiya-belgrad-obsadiha-moskovski-i-sugareski", "text": "Министърът на транспорта, информационните технологии и съобщенията Ивайло Московски и министърът на транспорта и съобщенията на Република Македония Горан Сугарески имаха работна среща днес в София. Повод за разговорите бе поетият ангажимент от министър-председателя Бойко Борисов за изпълнение на главния приоритет в програмата на Българското председателство на Съвета на ЕС за свързаността на Западните Балкани, съобщава пресцентърът на министерството. Основен акцент в разговорите между министрите е поставен върху транспортен коридор 8. Двамата са обсъдили в детайли напредъка по изграждащите се участъци. Свързаността между България и Македония, както и възможността за съвместно финансиране на оставащите отсечки от пътната и железопътната инфраструктура в двете държави е била другата дискутирана тема. Московски е посочил възможността да се търси общ вариант за изграждането на пътна, железопътна и дигитална инфраструктура с Македония. Той е уверил Сугарески, че за изграждането на другите участъци от транспортния коридор може да разчита на пълна подкрепа от премиера Бойко Борисов, както и от Министерството на транспорта, информационните технологии и съобщенията. Развитието на транспортен коридор 8 предстои да бъде обсъдено на среща между министър Ивайло Московски и министъра на инфраструктурата и енергетиката на Албания Дамян Гикнури, се посочва в съобщението.", "date": "2018.02.15", "title": "Напредъка по транспортен коридор 8 обсъдиха Московски и Сугарески"}
{"url": "http://www.faktor.bg/bg/articles/ikonomika/biznes/-fich-vdigna-reytinga-na-beh-na-vv", "text": "Агенция “Фич” вдигна рейтинга на БЕХ на “BB” и определи стабилна перспектива. Повишението отразява подобрените финансови резултати и очаквания да се намали дефицита в НЕК заради успешни законови и регулаторни промени.  “Фич” запазва оценката си “силна” по отношение на критерия за собственост и контрол, т.е. връзката на БЕХ с българската държава, и дава едно ниво по-висок рейтинг.  Оценката се осланя на очакваното усвояване на държавна гаранция за газовия интерконектор Гърция-България, както и на отпуснатия през декември 2016 г. от държавата на НЕК 7-годишен безлихвен заем по арбитража с “Атомстройекспорт”.", "date": "2018.02.15", "title": "\"Фич\" вдигна рейтинга на БЕХ на \"ВВ\""}
{"url": "http://www.faktor.bg/bg/articles/obshtestvo/rusiya-sazdava-vtora-baza-na-balkanite-za-podrivnata-deynost-sreshtu-nato-i-es-traseto-minava-prez-balgariya", "text": "Русия изпраща \"съветници\" в Република Сръбска в Босна и Херцеговина, като открива и тренировъчен център, финансиран от Москва(виж  ). Ето още един важен аспект от руската подривна дейност срещу държавите от Западните Балкани и по-специално срещу тяхната интеграция в НАТО и ЕС. Това е фактор за бъдеща нова регионална дестабилизация. След като през 2016 г. Русия се провали в опита си за преврат в Черна гора, който целеше да осуети членството на Подгорица в НАТО, сега Москва залага на Република Сръбска в Босна и Херцеговина.  Наблюдаваме опит за овладяване на държавата чрез постоянна подривна дейност на институционално ниво, или по-точно - опити за поставяне под руски контрол на ключови институции, свързани с националната сигурност, като напр. полицията. Могат да се очакват подобни действия и спрямо други структури за национална сигурност, като например вероятно и структури за гражданска защита и реагиране при бедствия и аварии. Овладяването на Република Сръбска, в който вече действат и проруски паравоенни формирования, прави невъзможно евроатлантическата интеграция на Босна и Херцеговина и е предпоставка за бъдещ разпад на федерацията и оттам - възможна нова ескалация на напрежението, от което неминуемо ще спечели Москва и ще загубят всички държави от региона. Има информация, че руските \"съветници\" вече са там, а също и че село Залужани, както и новият товарен терминал на летището в Баня Лука, ще бъдат използвани като \"руски хуманитарен център\". Да си припомним, че такъв център функционира от години в сръбския град Ниш. Това всъщност е база на руското разузнаване и особено на военното - ГРУ. Ако в Република Сръбска се установи нов руски \"хуманитарен център\", това значи че Москва вече ще разполага с две бази на място на Балканите, от които да подпомага подривната си дейност срещу НАТО и ЕС в региона. Предпоага се, че центърът в Ниш е бил използван за организирането на опита за държавен преврат в Черна гора през 2016 г. Има информации в медиите, че в опта за преврат са  Независимо дали последното ще бъде потвърдено убедително някой ден, това напълно се вписва в практиката на руските спецслужби и в частност на ГРУ - срещу дадена държава да се действа от територията на друга държава. Това значи, ако се планира осъществяването на активно мероприятие в държавата Х, приоритетно да се използва посолството на Москва не в същата държава, а в държавата У. По този начин се цели да бъдат минимизирани рисковете от разкриване и провал. Съществуването на тази ефективна практика се потвърждава и от свидетелствата в книгите на Виктор Суворов, бивш офицер от ГРУ, избягал на Запад. Така че може да се очаква двата руски \"хуманитарни центъра\" (Ниш в Сърбия и новостроящият се в Република Сръбска) да служат като база за активна подривна дейност срещу други държави от региона. Русия разчита на Сърбия (с която между другото напоследък развива активно сътрудничество в отбраната) и на Република Сръбска, за да установи   Най-малкото като не допусне влизането им в НАТО. Към членство в Алианса Сърбия не се стреми, но същевременно иска да се присъедини към ЕС и се опитва да балансира между Запада и Русия, като следва политиката на стоене на два стола. Република Сръбска към момента обаче е по-зависима и по-уязвима на руски натиск, отколкото Сърбия. Оттук обаче произтича и още един важен въпрос. Русия ще се стреми да има безпрепятствен достъп до своя клин на Балканите, формиран по остта Белград - Баня Лука. Въпросът е от къде Москва да си осигури пряк достъп до двете държави. Можем ли да познаеме коя е държавата, която за Русия може да осигури сухоземния и оттам - въздушния, достъп до Сърбия-Република Сръбска? Нужно ли е да гадаем от три пъти?  Именно. Генерал Решетников вече го каза в прав те, подривнакст. България за Русия е „вратата към Балканите,“ които са „традиционна зона“ на руското икономическо, културно и духовно влияние. По думите му, без България, Русия трудно ще достигне до Сърбия, Черна гора и Гърция и затова страната е толкова важна за Москва.  Поради тази причина се очаква Москва да продължи настъпателната си стратегия спрямо България. Натискът вместо да отслабва, ще се усилва още повече. Една от целите, за да бъде реализирана тази стратегия, е изолирането от управлението на страната на хората, които работят за това България да бъде по-ефективен член на НАТО и ЕС. Тези хора бяха открито и нагло наречени от Решетников „пяната“ на българската нация и затова се готви „зачистка“ на проевропейския и прозападния елит. Така че посегателствата срещу проевропейски и проатлантически настроените хора у нас ще нарастват и ще стават още по-брутални. Време е да се събудим и да ограничим и скъсаме с всякаква зависимост от Русия - от енергийна до отбраната. Който работи за продължаването й, обслужва руските интереси. Достатъчно закъсняхме вече. Необходимостта от значителни финансови средства за прекъсването на тази зависимост, особено в отбраната, не може повече да служи като оправдание.  Дългът на политиците към държавата и обществото е да осигурят средствата и да осъществят промяната! Затова са избрани на заеманите от тях позиции! Време е за действие!  Алтернатива има и ние можем да бъдем свободни! И достоен член на НАТО и ЕС!", "date": "2018.02.15", "title": "Русия създава втора база на Балканите, за подривната дейност срещу НАТО и ЕС – трасето минава през България"}
{"url": "http://www.faktor.bg/bg/articles/patriarh-neofit-uchastva-v-opeloto-na-dyado-dobri", "text": "Патриарх Неофит пристигна на опелото на дядо Добри в село Байлово. Близки, миряни и божии служители се събраха, за да изпратят \"светеца от Байлово\" в последния му път.  Дядо Добри - благият старец, който често можеше да бъде открит да седи смирено пред столичните черкви и да събира помощи за реставриране и поддържане на храмовете, почина на 13 февруари 2018 г. на 103-годишна възраст. На хората, които отиваха при него, той казваше кратки, но точни напътствия. Молим се Бог да приеме душата му в селенията на праведните, каза в обръщението си патриарх Неофит, цитиран от пресслужбата на Светия Синод. \"Там е мястото, което Бог е приготвил за всички, които Го обичат, а знаем, че той обичаше най-много от всичко Господ Иисус Христос и Му служеше с чисто сърце. Чистите по сърце са блажени, защото те ще видят Бога. Затова вярваме, че Христос ще го приеме пред лицето си като истински безсребърник, който за последните 30 години дари всичко, което притежаваше и което събираше пред храмовете в страната. Помним го като най-големия дарител на Патриаршеската ни катедрала \"Св. Александър Невски\", както и на няколко други храмове и манастири\", припомни Неофит. Светият отец припомни, че народът наричаше дядо Добри \"Светецът от Байлово\" не само заради безкористното му служение и даряване, а и заради чистото изповедание и живеене на праотеческата ни българска православна вяра. \"Верността му към Църквата и нейните повели беше вярност на праведник, а Успоменът за праведника ще пребъде благословен. Така и ще го помним и ще се молим за душата му - праведният безсребърник, който изпълни Божиите повели, без да промени или изкриви дори една буква от Светото Писание и Светото Предание, верен на Църквата и Отечеството си и неуморен в добрината си. Патриарх Неофит призова споменът за дядо Добри да носи не скръб и тъга, а радост и надежда, че в България светостта и добротворството не са изчезнали, но Бог по молитвите на Св. Богородица и всички светии ще ни дарява и за в бъдеще с благодатните си дарове. Бог да прости новопреставения дядо Добре!\", завършва патриарх Неофит. Дядо Добри живееше в уединение и преди да се оттегли в Байлово, всеки ден извървяваше дългия път от селото до катедралния храм. Добротата, скромността му, аскетският начин на живот и дълбоката щедрост се възприемат от мнозина като изключителен нравствен модел в съвременното ни общество. \"Светецът от Байлово\" ще почива в мир в двора на църквата \"Св. св. Кирил и Методий\". Малката постройка, в която живя той в последните си години, ще бъде запазена в състоянието, в което е, за да показва на поколенията неговата скромност и отдалеченост от всичко материално, каза отец Серафим от храма в Байлово.", "date": "2018.02.15", "title": "Патриарх Неофит изпрати дядо Добри в последния му път"}
{"url": "http://www.faktor.bg/bg/articles/otkriha-boepripasi-pri-arestite-v-primorsko-mozhe-da-sa-svarzani-s-ubitiya-danachen-shef", "text": "Боеприпаси са били открити в къща в Приморско, в която призори на 14 февруари е арестуван мъж, заподозрян във връзка с убийството на данъчния шеф Ивайло Стаменов, съобщи 24 часа. Адресът е бил атакуван от спецполицаи около 6 ч. сутринта. В акцията на ГДБОП са участвали и служители на ОД МВР Бургас. Веднага след задържането му мъжът е откаран в спецпрокуратурата в столицата. Паралелно с този арест са проверени още няколко адреса в Приморско. За няколко часа са били задържани двама братя, за които имало данни, че са близки до арестувания  мъж, довериха запознати.  Също рано сутринта на 14 февруари полиция е атакувала и няколко адреса в Бургас, които се намират на територията на Пето РУП. В някои от тях били открити наркотици. От Областната дирекция на МВР обаче отказват информация по случая. Килър стреля по данъчния шеф Ивайло Стаменов на 18 декември в центъра на София. Шефът на Фискален контрол в НАП почина в болница няколко дни по-късно. Източници от прокуратурата и полицията в София не отричат за арести, но и не потвърждават връзка с убийството.", "date": "2018.02.15", "title": "Откриха боеприпаси при арест в Приморско, може да са свързани с убития данъчен шеф"}
{"url": "http://www.faktor.bg/bg/articles/kola-blasna-dvama-dushi-na-avtobusna-spirka-v-targovishte", "text": "Двама души са пострадали, след като са били блъснати от кола на автобусна спирка в Търговище. Инцидентът е станал около 9.00 часа тази сутрин в квартал „Въбел”. 47-годишен шофьор, пътуващ с колата си в посока Търговище-Попово е предприел изпреварване на друга кола на участък с единична непрекъсната линия. В този момент обаче другата кола започнала да завива наляво, за да паркира в гараж и двете коли се сблъскали. Вследствие на удара едната кола се отклонила и се блъснала в спирката на градския транспорт. По това време там се намирали 78-годишна жена и 91-годишен мъж, и двамата от Търговище.Те са прегледани в Областната болница, където е установено, че жената е с фрактура на подбедрица, а мъжът - на тазобедрена става и на три ребра. Няма пряка опасност за живота им. Двамата са настанени за лечение в хирургичното отделение.", "date": "2018.02.15", "title": "Кола блъсна двама души на автобусна спирка в Търговище"}
{"url": "http://www.faktor.bg/bg/articles/zverska-katastrofa-v-burgasko-prati-17-godishen-tezhko-ranen-v-bolnitsa", "text": "17-годишен младеж е тежко ранен при катастрофа в Слънчев бряг, има спешна нужда от кръв, съобщават от Областната дирекция на МВР в Бургас. Вчера, около 21:20 часа, на главната алея в Слънчев бряг, в района на кръстовището за хотел \"Континентал\", поради движение с несъобразена с пътните условия скорост, е катастрофирал лек автомобил \"Фолксваген Поло\", с бургаска регистрация. Автомобилът е управляван от 18-годишния Г.У. от Несебър. При инцидента е пострадал пътуващият в автомобила А.П., на 17 години, от Несебър. Той е настанен за лечение в УМБАЛ-Бургас с мозъчно сътресение и счупване на дясната гривнена става.", "date": "2018.02.15", "title": "Зверска катастрофа в Бургаско прати 17-годишен тежко ранен в болница"}
{"url": "http://www.faktor.bg/bg/articles/sadat-ne-pozvolil-na-antikoruptsiya-da-otstrani-kmeta-na-zlatitsa", "text": "Съдът не позволява на СЗ \"Антикорупция\" да отстрани кмета на Златица за корупция при обществените поръчки. Разследването по делото срещу кмета на Златица е към своя край, независимо от затрудненията в процеса на събиране на доказателства, информира прокуратурата в отговор на сигналите на депутати от ГЕРБ, пише news.bg. Главният прокурор Сотир Цацаров ще изпрати за приобщаване към материалите постъпилия сигнал от народните представители. Сигналът беше депозиран до главния прокурор от двама народни представители и политолог, с приложен доклад от АДФИ, за действията на кмета на Община Златица, от които за Общината са настъпили щети в особено големи размери. Приложеният към сигнала доклад на АДФИ е постъпил в прокуратурата и е оценен от Окръжна прокуратура - София като законен повод и достатъчно данни за извършено престъпление по служба. От 31 август 2016 г. ОП -София е образувала наказателно производство. Главният прокурор постановил същия ден разследването по досъдебното производство да се проведе в друг съдебен район и е възложил то да се ръководи от звено \"Антикорупция\" - СГП. Прокуратурата обясни, че затруднението по разследването идва от това, че съдът е оставил без уважение искания на звено \"Антикорупция\". На 17 март 2017 г. прокурор от СЗ \"Антикорупция\"- СГП поискал от Окръжен съд София да отстрани от длъжност кмета на община Златица Магдалена Иванова до приключване на наказателното производство. Искането било оставено без уважение, тъй като нямало опасност Иванова да затрудни разследването. На 28 февруари 2017 г. и на 08 март 2017 г. СЗ\"Антикорупция\"- СГП внесло две искания за даване на разрешение за претърсване и изземване в община Златица, но и тези искания не били уважени. Съдът сметнал, че разследващите изискват документи от общината, които тъй като били изпращани на други институции, няма пречка да се изискат от съответните други ведомства. Това довело до забавяне на разследването. По делото са разпитани множество свидетели, извършен е оглед в сградата на училището в Златица, назначена и изготвена е строително-техническа експертиза; изискани и приложени са документи от Министерски съвет, Министерство на финансите, община Златица, НОИ, Камарата на строителите, НАП, ДНСК, служба по вписванията, множество банки. Припомняме, на 15 март 2017 г. Специализирано звено \"Антикорупция\" - СГП привлече като обвиняема Магдалена Иванова за престъпление по служба. С действията си Иванова е ощетила общината със сумата от 1 056 806.44 лева. Тя е обвинена в това, че на 18 март 2014 г. в Златица, в качеството си на длъжностно лице, заемащо отговорно служебно положение - кмет на Община Златица, е нарушила служебните си задължения, регламентирани в Закона за обществените поръчки и от извършеното деяние са настъпили значителни вредни последици от имуществен характер - ощетяване на бюджета на общината", "date": "2018.02.15", "title": "Съдът отказа на \"Антикорупция\" да отстрани кмета на Златица"}
{"url": "http://www.faktor.bg/bg/articles/politsiyata-v-seres-razsledva-smartta-na-balgarin", "text": "Тяло на мъж е намерено в изоставено жилище в северния гръцки град Серес днес и полицията не изключва възможността за престъпление, съобщава в. \"Катимерини\", позовавайки се на местните власти. Мъжът е идентифициран като български гражданин, който потърсил убежище в изоставената къща през последните дни, предаде БТА.  Тялото му било открито от друг българин, който го издирвал. Според първоначални преценки на съдебните лекари мъжът е получил наранявания по главата.", "date": "2018.02.15", "title": "Полицията в Серес разследва смъртта на българин"}
{"url": "http://www.faktor.bg/bg/articles/politika/hlyab-i-pasti/bsp-ninova-pak-izpalzyaha-ot-podzemiyata-na-omrazata", "text": "Мине малко спокойно време и БСП решава да възпали обществени дискусии от подземията на омразата. Сега са възкресили пак плашилото на „Луковмарш“, фашизма, националните легиони и брътвежите от времето на комунизма. Дълго време се колебаех дали въобще трябва да се коментира поредното „възмущение“ на БСП-Нинова, дали по този начин не им осигуряваме площ за безкрайни и тъпи коментари, дали не влизаме в безкрайните техни „социални догми“, защото съвсем не е на дневен ред комплексираният социалистически дебат. Колебаех се до момента, в който не видях истинската причина за неудовлетворението на социалистите – ниновисти. Това просто е   Те няма какво да разкажат на поколенията, освен безкрайните им брътвежи за терористичтни акции, наказателните тройки /превърнали се в учебник на международните терористи/, взривове, десетки хиляди убийства без съд и присъда, концентрационни лагери, идеологически надзор върху обществото и т.н. Писмовното наследство на българските комунисти са спомените на Цола Драгойчева, Митка Гръбчева и Тодор Живков. Имаше дори една тухла, която се изучаваше в политическата учебна година до 1988 год., озаглавена „Мургаш“ на семейство Джурови, което си бе чиста проба терористична литература. Общо - взето техният „исторически“ разказ върви по една и съща житейска парадигма:   Толкова – това им е „историческата“ перспектива. Това имат - това разказват! И провеждането на „Луковмарш“  само увеличава чувството им за историческа незначимост. И това е истинската бесовщина у родните комунисти. ИБ на НС на БСП изпрати отворено писмо до премиера Бойко Борисов заради планираното провеждане на „Луковмарш”. А не е лошо да си уточнят понятията, фактите и собствената история. „Фашизъм“ в България не е имало и това е безспорен исторически факт. Имало е организации с такава идеология/например „Родна защита“/, но те не са имали сериозно влияние в обществения живот. Фашизмът в България е повече идеологическо  разположение като стил на управление в Италия. Достатъчно е да се прочете първият и дълбоко аналитичен труд „Фашисткото учение за държавата“ на доктора по конституционно право Александър Сталийски и издаден през далечната 1928 год. и там ще открият доста от отговорите, които търсят вече десетилетия наред. Например в италиянския фашизъм няма и следа от антисемитизъм,       дори двама от министрите на Мусолини са евреи. Съвсем  другояче стои въпросът с немския национал – СОЦИАЛИЗЪМ, намерил съвсем адекватен израз в хитлеровата партия – Немска работническа национал-социалистическа партия/NSDAP/. Именно с нея съветските и българските комунисти са в здрав и ненарушим съюз в периода 1938 -41 год. и се надпреварват да хвалят нацизма, установен  в Германия – както винаги за социалистите няма никакво значение понятия като родолюбие, патриотизъм, национален идеал и т.н. След 1941 год. всичко се обръща, обръщат се и нашенските терористи. Та за тази липса на история у БСП говоря, която съчетана с присъщата им виктимология ражда съвременната нинова идеология. По липса на исторически аргументи на тях им е много удобно да се разхождат по историята с шлейфа на вечните жертви, което е крайно противно предвид на разните жабляновци, крум-зарковци и корни-ниновци.        А историята на СБНЛ е история на ентусиазирани млади хора, патриоти, които са носили  идеята за обединението на българските земи        Наскоро сравних БСП с крайно лявата перуанска терористична групировка „Сандеро луминосо“ и нейната лидерка Елена Ипарагуире, която е астрална близначка на нашата Корнела Нинова – родени са на 16 януари, но докато Ипарагуире лежи с доживотна присъда, нашенската героиня събира млади дихатели около нея и ги  „подпалва“ в комунистическия идеал. Не е лошо да се припомни, че без героизма на ген. Луков земите около Кюстендил щяха да останат в границите на Сърбия, защото подтикнати от земеделците и Райко Даскалов напускат бойните полета, за  да се впуснат в т. нар. Радомирска република, а  овчарите и козарите защитават българската земя под лидерството на ген. Луков, защото отколе интернационализма на комунистическата партия е бил по-силен от всичко друго.        Всъщност ген. Луков е лидер на СБНЛ само през 1942 и 1943 год. и е убит от терористичната група на комунистическата партия. Застрелян е пред очите на собствената си дъщеря от бащата на днешната анллизаторка Татяна Буруджиева.        Идеологическият ажиотаж на БСП започна месеци преди това просто нямаха друг сериозен аргумент срещу  патриотичната проява, освен това  Нинова трябва да „стяга редиците“, а друг репер комай не им остана и вадят „фашизма“, но пак не поглеждат към „братската“ им Русия, защото по данни на световните медии най-голям е броя на нацистките организации именно в путинова Русия. Та не е лошо наследниците на Георги Димитров и Цола Драгойчева да се замислят и за този факт, но огромната ни грешка бе, че в началото на 90-те год. на 20 век, когато червените бяха навряни в миша дупка и трябваше да се спасяват с бягство от народа по улиците на София, не предприехме нищо за тяхното окончателно отстраняване от нормалния обществен живот – лустрация, дори забрана. И пак да им дам пример с тяхната „втора родина“ Русия. Не знам дали Нинова и ретроградната им компания знаят, но указа на Борис Елцин от 1991 год.  все още е в сила в Русия и там за опит за възстановяване на КПСС, то той се наказва със затвор до 3 год. Може да има куп комунистически партии, например на Генади Зюганов, но няма и помен за възстановяване на КПСС. Това е положението. Но в България всичко може.        Докато пишех настоящия текст ме стигна новината, че българското правителство се обявява против провеждането на Луковмарш?!! Изводите са за вас, драги читатели, думите нататък са излишни…", "date": "2018.02.15", "title": "БСП-Нинова пак изпълзяха от подземията на омразата"}
{"url": "http://www.faktor.bg/bg/articles/novini/balgariya/verizhna-katastrofa-s-10-koli-v-sofiya", "text": "Близо 10 коли се удариха при верижна катастрофа в столицата.  Инцидентът е станал около 8:30 часа тази сутрин във вилна зона \"Малинова долина\", на изхода на улица \"Климент Охридски\" в посока \"Бистришко шосе\".  Причината за пътното произшествие е хлъзгавият участък на пътя.  При сблъсъка няма пострадали хора, а в момента пътното платно е опесъчено.", "date": "2018.02.15", "title": "Верижна катастрофа с 10 коли в София"}
{"url": "http://www.faktor.bg/bg/articles/nyakolko-diplomaticheski-predstavitelstva-v-moskva-sa-poluchili-plikove-sadarzhashti-byah-prah", "text": "Вече няколко дипломатически представителства в руската столица Москва са получили пликове, съдържащи бях прах, съобщиха за РИА Новости от Главното управление на Министерството на вътрешните работи, цитирани от \"Фокус\". Полицията е иззела съдържанието на пликовете за изследване. След проверката е установено, че прахът не е опасен. Не се уточнява посолствата на кои страни са получили пратката. Според източник на агенцията една от мисиите, до която е изпратен такъв плик, е тази на Нидерландия.  РИА Новости напомня, че през последните дни подобни инциденти имаше и в други държави.", "date": "2018.02.15", "title": "Няколко дипломатически представителства в Москва са получили пликове, съдържащи бях прах"}
{"url": "http://www.faktor.bg/bg/articles/novini/balgariya/stroitelstvoto-v-nivi-otnovo-sblaskva-deputatite-s-prezidenta", "text": "За гласуване в парламента влиза ветото на президента Румен Радев върху Закона за посевния и посадъчния материал, позволяващ строителство в бивши ниви. Преди седмица Парламентарната комисия по земеделие и храни отхвърли наложеното вето на закона, приет от Народното събрание на 24 януари. „Против” ветото гласуваха 12 депутати от управляващите ГЕРБ и \"Обединени патриоти\", 9 го подкрепиха. На 2 февруари президентът наложи шесто поред вето от началото на мандата си, този път върху поправки, позволяващи на собствениците на земеделски земи със сменено предназначение, които не са започнали строителство в удължения през 2012 г. година законен шестгодишен срок, да поискат препотвърждаването на този статут. Решението му породи и протести на собственици на земи, които твърдят, че ветото ощетява дребния бизнес.", "date": "2018.02.15", "title": "Строителството в ниви отново сблъсква депутатите с президента"}
{"url": "http://www.faktor.bg/bg/articles/zhelyo-boychev-pozitsiyata-na-zhablyanov-za-narodniyat-sad-ne-angazhira-bsp", "text": "Трябва да стане ясно веднага, че написаното от Жаблянов, че \"Народният съд е е едно необходимо и навременно правосъдие\"не може да се счита за официална позиция на БСП и не ангажира партията я. За съжаление, се получи това недоразумение, това неуместно изречение. Когато се работят такъв тип документи се правят няколко варианта, различни хора работят върху тях. Ситуацията е неприятна, ще помислим дали има санкции за Жаблянов. Това заяви председателят на ПГ на „БСП за България“ Жельо Бойчев в \"Здравей, България\" на Нова телевизия. Трудно може да се даде характеристика на Народния съд в едно изречение- очевидно това е било процес във всички държави, които са били част от хитлеристката коалиция. За съжаление, в нашата страна, като много други исторически събития, и това се използвало.... Ние като политическа партия“ осъждаме всякакъв тип политическо насилие, обясни той.  Виктор Николаев и Жельо Бойчев коментираха ситуацията около проверката на МВР на членове на БСП-Шумен. Водещият обяви, че ще пусне изказването на вътрешния министър Валентин Радев по темата. Технически проблем обаче попречи това да се случи. Виктор първо обяви: \"След секунда ще започнем\", но мина още време и водещият каза на своя гост и зрителите: \"Това не е минута мълчание за Народния съд, това е технически проблем\".", "date": "2018.02.15", "title": "Жельо Бойчев: Позицията на Жаблянов за Народният съд не ангажира БСП"}
{"url": "http://www.faktor.bg/bg/articles/novini/balgariya/d-ivanov-nuzhen-ni-e-seriozen-debat-za-vlizaneto-v-evrozonata", "text": "\"Въпреки оптимизма и твърденията, че икономиката на България се развива добре, статистиката показва свиване на индустриалния износ и ръст на БВП на глава от населението, който е недостатъчен, за да се целим в нивата на държави от еврозоната\", заяви пред бТВ икономиста проф. Димитър Иванов в студиото на „Тази сутрин”. Той посочи, че доходите у нас се вдигат, но към момента БВП на глава от населението е 6500 евро при средно за еврозоната 32 000. \"Това е ситуацията, която ние трябва да гоним и да се съобразяваме\", каза още той и добави, че ако при нас говорим за 3,6% ръст, то съседна Румъния има 7%, а централноевропейските страни са с по поне процент пред нас. Проф. Иванов се обяви за сериозен дебат за влизането на България в еврозоната, като подчерта, че това би означавало БНБ да загуби всякакви права за улеснение на финансовите институции в страната, валутните й резерви да бъдат отдадени на ЕЦБ и, най-вече, страната ни да тръгне към структура, която не е ясно как ще изглежда и как ще функционира след реформите, които Франция ще лансира след сформирането на новото германско правителство.", "date": "2018.02.15", "title": "Д. Иванов: Нужен ни е сериозен дебат за влизането в еврозоната"}
{"url": "http://www.faktor.bg/bg/articles/novini/balgariya/roditeli-protestirat-sreshtu-nasilieto-v-detskite-zavedeniya", "text": "Родители излизат на протест пред Столична община под надслов \"Не на насилието в детските градини и училища\". Протестът е в подкрепа на внесените в парламента 14 предложения за промени в образователната ни система от Национален инициативен комитет за качествена и иновативна образователна система. Предложенията включват искане за мандатност на директорите в детски градини и училища, поставяне на видеонаблюдение, повишаване заплатите на учителите, ранно пенсиониране за тях и др.  \"Демонстрацията не е срещу общинската администрация на Столична община, а по-скоро протестиращите очакваме тяхната подкрепа\", посочват организаторите.  Те настояват, когато подаваме сигнали за нередности и директорите – нарушители да бъдат отстранявани от работа.  \"Столичната община ще помогне финансово на детските градини и яслите, които проявят желание да поставят видеонаблюдение вътре в сградите си\", съобщи в понеделник кметът на София Йорданка Фандъкова.  За да се случи това е нужно да се постигне пълно съгласие между родителите и екипа на детското заведение. 80% от детските градини и яслите имат поставени камери отвън. Вътре в стаите видеонаблюдение е изградено в 50 детски градини и една ясла.", "date": "2018.02.15", "title": "Родители протестират срещу насилието в детските заведения"}
{"url": "http://www.faktor.bg/bg/articles/rumyana-bachvarova-tonat-na-valeri-simeonov-e-nedopustim", "text": "Премиерът Бойко Борисов каза ясно вчера в интервюто си, че Истанбулската конвенция трябва да бъде разбрана. В процедурата на разбирането изгубихме смисъла на една изключително важна тема за цялото общество. Това заяви в \"Здравей, България\" началникът на кабинета на премиера - Румяна Бъчварова. \"По време на обсъждането на тремата от Министерски съвет, бяха приети аргументите на Патриотите и на всички останали. Наистина е необходимо време спокойно да се обясни какъв е подходът в тази конвенция и какъв ще е резултатът от приемането й. Важното е, че тази тема, която доскоро се премълчаваше, въпреки жертвите, които виждахме през последното насилия, тя вече е на масата и се разглежда от целия свят. Свети в съзнанието на много повече хора. Как това ще бъде регламентирано, допълнителното законодателство, това са следващите стъпки\", каза Бъчварова. \"В коалицията има диалог и уважение към мнението на останалите. Това е нещо изключително важно, защото трябва да сме наивници, за да смятаме, че в такава сложна политическа конфигурация не биха се появили противоречия.  Важното е, че намираме консенсус\", обясни Бъчварова.  Тя коментира и атаката на вицепремиера Валери Симеонов срещу шефката на  зелените евродепутати Ска Келер и протестите за Пирин. Изтъкна бързата реакция на Министерски съвет.   \"Тонът на Валери Симеонов е недопустим. Те изразиха позиция, но и ние изразихме нашата позиция пред европейските ни партньори .  Това е отделен случай. Правителството моментално се разграничи от неговата позиция\", каза тя.  \"Премиерът имаше много честна и открита позиция. Той призова страните, които са част от този проблем, да изяснят позициите си. Имаше интерес, че се прикрива собственика на Юлен. Ако сме правова държава, трябва да спазваме някакви норми и сегашното правителство в лицето на министъра, премиера и вицепремиера се опитва да намери най-доброто решение. Нашата позиция е \"Нека всичко да бъде честно, ясно и открито\". Не мога да предрешавам или да гадая за това какво ще се случи. Протестите просто са инициирани от една група, която няма представителство в Народното събрание. Нормално някакво недоволство да бъде яхнато от тях\", каза Бъчварова относно протестите на \"зелените\"", "date": "2018.02.15", "title": "Румяна Бъчварова: Тонът на Валери Симеонов е недопустим"}
{"url": "http://www.faktor.bg/bg/articles/sedemnayset-dushi-sa-ubiti-pri-strelba-v-gimnaziya-vav-florida", "text": "Седемнайсет души са били убити при стрелбата в гимназия във Флорида, съобщи местният шериф Скот Израел, цитиран от ДПА.  Задържаният като заподозрян стрелец е идентифициран като 19-годишния бивш ученик Никълъс Крус.  Той е бил изключен по-рано на дисциплинарни основания, допълни шерифът. По думите му Крус е имал поне една пушка и множество пълнители, но се е предал на силите на реда без борба. Повечето жертви са били в сградата на гимназия \"Марджъри Стоунман Дъглас\", макар някои да са открити фатално простреляни извън нея.  Сред загиналите има както ученици, така и възрастни, уточни Израел.  Това е 18-ият случай на стрелба в училище в САЩ тази година, според организацията за контрол върху оръжията \"Евритаун фор гън сейфти\". В тази цифра се включват самоубийства и инциденти, при които няма ранени, както и случаи като този през януари, когато 15-годишен уби двама ученици в гимназия в Кентъки.", "date": "2018.02.15", "title": "Седемнайсет души са убити при стрелба в гимназия във Флорида"}
{"url": "http://www.faktor.bg/bg/articles/novini/balgariya/oblatsi-nad-planinite-temperaturi-nad-nulata", "text": "Днес още преди обяд облачността отново ще се увеличи и в следобедните часове ще е значителна. Само на отделни места в крайните южни райони е възможно да превали слабо.  Ще духа слаб, преди обяд в Северна и Източна България до умерен вятър от запад-северозапад. Максимални температури между 4° и 9°, в София около 3°.  Атмосферното налягане в сутрешните часове е по-ниско от средното за февруари.  През деня ще се повишава и след обяд вече ще е по-високо от средното.  Над планините ще е предимно облачно, на отделни места в южните планински райони ще превали слаб сняг. Ще духа умерен вятър със западна компонента, който след обяд ще започне да се ориентира от юг. Максималната температура на височина 1200 метра ще е около 0°, на 2000 метра – около минус 5°.  По Черноморието облачността ще се увеличи и ще бъде предимно значителна. Преди обяд ще духа до умерен вятър от запад-северозапад, който след обяд ще се ориентира от североизток и ще отслабва. Максималните температури ще са 7-9°, температурата на морската вода е 5-7°. Вълнението на морето ще е 2-3 бала.", "date": "2018.02.15", "title": "Облаци над планините, температури над нулата"}
{"url": "http://www.faktor.bg/bg/articles/novini/balgariya/vanshnite-ministri-na-es-se-sabirat-na-neformalna-sreshta-v-sofiya", "text": "Неформалната среща на министрите на външните работи (Гимних)започва днес в София. Срещата ще започне с работни заседания, посветени на Сирия, Западните Балкани и Корейската народно-демократична република.  На 16 февруари към 28-те министри и Върховния представител на ЕС по въпросите на външните работи и политиката на сигурност Федерика Могерини ще се присъединят и министри от страните кандидатки за членство.", "date": "2018.02.15", "title": "Външните министри на ЕС се събират на неформална среща в София"}
