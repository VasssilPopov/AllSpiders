{"url": "https://www.faktor.bg/bg/articles/borisov-1-34", "text": "\"Някой умишлено иска да сваля правителството\". Това каза в Пазарджик премиерът Бойко Борисов в отговор на въпрос за изтеклите данни от прокуратурата след кибератаката срещу НАП.  \"Понеже във всички сфери се развиваме добре, вие питате как действа прокуратурата. Тя е независима власт и аз нямам общо с нея. Г-жа Нинова каза, че аз съм виновен, че не съм издигнал втори кандидат за прокурор. Що за глупост? Представете си, че чрез министъра на правосъдието бях издигнал втори такъв кандидат. Какво хипотетично би станало, ако бях посочил Емил Радев. Ако го изберат, изведнъж на другия ден се оказва, че депутат от ГЕРБ е главен прокурор на републиката“, коментира Борисов.  \"За това прокурорите избират прокурори, съдиите – съдии, аз можех да се намеся само чрез министъра на правосъдието, който да предложи на ВСС. Считам, че това трябва да отпадне, защото не трябва никоя партия и правителство да се месят в независимата съдебна власт. Какво е това политически партии да си предлагат прокурори, аз не предлагам никой“, допълни Борисов.", "date": "2019.08.02", "title": "Борисов към Нинова: Що за глупости? Какво щях да обяснявам, ако изберат Емил Радев от ГЕРБ за главен прокурор?"}
{"url": "https://www.faktor.bg/bg/articles/novini/svyat/ap-dvata-nay-golemi-yadreni-arsenala-v-sveta-za-parvi-pat-ot-blizo-polovin-vek-ostavat-bez-ogranicheniya", "text": "Знаковият договор за контрол над въоръженията, който президентите на САЩ и Русия Роналд Рейгън и Михаил Горбачов подписаха преди повече от три десетилетия, е мъртъв, което поражда страхове от нова глобална надпревара във въоръжаването, пише Асошиейтед прес. И САЩ, и Русия се отказаха от договора за ядрените оръжия с междинен обсег, който изтича днес. Ако те предпочетат да не продължат или да заместят (с друг) и по-мащабния нов договор за съкращаване на стратегическите оръжия (New Strategic Arms Reduction Treaty) или Нов СТАРТ след изтичането му в началото на 2021 г., няма да остане никакво юридически обвързващо ограничение върху двата най-големи ядрени арсенала в света за първи път от близо половин век. САЩ обвиняват Русия за разпада на договора, като твърдят, че години наред Москва разработва и разполага оръжия, които го нарушават и създават заплаха за САЩ и техните съюзници, в частност в Европа. Но администрацията на Тръмп сега казва, че без ограниченията на договора може да парира заплахата от Русия, а също и от Китай. САЩ от години се оплакват от \"нечестна игра на терена\" - че Русия разработва оръжия, които нарушават договора, а Китай, който не го е подписал, разработва подобни оръжия, които също биха го нарушили. Президентът Доналд Тръмп не се ангажира с продължаване или замяна на договора Нов СТАРТ, който наложи ограничения, от 2018 г., за броя на американските и руските ядрени бойни глави и ракети с голям обсег. Тръмп нарече Нов СТАРТ \"просто още една лоша сделка\", направена от администрацията на Обама, а съветникът по националната сигурност на Тръмп Джон Болтън заяви през юни, че е малко вероятно администрацията да се съгласи да удължи този договор за още пет години, което би могло да стане без законодателна санкция и в двете столици. Администрацията на Тръмп смята, че е твърде рано да се водят разговори за удължаване на договора Нов СТАРТ. Тя твърди, че с нарастването на китайския ядрен арсенал Пекин вече не може да остане изключен от споразуменията за контрол над ядрените оръжия. Тръмп изрази желание да договори тристранна сделка за контрол над оръжията, подписана от САЩ, Русия и Китай. \"Нека да видим как ще се развият нещата\", заяви Тръмп пред репортери в Белия дом в четвъртък. \"Мога да кажа, че Русия би искала да се направи нещо за (нов) ядрен договор и аз съм съгласен с това. Те биха искали да се направи нещо, и аз също.\" Германският външен министър Хайко Маас заяви тази седмица, че разпадането на договора означава, че Европа губи част от сигурността си. \"Съжаляваме, че Русия не е направила необходимото за спасяването на договора за ликвидиране на ракетите със среден и малък обсег. Сега ние призоваваме още по-настоятелно Русия и САЩ да запазят договора Нов СТАРТ като крайъгълен камък на глобалния контрол върху оръжията, каза Маас. Ядрените сили като Китай също трябва да поемат своята отговорност за контрола над оръжията - те имат по-голяма тежест в света, отколкото по времето на Студената война.\" Защитниците на контрола върху оръжията остават притеснени за бъдещето. Лора Кенеди, която по-рано представляваше САЩ на Конференцията по разоръжаване в Женева, предупреди американците да не подценяват проблемите около сложната дипломация за контрола над въоръженията. Тя каза, че тези проблеми трябва да бъдат поставени сега пред Конгреса и пред всички кандидати за Белия дом на изборите през 2020 г. \"Тук няма място за шикалкавене. Става дума за нашето бъдеще и бъдещето на планетата, каза Кенеди. - Ядрените проблеми могат да имат такива последствия, че просто не можем да се откажем от сериозни усилия за контрол над оръжията. Нито пък САЩ могат да си позволят да използват притесненията си относно договора за ракетите със среден и малък обсег или други проблеми като оправдание да допуснат разпадането и на договора Нов СТАРТ.\" За своето времетраене договорът за оръжията с междинен обсег от 1987 г. доведе до елиминиране на 2692 американски и съветски ядрени и конвенционални балистични и крилати ракети с наземно базиране. До разпадането си договорът забраняваше наземно базирани ракети с обсег между 500 и 5500 километра (между 310 и 3410 мили). Дейвид Райт, съдиректор на Глобалната програма за сигурност при Съюза на загрижените учени, каза, че изтеглянето от този договор е \"проява на късогледство\". Според него това ще доведе до надпревара в областта на ракетите с конвенционални заряди, което ще подкопае стабилността. Райт отбеляза руските оплаквания относно американските ракетни комплекси в Полша и Румъния, като обясни, че тези комплекси са предназначени да изстрелват ракети прехващачи с отбранителна цел, но изглежда, че могат да изстрелват и нападателни крилати ракети. \"Твърдението, че САЩ имат основание да се изтеглят от договора поради руски нарушения, не взема предвид цялата картина\", каза Райт. Той обвинява администрацията на Тръмп, че проявява неохота към всякакви споразумения чрез преговори, които ограничават американските оръжейни системи. Бившият вече директор на националното разузнаване Дан Коутс, обаче, заяви пред Конгреса миналата година, че според служители от разузнаването Русия вече не желае да бъде ограничавана от договора за ракетите със среден и малък обсег, защото снабдява своите военни с модерни и по-точни ракети, предназначени за удари по критични военни и икономически обекти в Европа. В САЩ смятат, добави той, че целта на Русия винаги е била да държи САЩ обвързани със споразумението, докато тя, в същото време, тихомълком произвежда и разполага ракети, които го нарушават и застрашават Европа. Американски представители първо изразиха своите опасения, че Русия нарушава договора, още по време на администрацията на Обама, и посочиха, че Москва в продължение на шест години е отхвърляла опитите на САЩ да я накарат да го спазва. През февруари (т.г.) Тръмп реши, че Москва реално нарушава договора и САЩ прекратиха изпълнението на своите задължения по него. Той даде шестмесечен срок на Русия да започне да го спазва. И този срок изтече днес. БТА", "date": "2019.08.02", "title": "АП: Двата най-големи ядрени арсенала в света за първи път от близо половин век остават без ограничения"}
{"url": "https://www.faktor.bg/bg/articles/novini/balgariya/borisov-i-taneva-se-sreshtat-s-kmetovete-na-protestirashtite-sela", "text": "Премиерът Бойко Борисов и министърът на земеделието Десислава Танева се срещат с кметовете на протестиращите срещу чумата села в Пазарджишка община, които излязоха с обща декларация, в която заявяват, че няма да допуснат принудително умъртвяване на домашните прасета. В 20 километровата санитарна зона попадат всичките 31 села на община Пазарджик и още 44 населени места в други общини на областта.< Кметовете са категорични, че след втори август, когато е крайният срок, няма да допуснат в селата си екипите за принудително ликвидиране на прасетата, каза кметът на село Юнаците Стоян Кузев. По-рано днес депутатите от БСП Драгомир Стойнев и Георги Гьоков предложиха правителството да изкупи на пазарни цени всички животни, заразени от африканска чума.", "date": "2019.08.02", "title": "Борисов и Танева се срещат с кметовете на протестиращите села"}
{"url": "https://www.faktor.bg/bg/articles/novini/balgariya/ts-karayancheva-predstoyat-dva-predizborni-mesetsa-i-ne-mi-se-misli-kakav-debat-shte-se-vodi-v-ns", "text": "\"Сезонът беше динамичен предвид че по това време бяха и европейските избори. Когато има избори, политиците винаги се наострят повече срещу опонентите си. Видяхте, че самата предизборна кампания беше с много черен ПР, с много клевети. Това нямаше как да не повлияе на работата в парламента\", коментира пред Агенция ''Фокус'' председателят на Народното събрание Цвета Караянчева. Тя отчете, че в двата месеца преди ваканцията парламентът е приел важни законопроекти. По думите ѝ те ще са полезни за българските граждани. \"Говоря за отлагането на машинното гласуване. Надявам се, че това ще се оцени от хората, защото беше едно разумно решение да не ползваме машини за местните избори. Другото важно решение беше за закупуването на самолетите F-16. Това са изключително модерни машини, които ще допринесат за оперативната съвместимост на България с военната техника на НАТО и за интегритета на Българската армия към войските на Алианса\", коментира Караянчева. Председателят на парламента обърна внимание, че темата за партийната субсидия също е била част от дискусиите в този сезон. \"Все теми, които дават възможност за широк политически дебат в събранието. Сега предстоят два предизборни месеца и не ми се мисли какъв дебат ще се води в събранието. Знаете, че предизборно страстите изключително много се нажежават\", допълни още тя.", "date": "2019.08.02", "title": "Ц. Караянчева: Предстоят два предизборни месеца и не ми се мисли какъв дебат ще се води в НС"}
{"url": "https://www.faktor.bg/bg/articles/bzns-nastoyava-pravitelstvoto-da-obezshteti-stopanite-zasegnati-ot-achs", "text": "БЗНС излезе с позиция по темата за епидемията от Африканска чума по свинете, подписана от председателя ѝ Николай Ненчев. Земеделците настояват за обезщетение на стопаните на животните, които ще бъдат умъртвени.   \"БЗНС продължава да следи процесите свързани с разпространението на епидемията от африканска чума по свинете (АЧС) в страната. Очевидно отговорните институции допуснаха разпространението на епидемията и усложняване на епизоотичната обстановка у нас. Липсваше достатъчно добра превантивна информационна кампания сред дребните стопани. Допусна се и появата на дезинформация\", се казва в позицията на земеделците. \"Едва вчера се проведе среща в гр. Пазарджик между Министърът на земеделието и храните Десислава Танева, ресорният заместник-министър, представители на местните държавни институции, кметове на малки населени места и едри и дребни стопани отглеждащи прасета. БЗНС отново настоява за предприемане на спешни мерки и за финансово обезщетение на всички засегнати едри и дребни стопани отглеждащи прасета. След като отговорните институции се провалиха и допуснаха разпространението на АЧС в страната, единственото решение в момента е финансови компенсации за българските стопани. В интерес на държавата е правителството да положи всички усилия, за да овладее нарастналата кризата и да обезщети стопаните\", казват още от БЗНС.", "date": "2019.08.02", "title": "БЗНС настоява правителството да обезщети стопаните, засегнати от свинска чума"}
{"url": "https://www.faktor.bg/bg/articles/novini/svyat/nameriha-martav-albanets-v-kanal-v-amsterdam-imal-chastna-armiya", "text": "Албанецът Фестим Лато, който имал собствена \"частна армия\" в Холандия, е намерен мъртъв в канал в Амстердам, предаде Танюг. Лато е имал своя \"частна армия\" в село Гелдерланд край Аферден в Холандия, където живеел. Според местен вестник много холандски политици са били притеснени от това, но не са предприели никакви действия.< Преди това Лато се самообявил за президент на Чамерия, непризната република на границата между Албания и Гърция, информира БТА. Фермата, в която живеел, приличала на казарма, а според анонимен източник на холандския в. \"Телеграф\" \"силите на Чамерия\" се обучавали от войници от Косово. Според косовски медии 43-годишният Лато е бил близък с бившия косовски премиер Рамуш Харадинай. На неотдавнашно честване на албанския Ден на независимостта в двора на къщата на Лато бил организиран парад, а на видеозапис от събитието се вижда как той прави преглед на войниците в камуфлажни униформи. Чува се как казва: \"Това е армията, която създавам\".", "date": "2019.08.02", "title": "Намериха мъртъв албанец в канал в Амстердам, имал частна армия"}
{"url": "https://www.faktor.bg/bg/articles/novini/balgariya/b-borisov-prez-mnogo-problemi-sme-minali-prez-godinite-i-vinagi-darzhavata-se-e-spravyala", "text": "\"През много проблеми сме минали през годините и винаги държавата се е справяла\", заяви премиерът Бойко Борисов след срещата с кметовете на протестиращите срещу унищожаването на свинете заради африканската чума села в Пазарджишка община. \"На картата се вижда как се разпространява чумата. Борим се от две години с нея. Огромна маса от животни, огромни комбинати\", заяви Борисов. \"Разбираме какво кметовете, но не мога да слушам някой да ме обвинява, едва ли не, че искаме да убием на някого прасетата. На никого не е приятно това - чума. По-страшно от чума няма. Завладя от Виетнам до Белгия. 16 хиляди километра се пренася вируса\", заяви още премиерът. \"Като излязат и кажат: \"Убиват здрави животни\". Те са здрави днес. Искате 31 декември, оставям ви 31 декември. Всички тези хора, с толкова много работници, ще бъдат компенсирани\", каза Борисов. Министър-председателят се обърна към ветеринарите и свиневъдите и попита има ли друг начин, освен настоящият, за справяне с африканската чума.  \"Аз също не понасям тъжни гледки. И това, което медиите показват, тъжни гледки с малки прасенца. Сърце нямам. Полагаме огромни усилия да действаме така, както казва науката. Разбрахме се, че срокът се удължава с една седмица\", каза още той. В 20 километровата санитарна зона попадат всичките 31 села на община Пазарджик и още 44 населени места в други общини на областта.", "date": "2019.08.02", "title": "Б. Борисов: През много проблеми сме минали през годините и винаги държавата се е справяла"}
{"url": "https://www.faktor.bg/bg/articles/tramp-nalaga-oshte-sanktsii-na-rusiya-zaradi-otravyaneto-na-sergey-skripal", "text": "Американският президент Доналд Тръмп наложи още санкции на Русия във връзка с отравянето на бившия руски шпионин Сергей Скрипал и дъщеря му, предаде Асошиейтед прес. Тръмп подписа снощи указ, с който бяха наложени допълнителни санкции на Москва.  Руското външно министерство заяви, че решението на САЩ да наложат още санкции срещу Москва заради покушението срещу Скрипал буди съжаление и вреди на отношенията между САЩ и Русия, предаде Ройтерс. \"Налагането на нови санкции срещу Русия от Вашингтон не само прави възможността за нормализиране на руско-американските отношения все по-хипотетична, но то е и най-скорошната атака срещу международните отношения като цяло и срещу стратегическата стабилност в света\", заяви руският сенатор Франц Клинцевич, цитиран от Асошиейтед прес. САЩ наложиха първия пакет санкции срещу Русия заради случая със Скрипал, след като установиха през август миналата година, че нападението нарушава американския закон за контрол върху химическите и биологични оръжия, припомня Асошиейтед прес. Според американски медии указът на Тръмп предвижда американското правителство да работи в посока преустановяване на финансирането от международни финансови институции като Световната банка за правителства, срещу които има въведени американски санкции заради употреба на химически или биологични оръжия. Руският заместник-министър на външните работи Сергей Рябков заяви, че според Москва новите санкции са свързани с предстоящите догодина в САЩ президентски избори. Рябков подчерта, че Москва е готова да се защитава от негативните последици на новите санкции.", "date": "2019.08.02", "title": "Тръмп налага още санкции на Русия заради отравянето на Сергей Скрипал"}
{"url": "https://www.faktor.bg/bg/articles/desislava-taneva-darzhavata-shte-finansira-stopanstvata-ot-tipa-zaden-dvor", "text": "\"Смятам, че постигнахме споразумение. Всички срокове се определят от епизоотичната комисия за всяка област. За Пазарджик срокът за умъртвяване е 11 август. По отношение на поставените въпроси - тук говорим за лични стопанства без регистрация, без мерки за биосигурност. Всичко, което имаме като данни, са списъците с описа на свинете в тип \"заден двор\". Стъпвайки на тях, държавата ще подкрепи с 300 лв. субсидия на фамилно стопанство тип \"заден двор\", за почистване, за дезинфекция, мерки и препарати за борба с гризачи. Това заяви министърът на земеделието Десислава Танева. Във вторник ще коментираме възможността за европейско съфинансиране. Осъзнавам, че моментът е тежък и емоционален. Независимо, че тези хора не са регистрирани, това е подкрепата на държавата. Големите предприятия поеха ангажимента да подпомогнат тези малки стопанства. Бедата е за всички, тя ощетява всички, заяви още министърката.", "date": "2019.08.02", "title": "Десислава Танева: Държавата ще финансира стопанствата от типа \"заден двор\""}
{"url": "https://www.faktor.bg/bg/articles/razpada-li-se-obedinenoto-kralstvo", "text": "Как ще се промени положението на съюза след “твърд” Брекзит без сделка, към който се стреми премиерът Борис Джонсън? Става дума не за Европейския съюз, а за обединението между Англия, Уелс, Шотландия и Северна Ирландия, познато днес като “Обединено кралство Великобритания и Северна Ирландия”. Обединено - но докога? В Шотландия и Уелс все повече хора настояват за независимост от Обединеното кралство, най-вече заради неблагоприятните икономически последици от напускането на ЕС без сделка. В Северна Ирландия, чиято граница с Ирландия би станала външна граница на ЕС, призивите за обединение с Република Ирландия стават все по-гръмки. Британският премиер Джонсън вече приключи първите си официални посещения в Уелс, Шотландия и Северна Ирландия, но навсякъде беше посрещнат крайно резервирано. Каква е ситуацията във всяка една част на Обединеното кралство? През 1921 г. Южна Ирландия (съставена от 26 графства) се отделя от Обединеното кралство и Ирландия след войната за независимост. Останалите шест графства в северната част на Ирландия остават в Обединеното кралство. По-голямата част от населението са протестанти, които се възприемат като британци и искат да останат в кралството. Малцинството са католици и се определят като ирландци. Засега обаче само малка част от католиците настояват за обединение с Ирландия. От 60-те години на 20 век между двете религиозни групи постоянно има сблъсъци, терористични атаки и нападения срещу британски войници и полицаи. За да бъдат уредени т. нар. „неприятности“ между двете религиозни групи, през 1998 г. е сключено Белфасткото споразумение, познато още като споразумението от Разпети петък. Оттогава е премахната границата между Северна Ирландия и Република Ирландия, която се смята за ключов фактор в досегашното мирно съвместно съжителство. В споразумението за излизането на Великобритания правителството на Тереза ​​Мей и ЕС се договориха, че тази граница ще остане отворена, докато не се постигне окончателното решение след Брекзит. Северна Ирландия трябва да остане в митнически съюз с Ирландия и по този начин в ЕС. Борис Джонсън иска да премахне тази клауза, тъй като това би означавало, че Северна Ирландия и останалата част от Обединеното кралство ще бъдат облагани с мита, различни от тези в другата част на ЕС. Сред партиите в В Северна Ирландия има дълбоко разделение по темата. Републиканските партии настояват за повторно обединение с Ирландия, докато т.нар. юнионисти не желаят да прекъсват връзката с Великобритания. Белфасткото споразумение предвижда Северна Ирландия да може да напусне Кралството с референдум при мнозинство. В случай на ‘“твърд” Брекзит тази клауза може да бъде активирана. Ирландският премиер Лео Варадкар несъмнено може да си представи обединението със северната част на острова като възможност за оставане в ЕС. Дори либералните протестанти биха имали съмнения дали ще се чувстват у дома си в една бъдеща националистическа Великобритания, обяснява Вардакар. Новият премиер Борис Джонсън беше освиркан при посещението си в Шотландия в понеделник. Никола Стърджън, която ръководи правителството в автономната област, заплаши Джонсън с референдум за независимост в Шотландия в случай на Брекзит без сделка. „По време на целия процес на Брекзит Шотландия бе напълно игнорирана. Спрете да унищожавате страна ни“, призова Стърджън. През 2014 г. шотландците проведоха референдум, на който отхвърлиха независимостта на Шотландия и оттеглянето от Великобритания. Но сега ситуацията е съвсем различна, смята Никола Стърджън. По онова време много шотландци се обявиха против, защото независимостта означаваше, че ще трябва да напуснем и ЕС. Сега е обратното - ако останем в Обединеното кралство, автоматично излизаме от ЕС. Тъй като на референдума за Брекзит от 2016 г. шотландците гласуваха “за” оставането в съюза, сега те трябва да създадат независима държава, за да могат да бъдат приети отново в ЕС. От шотландска национална гледна точка обаче този план има един недостатък: новият референдум трябва да бъде одобрен от правителството на Борис Джонсън в Лондон. Вестник „Сънди Таймс“ публикува анкета през юни, според която привържениците на шотландската независимост биха спечелили следващия референдум с преднина от шест процента. В Уелс, който принадлежи към Кралство Англия от 1282 г., винаги е съществувало съпротива срещу влиянието на Лондон. Според проучване на БиБиСи, по-малко от 10 процента от 3-милионното население на Уелс подкрепят идеята за независимост на държавата. Почти от 100 години съществува националистическа партия, която се бори за независимост. На последните парламентарни избори тя спечели 4 места. Лидерът й Адам Прайс наскоро обяви, че ако в края на октомври се стигне до Брекзит без сделка, в Уелс ще се проведе референдум за независимост. „Парламентът в Лондон, а не в ЕС, изневери на хората от Уелс“, смята Прайс. Уелс има ограничен автономен статут и собствен парламент. Първият министър на Уелс Марк Дрейкфорд критикува консервативния премиер Джонсън за това, че няма \"план\". Земеделските стопани в Уелс ще пострадат, ако от октомври ЕС спре да изплаща субсидии. Дрейкфорд определено не смята за сериозно неясното обещание на Джонсън за по-добра „сделка“. Нищо чудно, че новият британски премиер беше освиркан в Кардиф, Уелс. Дрейкфорд обаче не настоява за независимост като своя шотландски колега. Мнозинството от уелските граждани гласуваха “за” излизане от ЕС на референдума за Брекзит през 2016 година. Дали кралицата ще загуби част от своите поданиците при евентуален “твърд” Брекизит, заради това, че шотландците, северните ирландци или уелсите ще формират независими държави? На този въпрос е трудно да се отговори в момента, казва Кейти Хейуърд, социолог от Кралския университет в Белфаст, Северна Ирландия. \"Засега признаците за подобно развитие все още не се виждат на хоризонта, но след Брекзит без сделка със сигурност всичко може да се промени.\", смята Хейуърд.", "date": "2019.08.02", "title": "Разпада ли се Обединеното кралство? Центробежните сили растат"}
{"url": "https://www.faktor.bg/bg/articles/svinevadi-iskat-bedstveno-polozhenie-v-tsyalata-strana", "text": "Индустриални свиневъди призоваха за обявяване на бедствено положение на територията на цялата страна заради разпространението на болестта Африканска чума по свинете, съобщи БГНЕС. На спешна пресконференция представителите на бранша поискаха още по-строги мерки за спирането на заразата, която е на път да нанесе огромни икономически загуби на страната ни.  „30% от индустриалното свиневъдство го няма. Това значи, че 450 хиляди бройки животни, на годишна база, няма да излязат на пазара“, заяви свиневъдът д-р Румен Караманов. Той подчерта, че браншът е важен за страната ни, защото предоставя на пазара продукция с 20%-25% по-ниска цена от тази в Европа. Позицията им е подкрепена от Асоциация на индустриалното свиневъдство в България, Асоциация на свиневъдите в България, както и от представители на бранш месодобив и месопреработване. Всички те се обединяват около тезата, че един от основните проблеми е отглеждането на животни в т. нар. „заден двор“. „Този сектор не е проблем за нас и ние не сме против него. Той обаче е длъжен да спазва всички мерки за биосигурност“, призова д-р Караманов.", "date": "2019.08.02", "title": "Свиневъди искат бедствено положение в цялата страна"}
{"url": "https://www.faktor.bg/bg/articles/obshtestvo/zakon-i-red/naredbata-za-kasovite-aparati-ostava-v-sila", "text": "Наредбата за касовите апарати остава в сила след като 3-членен състав на Върховният административен съд отхвърли като неоснователно искането за нейното спиране.   Жалбата беше подадена от 42 браншови организации и фирми, които твърдят, че Наредбата затруднява работата им и води до значителни разходи. Определението може да се обжалва пред 5-членен състав на съда.", "date": "2019.08.02", "title": "Наредбата за касовите апарати остава в сила"}
{"url": "https://www.faktor.bg/bg/articles/es-izbira-dnes-direktor-na-mvf", "text": "Страните членки на ЕС ще гласуват днес, за да определят европейския кандидат за управляващ директор на Международния валутен фонд (МВФ), след като не успяха да договорят единна кандидатура. Това посочи вчера френското министерство на финансите. Вотът бе отложен за днес, за да се даде възможност на новото правителство на Великобритания да номинира свой представител, ако желае. Министрите на 28-те страни членки се съгласиха да проведат гласуване, ако е необходимо в няколко кръга, за да посочат европейски кандидат, уточни министерството. Решението ще изисква одобрението на 16 от 28-те страни членки на ЕС, представляващи най-малко 65 процента от общото население. Правителствата на страните членки на ЕС сведоха списъка с кандидатите за поста директор на Международния валутен фонд (МВФ) от петима на трима. В него влиза главният изпълнителен директор на Световната банка Кристалина Георгиева. Другите двама кандидати са бившият председател на Еврогрупата и бивш министър на финансите на Нидерландия Йерун Дейселблум и гуверньорът на Централната банка на Финландия Оли Рен.", "date": "2019.08.02", "title": "ЕС избира директор на МВФ, сред номинираните е Кристалина Георгиева"}
{"url": "https://www.faktor.bg/bg/articles/toplofikatsiya-sofiya-zadlazhnyala-s-113-mln-leva-kam-lukoyl", "text": "Зaдължeниятa нa „Тoплoфикaция Coфия“ към „Булгaргaз“ в мoмeнтa ca 113 милиoнa лeвa, нo в близкитe дни щe ce увeличaт дo 127 милиoнa. Причинaтa e прeдcтoящoтo нaчиcлявaнe и нa cумитe зa пoрeднaтa дocтaвкa нa гaз, oбяcни в интeрвю зa прoгрaмa „Хoризoнт“ нa БНР изпълнитeлният дирeктoр нa тoплoфикaциoннoтo дружecтвo Крeмeн Гeoргиeв. „Нитo aз cъм дoвoлeн, нитo caмият \"Булгaргaз\" ecтecтвeнo, нo държa дa oтбeлeжa, чe зa тoзи пeриoд зaдължeниeтo нe e увeличeнo, дaжe лeкo e нaмaлялo“, кaзa тoй. „Тoплoфикaция Coфия“ oбжaлвa рeшeниeтo нa eнeргийния рeгулaтoр зa цeнитe нa тoкa, кoйтo дружecтвoтo прoизвeждa пo виcoкoeфeктивeн нaчин. „В цeнoвoтo зaявлeниe, кoeтo пoдaдoхмe, цeнaтa нa тoплиннaтa eнeргия e приблизитeлнo тaкaвa, кaквaтo в крaйнa cмeткa утвърди КEВР. Цeнoвoтo зaявлeниe бeшe 255 лeвa, a в мoмeнтa ни e дaдeнa цeнa 200 лeвa“, пocoчи Крeмeн Гeoргиeв.", "date": "2019.08.02", "title": "\"Топлофикация-София\" задлъжняла с 113 млн. лева към \"Булгаргаз\""}
{"url": "https://www.faktor.bg/bg/articles/ikonomika/turizam/stachka-v-italiya-zatrudnyava-tegleneto-ot-bankomati", "text": "Затруднения очакват туристите в Италия ако разчитат на банкомати, от които да теглят пари, защото в страната стачкуват втори ден охранителните фирми и компаниите инкасо за превоз на суми.  Възможно е банкоматите да нямат пари до понеделник. Стачката засяга над 70 хиляди души от частните служби за сигурност, охранителните фирми и инкасовите автомобили. Колективният им трудов договор не е подновен от края на 2015 г., те искат по високи заплати, повече безопасност и сигурност. За туристите в Италия се очертават проблематични 4 и 5 август, когато е стачката на служителите, обслужващи плащанията на магистралите. Те също искат подновяване на трудовите договори. Протестът им може да доведе до големи опашки на изходните пунктове с автоматични каси или с работещо гише. Но ако такива няма, за автомобилистите пътуването може да се окаже безплатно.", "date": "2019.08.02", "title": "Стачка в Италия затруднява тегленето от банкомати"}
{"url": "https://www.faktor.bg/bg/articles/nek-obyavi-promyana-v-rakovodstvoto-na-kompaniyata", "text": "За промяна в ръководството на „Национална електрическа компания“ ЕАД, съобщават от пресцентъра на Българския енергиен холдинг. С решение на Съвета на директорите (СД) на „Български енергиен холдинг” ЕАД е извършена промяна в ръководния състав на „Национална електрическа компания“ ЕАД. На мястото на Петър Илиев, като член на СД и изпълнителен директор, застава Иван Йончев. Промените влизат в сила от деня на вписване на решенията в Търговския регистър към Агенцията по вписвания. Иван Йончев е заемал длъжностите изпълнителен директор, зам.- изпълнителен директор, както и ръководител отдел „Правен“ в „Български Енергиен Холдинг” ЕАД. От 2014 г. Иван Йончев е член на Съвета на директорите на „АЕЦ Козлодуй“ ЕАД.", "date": "2019.08.02", "title": "НЕК обяви промяна в ръководството на компанията"}
{"url": "https://www.faktor.bg/bg/articles/ikonomika/turizam/turtsiya-vavezhda-nov-danak-v-turizma", "text": "Нов данък върху турския туризъм ще засегне хотелите и туристическите агенции от октомври, притискайки фирми, принудени да предложат големи намаления, за да преодолеят острия спад в броя на посетителите преди три години, предаде Ройтерс, цитирана от БТА. Статистически данни за полугодието, огласени тази седмица, показват 13-процентен ръст на посещенията от чужбина. 10-процентният скок на приходите в сектора даде ценен тласък на икономиката, изпаднала в рецесия. В средата на юли обаче бе обявен данък, който трябва да бъде плащан от хотелите и туроператорските компании, възлизащ на 0,75 на сто от общите им приходи. Браншът се оплаква, че това значително ще подкопае маржовете на печалбата. Секторът бе тежко засегнат през 2016 г. след серия от бомбени атентати, неуспешен опит за преврат и криза с Москва, след като Анкара свали руски самолет при сирийската граница. Много фирми бяха принудени да свалят цените, за да привлекат посетители и данните сочат, че средните разходи на турист все още са с една трета под върховото ниво от 974 долара през 2013 г. Новият данък ще бъде плащан ежемесечно от октомври и ще засегне всички заведения, предлагащи настаняване, храна и напитки, туристическите агенции и частните оператори на летища и терминали. Той ще бъде плащан на новосъздадената Агенция за насърчаване и развитие на туризма, като се очаква да генерира около 150 милиона евро годишно за агенцията, казват представители на сектора.", "date": "2019.08.02", "title": "Турция въвежда нов данък в туризма"}
{"url": "https://www.faktor.bg/bg/articles/tiyneydzhari-vkaraha-v-bolnitsa-vrastnik-sled-zhestok-poboy", "text": "Вчера в полицията гражданин е сигнализирал, че на ул. „Хр. Ботев“ в Хасково има пострадало момче, най-вероятно от побой. Това съобщиха от пресцентъра на МВР. Отзовалите се на място униформени служители установили самоличността му – 17-годишен младеж, който веднага бил откаран и настанен за лечение в хасковската болница.  От проведените оперативно-издирвателни действия са установени извършителите на деянието - непълнолетни момчета на 16 и 17 години. Работата по случая продължава.", "date": "2019.08.02", "title": "Тийнейджъри вкараха в болница връстник след жесток побой"}
{"url": "https://www.faktor.bg/bg/articles/obshtestvo/bezplatno-izsledvane-za-hepatit-s-v-mbal-sveta-sofiya-prez-avgust", "text": "Кампания за безплатно изследване за хепатит С през целия август започна столичната МБАЛ „Света София“ Всички желаещи да се включат в инициативата могат да го направят всеки работен ден от 8 до 13 часа. Предварително записване на часове не е необходимо. Д-р Светослав Саджаклиев - началник на отделението по гастроентерология в болницата сподели за БНР, че около 50 пациента вече са преминали изследването и трима са дали положителен резултат. Терапията е безплатна за всички здравноосигурени пациенти. Българските пациенти имат достъп до иновативно лечение, наравно с останалите в ЕС. „Благодарение на развитието на технологиите и на фармацията, има възможност пациентите да бъдат лекувани от 4 до 16 седмици в зависимост от избраната схема на лечение“. Тестовете са абсолютно безболезнени, само с една капка кръв от пръста, подобно на изследванията. Няма ограничения за предварителна консумация на вода и храна. Точността на теста е до 98%. Резултатите са готови след няколко часа. „Развитието на чернодробна цироза в следствие на инфекция с хепатит С е продължителен процес -  от 20 до 30 години някои. Възможно е някои рискови фактори като наднормена телесна маса и употреба на алкохол да направят процеса по-бърз. За съжаление, пациентите дълго време нямат никакви оплаквания и такива се появяват, едва когато болестта е напреднала и се явява с някое от своите усложнения“, каза медикът в предаването „Преди всички“ по „Хоризонт“. Рисковите групи са пациенти, претърпели медицински манипулации, пристрастените към хероино, политрансфузираните пациенти, тези с повече полови контакти, хората на хемодиализа, затворниците и хората, които са си правили татуировки и пиърсинг „Студиата за татуировки и пиърсинг, маникюр и педикюр не подлежат на контрол по отношение стерилизацията на инструментите, а е доказано, че е възможно с такива манипулации вирусът да бъде предаден на потенциалния пациент“. Броят на пациентите с това заболяване е в България е константен. Идеята на гастроентеролозите е да се разшири кръгът на скриниране, така че те да бъдат откривани в ранен стадий, да се приложи лечението и да се подобри качеството им на живот, обясни Саджаклиев.", "date": "2019.08.02", "title": "Безплатно изследване за хепатит С в МБАЛ \"Света София\" през август"}
{"url": "https://www.faktor.bg/bg/articles/obshtestvo/zakon-i-red/zadarzhaha-rumantsi-prodavali-falshivi-zlatni-nakiti-chrez-izmama-i-zaplahi-s-orazhie", "text": "Задържаха чужденци, продавали фалшиви златни накити чрез измама и използвали за заплаха оръжие, съобщиха от полицията. Румънските власти предадоха на българските петима участници в престъпната група за телефонни измами (ВИДЕО) В резултат на проведена полицейска операция за установяване и задържане на чужди граждани, предлагали неистински златни накити в района на главни пътни артерии в и около столицата, на 31 юли, служители на СДВР са задържаха трима мъже, румънски раждани, съпричастни към подобни престъпления. В хода на разследването е установено, че тримата използвали заучена схема, а именно: Спирали с лек автомобил с чуждестранна регистрация, имитирайки авария, с  отворен преден капак, в крайното платно или в аварийната лента и махали с ръце към преминаващите покрай тях коли. Когато някой водач отбиел, за да им се притече на помощ, те на чужд език обяснявали, че са закъсали с автомобила и се нуждаят от пари. В замяна предлагали златни накити, - неистински, а когато някой откажел са прибягвали и до заплахи с оръжие.   Тримата са задържани с полицейски мерки до 24 часа. След доклад на събраните материали в Софийска районна прокуратура един от румънците е с повдигнато обвинение за престъпление. Наложена му е мярка за неотклонение „задържане под стража“ за срок до 72 часа.", "date": "2019.08.02", "title": "Задържаха румънци, продавали фалшиви златни накити чрез измама и заплахи с оръжие"}
{"url": "https://www.faktor.bg/bg/articles/otlagat-puskaneto-na-tretiya-lach-na-metroto-za-fevruari-2020-g", "text": "Първите метровлакове по третия лъч на метрото ще бъдат пуснати през месец февруари 2020 година. Първоначално участъкът от \"Красно село\" до \"Патриарх Евтимий\" трябваше да бъде въведен в експлоатация през септември. Забавянето се налага поради времетраенето на тестовете на влаковете и цялостната автоматика, обясни пред Радио София директорът на \"Метрополитен София\" Стоян Братоев: Това е ново поколение системи за управление. Досега ние за три месеца правихме тестовете на предишните участъци. Минималният срок, по искане на \"Сименс\", беше осем месеца, но те се съгласиха да го намалим на шест месеца. И в момента работим в този шестмесечен срок. В участъка бул. \"България\" - \"Красно село\" вече са започнали тестовете, предстои в края на този месец да започнат и от бул. \"България\" до ул. \"Граф Игнатиев\". Инж. Братоев уточни, че провежданите тестове в участъка бул. \"България\" до \"Красно село\" са в напреднала фаза и се очаква да приключат в края на месец октомври. Въпреки това, метрото в този участък ще бъде пуснато заедно с останалата част от третия метродиаметър.", "date": "2019.08.02", "title": "Отлагат пускането на третия лъч на метрото за февруари 2020 г."}
{"url": "https://www.faktor.bg/bg/articles/otkriha-trup-na-mazh-do-stolichna-benzinostantsiya", "text": "Труп на мъж е бил  открит до бензиностанция в София. Сигналът в полицията бил подаден тази сутрин около 9 часа.  До главата на 49-годишния мъж е намерен пистолет. От СДВР обясниха, че човекът сам е посегнал на живота си, но не дадоха повече подробности. По непотвърдена информация самоубилият се мъж е от Враца, той бил зет на местен бизнесмен.", "date": "2019.08.02", "title": "Откриха труп на мъж до столична бензиностанция с пистолет до главата"}
{"url": "https://www.faktor.bg/bg/articles/kiril-dobrev-osadi-rumen-petkov", "text": "Зам.-шефът на БСП Кирил Добрев е осъдил собственика и автор на сайта Поглед.инфо Румен Петков за сумата от 7000 лева заради нанесени неимуществени вреди в резултат на негови статии.  Решението е на 10-и състав на първо гражданско отделение на Софийски градски съд от 26 юли. Става въпрос за дело, заведено от Кирил Добрев срещу Румен Петков и сайта му за нанесени неимуществени вреди от 7 статии, публикувани в периода май 2016 - септември 2017 г. Искът на зам.-шефа на БСП е бил за 100 хиляди лева, като той твърди, че от публикациите е изпитал \"тревога, безпомощност, безпокойство, гняв, унижение и разочарование\", наложило му се да дава обяснения пред близки и познати, да отменя служебни ангажименти и планирани семейни ваканции. Според съдебното решение са надхвърлени границите на допустимата критика, защото във въпросните статии няма конкретни факти или описание на действия, постъпки, изказвания на Добрев, които да са дали повод Петков да критикува толкова остро личността му. Така съдът е приел, че тези писания имат за цел единствено да унижи политика, както и определя използвания по адрес на Добрев език като \"шокиращ\".  \"Статиите не почиват на достатъчна фактологическа основа, не са обосновани с надеждна и прецизна информация на практика не представляват израз на свободата на изразяване на мнение и журналистическото право на критическа коментар по обществено значим въпрос, а поради необосноваността си имат характер на увреждащи действия\", пише още в съдебното решение.", "date": "2019.08.02", "title": "Кирил Добрев осъди сайта pogled.info и собственика му Румен Петков"}
{"url": "https://www.faktor.bg/bg/articles/obshtestvo/zakon-i-red/reshavat-za-svobodata-na-ubietsa-dzhok-polfriyman-prez-septemvri", "text": "Дали убиецът Джок Полфрийман ще излезе условно предсрочно от затвора, ще се решава през септември, стана ясно в Софийския апелативен съд, който отложи делото за тогава. Чужденецът излежава 20-годишна присъда в затворническото общежитие \"Казичене\". Признат е за виновен, тъй като на 28 декември 2007 г. наръгал с нож в сърцето 20-годишния студент Андрей Монов и ранил тежко в гърдите със същото хладно оръжие неговия приятел Антоан Захариев. Момчетата били заедно с други свои приятели в центъра на София, когато към тях, въоръжен, отишъл Полфрийман с думите: \"Ноу фашизъм!\" и кървавата разпра започнала. В средата на юли състав на Софийския градски отказа да освободи Полфрийман от затвора 6 г. и 10 месеца по-рано, припомня \"24 часа\".  Причината - поправянето и превъзпитаването е започнало, но не е приключило. Днес апелативните съдии разглеждаха делото в открито заседание, макар че тази практика по подобни дела не е популярна. Този състав я споделя, обяви съдията докладчик Весислава Иванова. По принцип делата за условно предсрочно освобождаване се решават на втора инстанция от трима съдии в закрито заседание. САС уважи почти всички доказателствени искания на Полфрийман и адвокатът му Калин Ангелов. Част от тях засягаха документи, които не били представени в цялост на съда от затворническите власти. За следващото заседание трябва да бъдат депозирани планове за изпълнение на присъдата на Полфрийман, доклади за него, личният му картон и методика за това как администрацията изчислява риск от вреди. От затвора в София имат задължението да представят и статистика колко осъдени чужденци са на лек режим. Причината - по делото има данни за оплаквания, че затворници българи и чужденци не се третират еднакво, обясни съдия Иванова. Магистратите ще се запознават и с това докъде са стигнали съдебните процедури, по които Полфрийман обжалва наложените му наказания зад решетките.", "date": "2019.08.02", "title": "Решават за свободата на убиеца Джок Полфрийман през септември"}
{"url": "https://www.faktor.bg/bg/articles/kristalina-georgieva-sreshtu-yerun-deyselblum-v-duel-za-shef-na-mvf", "text": "Кристалина Георгиева и холандецът Йерун Дейселблум останаха двамата кандидати, между които трябва да бъде избран управляващ директор на Международния валутен фонд, предаде Ройтерс, цитирана от БНР. Очаква се по-късно днес страните членки на ЕС да определят новия ръководител на МВФ, тъй като при консултациите не постигнаха консенсус. Кристалина Георгиева - главен изпълнителен директор на Световната банка, и бившият финансов министър на Холандия и ексшеф на Еврогрупата Йерун Дейселблум, останаха в битката, след като се оттеглиха други трима кандидати. Снощи това направи Мариу Сентену, който в момента оглавява Еврогрупата и е министър на финансите на Португалия, днес го последваха испанският министър на икономиката Надя Калвиньо и Оли Рен - управител на централната банка на Финландия и бивш еврокомисар. Смята се, че при гласуването разделението между Юга и Севера в Евросъюза може да се окаже решаващо. Отпадането на двете кандидатури от Южна Европа може и да наклони везните в полза на Кристалина Георгиева - жена, представител на държава от Източна Европа, чиято кандидатура би получила подкрепата и на американския президент Доналд Тръмп. Агенция Франс прес цитира източник, близък до дискусиите, според който Кристалина Георгиева е фаворит. Тя неформално е предложена за поста от Париж. Франция дори предложи да се стигне до промяна в правилата на МВФ, според които новият ръководител не трябва да е над 65 години, когато встъпва на поста и да го напусне, когато навърши 70. Георгиева през лятото ще навърши 66. \"Испания винаги ще желае да насърчава консенсус между страните от Европейския съюз, за да избере обща кандидатура за ръководство на Международния валутен фонд. За тази цел ние обявяваме, че правителството се ангажира да постигне европейско споразумение, като министърът на икономиката Надя Калвиньо няма да участва в следващата фаза“, посочи по-рано в изявление испанското правителството. Късно снощи Мариу Сентену също заяви, че се оттегля от надпреварата \"на този етапа на процеса на номинации\", добавяйки все пак, че ще бъде на разположение, ако е необходимо за постигане на компромисно решение. Великобритания не представи свой кандидат, въпреки удължаването на крайния срок за номинациите с няколко часа в четвъртък. По традиция САЩ определят ръководителя на Световната банка, а Европа - на Международния валутен фонд, но правото на Вашингтон на вето за шеф на МВФ винаги е било вземано под внимание.", "date": "2019.08.02", "title": "На финалната права: Кристалина Георгиева срещу Йерун Дейселблум за шеф на МВФ"}
{"url": "https://www.faktor.bg/bg/articles/novini/svyat/moshtno-zemetresenie-e-registrirano-kray-indoneziya", "text": "Земетресение с магнитуд 7 беше регистрирано край бреговете на индонезийските острови Суматра и Ява, предаде Ройтерс, цитирана от БТА. Според Индонезийската геофизична агенция земетресението е било с магнитуд 7,4, допълва ДПА. След труса, станал в 19,03 ч. местно време, на дълбочина 59 километра, на 227 километра от град Телук Бетунг в провинция Бантен на остров Ява, е издадено предупреждение за цунами. Жителите на крайбрежните зони в Бантен са призовани незабавно да отидат на по-високи места. Засега няма данни за жертви и материални щети. Трусът беше усетен в индонезийската столица Джакарта, където предизвика паника у хората, които започнаха да напускат работните си места и да излизат на улиците, посочва Ройтерс.", "date": "2019.08.02", "title": "Moщно земетресение е регистрирано край Индонезия"}
{"url": "https://www.faktor.bg/bg/articles/polkovnik-kavarnaliev-se-zavarna-kray-doyran", "text": "Вчера край Дойран, в присъствието на премиерите на България и Северна Македония бе открит възобновеният надгробен паметник на полковник (удостоен посмъртно със званието генерал) Константин Каварналиев. Той загива по времето на Междусъюзническата война, когато ръководи 3-а бригада от 3-а Балканска дивизия. Макар гръцките сили да са шест пъти по-многобройни, бригадата му удържа настъплението им в продължение на 25 дни, като по този начин се дава възможност на бежанците от Кукуш и околните села да намерят спасение в България, пише priorities.bg. Междусъюзническата война избухва поради желанието на Гърция и Сърбия да придобият обща граница, което е установено с Букурещкия договор (1913 г.), а по-късно е утвърдено с Ньойския догоров (1919 г.), след който България губи и извоювания с много жертви излаз на Егейско море. Така страната ни губи стратегическото си значение в очите на „морските демокрации“ и през 1944 г. става лесна жертва на Съветската агресия през 1944 г. По време на посещението си в Северна Македония премиерът Борисов заяви: „Всички герои, за които спорим, са си дали живота, енергията, жертвали са се, за да можем да бъдем заедно.“ Едва ли подлежи на съмнение, че героите за които спорим са мечтаели ние, техните потомци да бъдем „заедно“ под една или друга форма. Но болезнената истина е, че не техните дела доведоха до ревизията на Букурещкия договор, реално извършена с обявяването на независимостта на Македония през 1991 г. и утвърдена след решителните действия на България през следващите години. Илинденци, а и целият български народ да извършват чудеса от храброст, но през 1918 г. всичко завършва в катастрофа. Както пише израелският изследовател Ювал Харари, в историята няма справедливост. През следващите десетилетия безброй македонци, за които запазването на българската идентичност е първи приоритет продължават неравната борба, но по независещи от тях причини нямат други съюзници, освен фашистите и нацистите. Неадекватните ходове на българската политика през 1913  и 1915 г. са довели до това, че макар българската кауза да е била праведна, западните демокрации разглеждат страната като заплаха за мира и сигурността в региона. Македония получава автономия в рамките на Югославия – предусловие за нейната независимост, благодарение на друго крило и течение в македонското общество, получило масовост през 30-те години на 20 век. То търси компромис с Югославия на базата на изграждане на македонска идентичност – нито сръбска, нито българска. Това течение получава подкрепа от Коминтерна. След Втората световна война, когато България е окупирана от съветските войски, но и дискредитирана заради предходното си макар и резервирано членство в Тристранния пакт. Москва не е единствената, която не вярва на сълзи и оправдания от рода на „нямахме друг избор“ не трогват западните съюзници. Както Съветският съюз, така и Западът оказват логистична помощ за реинкорпориранто на Македония в Югославия и за легитимирането на „македонския идентитет“. Но това, което наистина му вдъхва живот е факта, че Тито извежда Югославия от Съветския блок, докато България деградира и дегенерира зад желязната завеса. Някъде към 1960 г. дори македонците, които на младини са нямали дилеми около „общобългарската“ си принадлежност, започват да се радват, че не са част от България. И не намират никаква причина да обясняват на децата си, че дедите им са се чувствали македонски българи. Към 80-те години на 20 век трансформацията от „македонци – част от българския народ към македонци – един от югославските народи“, изглеждаше окончателно завършена. Но точно тогава се разпадна Югославия. Скопие обяви независимост, но не разглеждаше процесът като освобождение от Югославия, а като „осамостияване“. Формираната в рамките на Титова Югославия република – според митологията формирана в резултат на борбата на македонския народ срещу българския фашистки окупатор, се считаше за темел на новата независима държава. По различни причини, това създаде проблеми както с България, така и с Гърция. За България идеологията, че през вековете е съществувал македонски народ, който говорем македонски език, но бил разделен между околните страни – и в тях, всключително и в България живее македонско малцинство, е напълно неприемлива. За Гърция най-значима беше загубата на обща граница със Сърбия.В началото на 90-те Гърция настояваше за признаването на Словения и Хърватия… и запазването на една по-малка „Югославия“, която да обхваща СЪрбия, Черна гора, Босна и Херцеговина… и „Скопие“. Основен мотив за последвалото блокиране на евроинтеграцията на Македония в ЕС беше желанието на Атина тя да не се присъедини преди Сърбия. Разбира се този геополитически императив беше облечен в емоционалната опаковка, според която само Гърция имала право да използва името „Македония“. Определени сили в самата Македония съдействаха за този процес. По времето на Югославия официалната история настояваше, че македонците са славяни, южни славяни (т.е. парексаланс югославяни). Към времето на обявяването на независимостта тази теза започна да се разпада. Как така славяните станали македонци, когато през средните векове това име не се е употребявало за тези територии? Лансирана беше тезата, че днешните македонци са преки потомци на античните. За знаме на независима Македония беше избран символ намерен в днешна северна Гърция, който никой преди 70 – те години на 20 век. По-късно, по врем на управлението на Никола Груевски в страната започна изграждането на множество паметници на Александър и Филип Македонски.Това дойде като дющеш за Гърция, която през 2006 г. блокира членството на Македония в НАТО. След падането на Груевски, премиерът Зоран Заев направи опит за връщане към „слявомакедонската“ идеология, но това вече не е възможно. Междувременно от презрян съветски сателит, България се превърна в страна членка на ЕС и НАТО. Зоран Заев изигра картите си блестящо. За да постигне споразумения с Гърция той подписа Договор за добросъседство и приятелство с България, в който призна, че двете страни имат обща история – евфемизъм, че предците ни са били един народ. Атина побърза да „надцака“ София. В Договора от Преспа се заявява, че Гърция и Северна Македония ще изграждат „стратегическо партньорство“. Възстановяването на паметника на полковник Каварналиев се забави с цели две години и може да се предположи, че с него правителството на Заев изпраща сигнал към Гърция, че всеки опит за предоговаряне на Преспанското споразумение, ще доведе до сближаване с България. Смелата политика на Заев крие много вътрешнополитически рискове. За много македонци възстановяването на паметника на български офицер воювал за присъединяването на Македония към България продължава да е неприемливо. Какво от това, че македонският войвода Чекаларов загива за същата кауза в същата война, носейки същата униформа, но на него издигат паметници. По време на посещението в Скопие на 1 август премиерът Борисов даде сяно да се разбере, че Съвместната историческа комисия има до октомври тази година да разреши основните спорове – най-вече този за личността на Гоце Делчев. Това няма да е лесно Един от членовете на македонската делегация в тази комисията Петър Тодоров заяви, че ако се приеме, че Гоце Делчев е бил българин, македонците нямало причина да го честват. Отказът да се приеме, че мнозинството от предците им са едновременно „техни“ и „българи“ (в смисъла на понятието от преди век) поражда множество абсурди. Например пак по време на Междусъюзническата война силите на (предшественика) на ВМРО се сражават рамо до рамо с Българската войска в битките при Брегалница и Калиманци. Само че близката община Щип постави паметна плоча не на тези свои предци, а такава, която обяснява, че „българския фашистка окупатор“ е унищожил паметника издигнат по времето на Кралска Югославия, посветен на сръбските войски. За нас това изглежда кощунствено, но за хора идентифицирали се като „македонци – един от югославските народи“ това е нормалното. Те ще Ви обяснят, че докъдето е стигнал сръбския ботуш – до там има македонска държава. България трябва да покаже висш политически пилотаж, за да убеди съвременните македонци да приемат българския характер на своите предци и да осъзнаят, че членството им в семейството на югославските народи е било нещо ефимерно и невъзвратимо. Завръщането на паметника на полковник Каварналиев край Дойран няма как да не е забелязано в Атина и България ще трябва да положи огромни усилия, за да убеди южната ни съседка, че сближаването ни със Северна Македония всъщност може да е в тяхна полза. Геополитическите тектонски плочи на Балканите се движат. През първата половина на 20 век България не успя да се ориентира, претърпя катастрофи и завърши под веригите на съветските танкове. Да се надяваме, че този път ще вземем правилните решения и ще намерим достойното си място на Балканите и в света.", "date": "2019.08.02", "title": "Полковник Каварналиев се завърна край Дойран"}
{"url": "https://www.faktor.bg/bg/articles/novini/svyat/nato-predlozhenieto-na-kremal-za-moratorium-na-raketite-ne-zasluzhava-nikakvo-doverie", "text": "Русия заяви, че е предложила на САЩ да наложат мораториум върху разполагането на ракети със среден и малък обсег, съобщи Ройтерс, цитирана от БТА. Предложението на Москва е във връзка с официалното оттегляне днес на Вашингтон от Договора за ликвидиране на ракетите със среден и малък обсег. \"Предложихме на САЩ и на други страни членки на НАТО да обмислят възможността за налагане на същия мораториум върху разполагането на ракети с междинен обсег, като обявения от Владимир Путин\", заяви руският заместник-министър на външните работи Сергей Рябков. Според Рябков обаче не бива да се вярва на декларациите на НАТО, че алиансът няма да разположи такива оръжия. Руското предложение към САЩ и НАТО да обявят мораториум на разполагането на ракети със среден и малък обсег в Европа не заслужава никакво доверие, защото Москва вече е разположила такива ракети, заяви днес в Брюксел генералният секретар на НАТО Йенс Столтенберг, цитиран от Ройтерс. Столтенберг подчерта, че в Европа няма нови ракети на САЩ и НАТО, но има все повече нови руски ракети. Генералният секретар на НАТО увери, че алиансът не иска нова надпревара във въоръжаването, но и че ще вземе мерки за сдържане на заплахата от руските ракети. Съединените щати официално се оттеглиха днес от Договора за ликвидиране на ракетите със среден и малък обсег, след като обвиниха Русия, че е разработила забранена от договора ракета и че е нарушила договорните си задължения - твърдения, които Москва отрича, отбелязва Ройтерс.", "date": "2019.08.02", "title": "НАТО: Предложението на Кремъл за мораториум на ракетите не заслужава никакво доверие"}
{"url": "https://www.faktor.bg/bg/articles/novini/balgariya/eksperti-prognozirat-do-kraya-na-avgust-afrikanskata-chuma-shte-obhvane-tsyalata-strana", "text": "„По прогнози на наши колеги до края на месец август болестта ще обхване територията на цялата страна\". Това заяви председателят на Софийската колегия на Българския ветеринарен съюз д-р Димитър Яновски пред Нова телевизия.  „Българският ветеринарен съюз, както и всички практикуващи ветеринарни лекари, са напълно наясно с епизоотията и следим процеса от близо. Смятам, че тези протести са крайно неуместни. Разбираме хората и тяхното желание да отглеждат прасета в задния двор, защото работим с тях. Никой нямаше да им забрани това, ако не беше тази обстановка. Държавата се отнася доста толерантно, защото по-голямата част от тези собственици отглеждат животни, които не са регистрирани. Това означава, че те са нелегални”, коментира д-р Димитър Яновски. Той разясни и дали е възможно държавата да обезщети дори нерегистрираните прасета, по примера на Чехия. „Това е в компетенцията на държавните органи, в лицето на БАБХ и Министерството на земеделието и храните. Те могат да вземат необходимите политически мерки за финансово обезпечаване. Апелираме всички собственици да не спъват действията и мерките срещу борбата с чумата”, каза още  д-р Димитър Яновски.", "date": "2019.08.02", "title": "Експерти прогнозират: До края на август африканската чума ще обхване цялата страна"}
{"url": "https://www.faktor.bg/bg/articles/germaniya-vrashta-kontrola-po-granitsata-s-shveytsariya-sled-ubiystvoto-na-dete", "text": "Германският вътрешен министър Хорст Зеехофер изрази намерение да възстанови контрола по границата с Швейцария след убийството на дете във Франкфурт, съобщава БТА. Предполагаемият извършител на убийството е живеел в Цюрих. \"Ще направя всичко възможно, за да установим \"умен\" контрол\" между двете съседни страни, заяви баварският консерватор Зеехофер пред сп. \"Шпигел\". Той добави, че все още не е разговарял с канцлерката Ангела Меркел за този проект и има намерение да го представи през септември. Общо 43 000 случая на нелегално пресичане на германската граница са регистрирани през 2018 г. \"Необходимо е да се вземат мерки\", подчерта Зеехофер. Смъртта на 8-годишното момче, блъснато под влака на централната гара във Франкфурт, предизвика силни емоции в Германия. Предполагаемият извършител е 40-годишен еритреец, живеещ в Цюрих от 2006 година. Той не разкри мотивите за деянието си и се очаква да бъде подложен на психиатрична експертиза. Еритреецът е блъснал и майката на детето, която се спаси. Според полицията той не е познавал жертвите си. Женен, баща на три деца и доскоро смятан за модел на интеграцията, той беше издирван от швейцарската полиция, защото затворил семейството си в апартамента им. Мъжът затворил при тях и съседка, която заплашил с нож. Полицията в Цюрих съобщи, че той се е подложил на психиатрично лечение тази година.", "date": "2019.08.02", "title": "Германия връща контрола по границата с Швейцария след убийството на дете"}
{"url": "https://www.faktor.bg/bg/articles/novini/svyat/sled-obir-na-banka-spetsaktsiya-zatvori-tsentralnata-zhp-gara-vav-frankfurt", "text": "Полицейска акция затвари Централната жп гара във Франкфурт, съобщават световните агенции.  Говорителят на полицията в града обяви, че спешните мерки се наложили заради обир на банка в района. Заподозрените се опитали да избягат през гарата, заради което тя е била затворена.  Някои от влаковете са пренасочени, а други изобщо няма да се движат. Местните власти се опитват да създадат организация по създаването на временни спирки на южната гара в града.", "date": "2019.08.02", "title": "След обир на банка: Спецакция затвори Централната жп гара във Франкфурт"}
{"url": "https://www.faktor.bg/bg/articles/shvedski-grad-vavede-razreshenie-za-prosene", "text": "Шведски град въведе разрешение за просене. За първи път в страната властите на Ескилстюна проведоха нови мерки за борба с просенето. Сега за \"пасивно събиране на пари\" в определени райони на града може да бъде дадено разрешение от полицията, според уебсайта на общината. Цената на разрешителното за \"пасивно набиране на средства\" в Ескилстюна е 250 шведски крони (25 евро), пише \"РИА Новости\". Кандидатът трябва да е законно в страната и да има шведски номер за социално осигуряване. Новите правила влязоха в сила на 1 август. Според местното издание „Eskilstuna-Kuriren“, досега в полицията все още не е постъпило нито едно искане за разрешение. \"Ние бюрократизираме процеса, за да го усложним колкото е възможно повече\", цитира изданието представителя на градската администрация Джими Янсон. Просенето не е забранено в Швеция на държавно ниво, регулирането на този въпрос е по преценка на местната администрация. Властите на няколко шведски градове, които преди това наложиха забрана за подобни дейности, бяха критикувани за нарушаване на правата на хората в трудни житейски ситуации.", "date": "2019.08.02", "title": "Шведски град разреши просията"}
{"url": "https://www.faktor.bg/bg/articles/novini/balgariya/oshtetenite-ot-falita-na-olimpik-nay-veroyatno-nyama-da-poluchat-obezshteteniya", "text": "Ощетените от фалита на кипърската застрахователна компания \"Олимпик\" най-вероятно няма да могат да получат обезщетения, прогнозира пред БНР адвокатът по застрахователно право Николай Димитров.  По думите му единствените, които имат поне някакъв шанс за получаване на определена сума пари, са тези, които са пострадали в инцидент с автомобил, застрахован в \"Олимпик\". \"Масата на несъстоятелността ще бъде нулева на фона на броя и размера на претенциите към този застраховател. Нулева към нищожна. Доколкото знаем, има два офиса в България, няколко земеделски площи и една сграда в Кипър\". \"При всички случаи процедурите ще бъдат тежки, а изходът от тях неясен, защото кредиторите на дружеството са много, а имуществото му - изключително малко\", посочи адвокатът. Адвокат Николай Димитров беше категоричен, че казусът \"Олимпик\" може да не е последният в застрахователния сектор, тъй като има няколко компании, чийто портфейл е почти изцяло запълнен със задължителната полица \"Гражданска отговорност\".", "date": "2019.08.02", "title": "Ощетените от фалита на \"Олимпик\" най-вероятно няма да получат обезщетения"}
{"url": "https://www.faktor.bg/bg/articles/nato-nyama-da-vklyuchi-ruskite-sistemi-s-400-v-turtsiya-v-edinnata-si-sistema", "text": "НАТО ще укрепи своята система за противоракетна отбрана след прекратяване на Договора за ликвидиране на ракетите със среден и малък обсег, но няма да включи в нея руските системи С-400 в Турция, заяви днес генералният секретар на НАТО Йенс Столтенберг на брифинг в Брюксел, предаде ТАСС. \"Отговорът е еднозначен - не. Няма планове за интегриране на руските системи С-400 в единната система за противовъздушна и противоракетна отбрана на НАТО\", каза Столтенберг, отговаряйки на въпрос на ТАСС. Той добави, че алиансът вече влага средства в разработване на най-съвременни системи с цел усилване на защитата от крилати ракети. \"Съюзниците инвестират в най-нови системи за противоракетна отбрана, съвременни самолети, които са част от интегрираната система за противовъздушна и противоракетна отбрана. Тези средства, разбира се, могат да ни защитят и от крилати ракети. Интегрираната система за противоракетна отбрана на НАТО е усилена и усъвършенствана\", подчерта Столтенберг. Покупката на руски системи за противовъздушна отбрана С-400 от Турция предизвика остри реакции в САЩ и НАТО. Белият дом съобщи на 17 юли, че тази покупка прави невъзможно по-нататъшното участие на Турция в програмата за създаване на изтребители пето поколение Ф-35.", "date": "2019.08.02", "title": "НАТО няма да включи руските системи С-400 в Турция в единната си система"}
{"url": "https://www.faktor.bg/bg/articles/geshev-dokazatelstva-po-razsledvaniya-kato-tezi-s-nap-shte-badat-opovestyavani-i-zanapred-ot-prokuraturata", "text": "\"Публичното оповестяване на факти и доказателства по разследвания на прокуратурата ще бъдат оповестявани и занапред, както в случая с хакерската атака на данните от НАП\". Това обеща във Враца номинираният за главен прокурор Иван Гешев, съобщи Нова ТВ. Това ще се прави в случаите, когато защитата или някой друг говори неистини пред обществото, стана ясно от думите му.  Именно с тази цел публично ще се предоставят доказателства, с които ще се оборват неверните твърдения. Повод за коментара на сегашния зам.главен прокурор бе изпратеният доказателствен материал до медиите по разследването на \"ТАД Груп\" за пробива в системата данни на НАП, който съдържаше снимки и данни, както и записи на разговори, насочени към незаконни действия.  Според Гешев това действие на прокуратурата няма да попречи по никакъв начин на съдопроизводството, нито на разследването, защото само малка част от доказателствата са оповестени. Тепърва ще се събират и още, поясни магистратът. „Аз не виждам какво могат да попречат определени доказателства , които така и така са явни и се коментират в съдебните заседания. За това тези доказателства, които представихме, са в един супер минимален обем от това, което има по делото и те са представени в обем, който няма да затрудни бъдещото разследване. Вярвайте ми, дори ежечасно излизат нови доказателства, който при необходимост, за да бъде информирано обществото, когато няма да бъде затруднено разследването, ще бъдат представени на обществото. Това ще стане, защото става въпрос за интереса на над 5 млн. български граждани”, каза заместник-главният прокурор Иван Гешев. Иван Гешев дойде във Враца, за да оповести, че са задържани двамата извършители на жестокото убийство на 64-годишния Тодор от с. Згориград. Единият от престъпниците е врачанин. Наложена му е мярка за неотклонение, а другият, по информация на Нова ТВ, е от Ихтиман, имал е влязла в сила присъда и в момента вече се намира в затвора.  Приоритет на прокуратурата занапред ще бъде битовата престъпност, защото правораздавателната система е в дълг към обществото, обеща още единственият кандидат за главен прокурор.", "date": "2019.08.02", "title": "Гешев: Доказателства по разследвания като тези с НАП, ще бъдат оповестявани и занапред от прокуратурата"}
{"url": "https://www.faktor.bg/bg/articles/advokatat-na-ivan-todorov", "text": "Ина Лулчева, адвокат на Иван Тодоров, коментира в студиото на Би Ти Ви изтеклите вчера \"първи доказателства срещу \"ТАД Груп\", за която има съмнения за извършване на кибертероризъм след пробива в НАП. Поява на подобен тип информация е безпрецедентно. Безпрецедентно е писмото, предоставено на медиите . Предстои мярката на Тодоров да се гледа на втора инстанция, затова прокуратурата трябва да ги предостави на съда, а не на медиите, защото по този начин има умисъл за създаване на негативно обществено мнение. Информацията бе предоставена на медиите  във връзка с протеста по повод мярката на отклонение, а не за да бъде информирано обществото. Това е опит за въздействие върху втората инстанция в съда, аргументира позицията си Лулчева. По нейните думи клиентът й Иван Тодоров няма никакво отношение към това престъпление. Затова, изхождайки от призумцията за невиновност, не е нормално подобна информация да се разпространяват до медиите. Лулчева обясни също, че няма данни Кристиян Бойков да е склоняван от когото и да било, да върши каквото и да било. От линковете, които са публикувани от прокуратурата, може да говорим за изтичане на много лични данни. С цитатите, изтегли в медиите  - това е манипулирането на общественото мнение, но по никакъв начин не става ясно, че се говори за данни от НАП. Доказателства, че тези реплики са свързани с НАТ - няма, категоричен бе адвокатът на Тодоров. Тя подчерта, че клиентът и възприема ситуацията като крайно неприятна. Не е вярно, че Тодоров не е съдействал, защото става дума за пароли, които са известни само на служител, който е работил с тях във фирмата. Тодоров никога не е знаел тези пароли, но е предоставил всички данни, които са били нужни на разследването, посочи Ина Лулчева.", "date": "2019.08.02", "title": "Адв. Ина Лулчева: С изтеклите материали за \"ТАД Груп\" прокуратурата внушава негативно обществено мнение"}
{"url": "https://www.faktor.bg/bg/articles/marin-markovski-1-2", "text": "„Ниското доверие в институциите благоприятства изкривяването на информацията. Защо беше показан част от доказателствения материал, ние не можем да знаем. Някой от седмици се опитва да ни убеди, че прокуратурата действа без доказателства и атакува конкретна фирма. Формира се неправителствен сектор, който иска да обвърже този случай с един по-мащабен сценарий, който да се отнесе до въпроси за протести през есента. Прокуратурата отговори малко извънредно. Времето ще покаже дали този отговор на институцията е правилен”. Така юристът Марин Киров коментира решението на прокуратурата да разпространи част от доказателствата, събрани по делото за хакерската атака срещу НАП. Според него ситуацията се политизира. „Всеки един политически акт на прокуратура, съд, следствие е неправомерие, безмислен и опасен. Когато се преценява дали нещо е правилно, или не, оценките са две. Еднат е морална, другата е правна. Законът е това правило, без което обществото не може да живее нормално. Досега не се е случвало прокуратурата да изнесе доказателства публично, за да обеди обществото, че е права. Това обаче е нередно. Когато една авторитетна институция направи нещо подобно, това означава, че тя убеждава хората, че даден човек е извършил престъпление. Опасно е, защото тези доказателства не са достатъчни. Според конституцията всеки е невинен до доказване на противното. Нарушаването на конституционната норма не е цивилизовано”, коментира адвокатът Марин Марковски.", "date": "2019.08.02", "title": "Марин Марковски: Нарушаването на конституционната норма от прокуратурата не е цивилизовано"}
{"url": "https://www.faktor.bg/bg/articles/mladi-sotsialistite-obsazhdat-badeshteto-na-es-v-albena", "text": "Младежкото обединение в БСП ще бъде домакин на \"Летен лагер\" 2019-та, който ще бъде под наслов „Борим се срещу всяка социална несправедливост“. Лагерът на младите европейски социалисти се провежда ежегодно през последните 30 години и за първи път България има честта да бъде домакин на най- голямото международно европейско мероприятие. Очакват се над 800 участници от цяла Европа, като в Албена ще пристигна младежи от 30 държави, сред които са Франция, Германия, Испания, Италия, Португалия и т.н. Сред гостите в България ще бъдат младите лидери на Европа- наскоро избрани социалисти евродепутати, общински съветници, съветници на министри, партийни ръководители и кметове. Най-голям интерес предизвика представянето на младия евродепутат Цветелина Пенкова на тема “Как да привлечем младите към социалистическата идея”. Главен фокус на лагера ще бъдат темите, свързани с борбата с неравенствата във всички сфери на обществото и намиране на нови възможности за подобряване на стандарта на живот във всички европейски държави, създаване на връзка с младите хора, борба с нарастващата заплаха от измененията в климата и замърсяването на околната среда, социална кохезия и интеграцията на Западните Балкани. За първи път на такова събитие ще бъде обсъждана темата за отношенията между Европейския съюз и Руската федерация.", "date": "2019.08.02", "title": "Млади социалисти обсъждат бъдещето на ЕС в Албена"}
{"url": "https://www.faktor.bg/bg/articles/advokat-mihail-ekimdzhiev-deystviyata-na-prokuraturata-protivokonstitutsionni-ratsiglava-rialiti-format-s-atakata-na-nap", "text": "Адвокат Михаил Екимджиев нарече в интервю за БНР „противоконституционни“ действията на прокуратурата, с които публично бяха показани част от доказателствата по разследването за кибертероризъм заради хакерската атака срещу НАП. В предаването „Преди всички“ на програма „Хоризонт“ той коментира безпрецедентния ход на спецпрокуратурата от вчера. „Вече това е един риалити формат на наказателен процес, в който хора с пурпурни тоги разиграват някакво нелепо шоу за забавление на публиката. Първо, обясняват как се подготвя атентат срещу държавния глава или чуждестранни делегации с пръскалките пред Народното събрание, а след това публикуват над 2000 данни на съдии, на прокурори, на премиера, на уважаемия господин Пеевски – нещо, заради което те водят делото срещу господин Иван Тодоров, срещу „ТАД груп“ и така нататък. Това е откровен сюрреализъм. Някой кинаджия сигурно страшно би се забавлявал да направи сценарий от всичко. Това ще бъде сценарий за „Оскар“. Тези действия на прокуратурата категорично не могат да бъдат законни. Те са откровено противоконституционни“, каза адвокат Михаил Екимджиев от Асоциацията за европейска интеграция и защита на човешките права. „….Целта е да се манипулира общественото мнение като избирателно се вадят определени пасажи, а отдолу се дават обяснителни текстове. Това е театър за наивници! Аз се притеснявам, наистина се срамувам и страхувам, от това, че прокуратурата действа така, както е действала по времето на Сталинисткия комунистически режим“. Той посочи, че в диалектиката има закон за преминаване на количествените натрупвания в качествени изменения.  „След като през последните десетина дни бяхме свидетели на безпрецедентно натрупване на откровени прокурорски глупости, на нелепици, изказани от ред прокурори, съвсем логично беше в един момент тази критична маса да премине в качествено изменение -  съобщението на една загрижена прокурорка, че пред Народното събрание са могли тези кибертерористи да манипулират напоителните системи и пръскалките да създадат опасност за националната сигурност и това се интерпретира като диверсия. За да замажат този гаф, който показва пълната безпомощност, който е симптом на, според мен психиатричен, се стигна до това безпрецедентно публикуване“ По думите му „свидетели сме на безпрецедентно и напоителното изнасяне на следствени материали“. „Без да се използва дори условно наклонение, се казва: „Този е извършител, ние имаме категорични доказателства, че тази фирма се е занимавала с кибертероризъм. В една нормална държава, особено в Щатите, тази фирма би занулила този прокурор и този прокурор никога не би си помислил да продължи да работи след такова изказване, защото това са невероятни репутационни щети без още да се знае за какво става въпрос“. Според юриста има презумпция, че в закона се влага здрав разум и логика и „затова тези действия на прокуратурата категорично не могат да бъдат закони“. Той подчерта, че презумпцията за невиновност е била директно „смачкана“ с изявленията на прокурора Гешев и „тази загрижена жена, която видя терористична атака в пръскалките, а тя се оказа и ръководител на звеното за антитероризъм в Специализираната прокуратура“. „Имам известно успокоение, че засега тези откровено гротескни измерения на прокуратурата са характерни повече за Специализираната прокуратура. Но ако ВСС и президентът допуснат господин Гешев да стъпи в длъжност, то цялата прокуратура ще добие този формат на бурлеска, на абсурд…“. ", "date": "2019.08.02", "title": "Адвокат Екимджиев: Прокуратурата действа, както е действала по времето на Сталинисткия комунистически режим"}
{"url": "https://www.faktor.bg/bg/articles/obrat-v-deloto-za-nap", "text": "Кристиян Бойков, сочен за извършител на хакерската атака срещу НАП, може да стане свидетел на обвинението. Новината съобщи специално за NOVA шефът на антимафиотите главен комисар Ивайло Спиродонов. Към момента 20-годишният Бойков е обвиняем по делото за източването и разпространението на лични данни на над 5 милиона българи и фирми.  По казуса обвинения бяха повдигнати и на други двама шефове в компанията, в която работи Бойков, припомнят от телевизията. Търговският директор на \"ТАД Груп\" Георги Янков и собственикът Иван Тодоров ще отговарят пред Темида за това, че умишлено са склонили Бойков към извършване на престъплението. И тримата замесени са на свобода. Бойков излезе от ареста срещу гаранция от 20 000 лева, а Тодоров - срещу 100 000. Британският премиер Борис Джонсън понесе първото си изборно поражение, след като неговата консервативна партия загуби частичните парламентарни избори в избирателния окръг Брекон и Радноршър в Уелс. Според официалните резултати кандидатката на проевропейската партия Либерални демократи Джейн Додс е победила кандидата на консервативната партия Крис Дейвис с 13 826 гласа срещу 12 401. Така парламентарното мнозинство на управляващите консерватори беше сведено до само един глас, което усложнява стратегията на Джонсън за Брекзит. борис джонсън Прочети повече на: http://www.informo.bg/bg/2019/08/02/%D0%BB%D0%B8%D0%B1%D0%B5%D1%80%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%BF%D0%BE%D0%B1%D0%B5%D0%B4%D0%B8%D1%85%D0%B0-%D0%BF%D0%B0%D1%80%D1%82%D0%B8%D1%8F%D1%82/ Британският премиер Борис Джонсън понесе първото си изборно поражение, след като неговата консервативна партия загуби частичните парламентарни избори в избирателния окръг Брекон и Радноршър в Уелс. Според официалните резултати кандидатката на проевропейската партия Либерални демократи Джейн Додс е победила кандидата на консервативната партия Крис Дейвис с 13 826 гласа срещу 12 401. Така парламентарното мнозинство на управляващите консерватори беше сведено до само един глас, което усложнява стратегията на Джонсън за Брекзит. борис джонсън Прочети повече на: http://www.informo.bg/bg/2019/08/02/%D0%BB%D0%B8%D0%B1%D0%B5%D1%80%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%BF%D0%BE%D0%B1%D0%B5%D0%B4%D0%B8%D1%85%D0%B0-%D0%BF%D0%B0%D1%80%D1%82%D0%B8%D1%8F%D1%82/ Британският премиер Борис Джонсън понесе първото си изборно поражение, след като неговата консервативна партия загуби частичните парламентарни избори в избирателния окръг Брекон и Радноршър в Уелс. Според официалните резултати кандидатката на проевропейската партия Либерални демократи Джейн Додс е победила кандидата на консервативната партия Крис Дейвис с 13 826 гласа срещу 12 401. Така парламентарното мнозинство на управляващите консерватори беше сведено до само един глас, което усложнява стратегията на Джонсън за Брекзит. борис джонсън Прочети повече на: http://www.informo.bg/bg/2019/08/02/%D0%BB%D0%B8%D0%B1%D0%B5%D1%80%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%BF%D0%BE%D0%B1%D0%B5%D0%B4%D0%B8%D1%85%D0%B0-%D0%BF%D0%B0%D1%80%D1%82%D0%B8%D1%8F%D1%82/ Британският премиер Борис Джонсън понесе първото си изборно поражение, след като неговата консервативна партия загуби частичните парламентарни избори в избирателния окръг Брекон и Радноршър в Уелс. Според официалните резултати кандидатката на проевропейската партия Либерални демократи Джейн Додс е победила кандидата на консервативната партия Крис Дейвис с 13 826 гласа срещу 12 401. Така парламентарното мнозинство на управляващите консерватори беше сведено до само един глас, което усложнява стратегията на Джонсън за Брекзит. борис джонсън Прочети повече на: http://www.informo.bg/bg/2019/08/02/%D0%BB%D0%B8%D0%B1%D0%B5%D1%80%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%82%D0%B5-%D0%BF%D0%BE%D0%B1%D0%B5%D0%B4%D0%B8%D1%85%D0%B0-%D0%BF%D0%B0%D1%80%D1%82%D0%B8%D1%8F%D1%82/ +", "date": "2019.08.02", "title": "Обрат в делото за хакерската атака срещу НАП! Кристиян Бойков може да стане свидетел на обвинението"}
{"url": "https://www.faktor.bg/bg/articles/spasi-sofiya-sprira-remonta-na-remonta-s-cheren-spisak-na-nekorektni-firmi", "text": "Фирми, които многократно не изпълняват своите задължения да строят или ремонтират качествено и в срок, да бъдат включени в черен списък, обяви кандидатът за кмет и активист на \"Спаси София\" Борис Бонев пред \"Дневник\". Това е една от мерките, заложени в неговата предизборна програма, наречена \"План за София\". Софийският феномен \"ремонт на ремонта\" е резултат от комбинацията между безидейно управление, отсъстващ надзор и безконтролно усвояване, смята той. За да се реши този системен проблем, гражданската организация \"Спаси София\" ще инициира промени в Закона за обществените поръчки и ще изисква стриктно прилагане на директивите на ЕС. Това ще позволи създаването на списък с фирми, които не се справят с качеството и договорените срокове. \"Подобна мярка със сигурност би имала дисциплиниращ ефект, защото никоя фирма не би искала да попадне в такъв списък\", убеден е Борис Бонев. Ако някоя реши да се пререгистрира, за да кандидатства отново за обществена поръчка, процедурата изисква предишен оборот, изпълнени предишни обекти, разясни той. Освен черния списък на фирми - галеници на общината, според Бонев трябва да се приложат още мерки за спиране на феномена \"ремонт на ремонта\". Първо заданията, които изготвя възложителят на обществената поръчка – Столичната община, трябва да се изработват обмислено и много професионално. Тук проличава липсата на капацитет в ръководството на общината да изготвя качествени задания за проектите на бъдещите ремонти. Втората задължителна мярка е изцяло да се преосмисли как точно Столичната община ще контролира пряко извършването на ремонтите. В момента на много от обектите контролът се извършва от частни фирми. \"В такива случаи се разчита само на това частната фирма да е съвестна. А общината има своите инструменти и законови задължения да извършва контрол на строителството и ремонтите. Как в Бургас, в Пловдив и Стара Загора се работи качествено, а там кметовете също са от ГЕРБ. Тук, в София, ръководството на общината начело с Фандъкова не знаят, не умеят и очевидно не искат да решат проблема с некачествените ремонти, защото това носи съответните ползи на определени фирми, както и ползи на хора, работещи в Столичната община\", обясни Бонев. Само при един ремонт - на ул. \"Граф Игнатиев\", Бонев смята, че общината е опростила глоби на фирмата изпълнител за 4.8 милиона лева за просрочването с още 86 дни на 300-дневния период за работа, както е по договор. По този конкретен случай активисти на \"Спаси София\" внесоха сигнал в Софийската градска прокуратура на 11 юли. Те са проучили, че много от 86-те дни признати за неработни заради обилни дъждове, всъщност валежите са били 0.3-0.4 л/кв.м за цялото денонощие – колкото една чаша вода, според справка на Националния институт по метеорология и хидрология.", "date": "2019.08.02", "title": "\"Спаси София\" сприра \"ремонта на ремонта\" с черен списък на некоректни фирми"}
{"url": "https://www.faktor.bg/bg/articles/zaev-ilindenskoto-vastanie-e-vik-za-obedinenie-razdeleniyata-ne-sa-patriotizam", "text": "Илинденското въстание е вик за обединение, а разделенията не са патриотизъм, подчерта македонският премиер Зоран Заев, който по повод националния празник на югозападната ни съседка 2 август изнесе реч край Мечкин камък, предава агенция „Макфакс“. „Всички ние, македонци, албанци, сърби, роми, бошняци, турци и всички други, смятаме, че е патриотично задължение да се помирим и обединим, а Мечкин камък трябва да бъде крайъгълен камък на единството и разбирателството, а не на разделението“, заяви Заев. Той добави, че македонците ще продължат и в бъдеще да градят страната си, както са я градили партизаните, партизанките, комитите и комитките. Заев изрази уважение и към героите, споменати в македонския химн, подчертавайки, че те се борят за бъдещето. „Илинденците от 1903 г. и вторият Илинден от 1944 г. се бориха за бъдещето, а не за миналото и затова всички сме деца на Илинден сега. Затова знамето на Крушевската република е вградено в химна“, допълни Заев.", "date": "2019.08.02", "title": "Заев: Илинденското въстание е вик за обединение, разделенията не са патриотизъм"}
{"url": "https://www.faktor.bg/bg/articles/novini/balgariya/remonti-na-hemus-vizhte-promenite-v-dvizhenieto", "text": "Напредва ремонтът на съоръженията по АМ \"Хемус\". В момента на магистралата се обновяват пет виадукта - при 19-и км, 35-и, 36-и, 37-и, 51-ви, както и тръбата за София на тунел \"Витиня\", съобщиха от Агенция \"Пътна инфраструктура\". За улеснение на пътуващите в петък и събота в отсечките с ремонт на автомагистралата ще има две ленти за пътуващите за Варна и една за София, а в неделя и понеделник - съответно две за София и една за Варна.  Ограничават временно движението в тунела \"Витиня\" На мостовите съоръжения на \"Хемус\", които не са обновявани от построяването им през 80-те години, се извършва ремонт на пътната част и стълбовете. Предвидено е полагане на нова асфалтова настилка, нова хидроизолация, както и съвременни системи за пътна безопасност. Стълбовете и фундаментите на виадуктите се усилват с нови бетонови кожуси, подобрява се противоземетръсната устойчивост. На виадуктите \"Потоп\" /19-ти км/ и \"Коренишки дол\" /36-ти км/ предстои изграждането на нова хидроизолация, нов асфалт и осигурителни системи за безопасност. При 51-ви км продължава работата по долното строене, без това да затруднява движението.", "date": "2019.08.02", "title": "Ремонти на \"Хемус\", вижте промените в движението"}
{"url": "https://www.faktor.bg/bg/articles/novini/balgariya/sds-otchitame-kato-uspeh-che-balgarskoto-pravitelstvo-posledovatelno-i-tselenasocheno-finalizira-sdelkata-za-f-16", "text": "\"СДС има официална позиция от 12 юли 2019 г., разпространена до всички медии, с която категорично застава зад решението на правителството  за закупуването на изтребители Ф-16\", се казва в официална позиция на СДС разпространена до медиите по повод изявление на премиера Борисов, „е партньорите в дясо не са подкрепили сделката.  \"Освен това, председателят на партията, евродепутатът Александър Йорданов и други представители на СДС в свои медийни участия и публични позиции, са заявявали многократно пълната подкрепа за сделката, която е важна не само за охраната на въздушното ни пространство, но  и препотвърждава евроатлантическата ориентация на България\", припомнят от \"Раковска\" 134. \"Нещо повече, с ратификацията на договора от Народното събрание, с актуализацията на бюджета и придвижването на плащането на изтребителите, се прекъсва порочната  практика България да губи огромни суми от авансови плащания по проекти, които  не се реализират впоследствие, но имат обвързващи договори, както се случи с АЕЦ „Белене“ . Слага се край и на опити и практики  да се прехвърля отговорността за плащане на следващи кабинети\", коментират от СДС и добавят: \"Отчитаме като успех, че  българското правителство последователно и целенасочено успя да финализира сделката за изтребителите  F 16 Блок 70\".", "date": "2019.08.02", "title": "СДС: Отчитаме като успех, че  българското правителство последователно и целенасочено финализира сделката за F-16"}
{"url": "https://www.faktor.bg/bg/articles/novini/balgariya/avgustovskite-zhegi-teparva-predstoyat", "text": "След съботния ден, в който ще вали и гърми на много места в страната, от неделя ни чака дълъг период на хубаво време, с повишаващи се температури, период, който може би ще продължи до средата на месеца. В края на следващата седмица и около 15-ти август ще има временни влошавания, ще превали и прегърми, но през по-голямата част от периода  времето ще бъде сравнително стабилно, предимно сухо и в отделни дни - топло и горещо.   Горещо се очертава да бъде след средата на другата седмица, особено в четвъртък и петък, когато на места ще видим температури и над 36, 37 градуса. Втора гореща вълна ще има към средата на август, синоптичните модели показват прогнозни температури, на места в Северна България и Тракия, до 40 -  41 градуса.", "date": "2019.08.02", "title": "Августовските жеги тепърва предстоят"}
{"url": "https://www.faktor.bg/bg/articles/nsi-shte-ni-prebroyavat-prez-2021-godina", "text": "Националният статистически институт (НСИ) вече се подготвя за преброяването на населението и жилищния фонд, което ще се проведе през 2021 година. Това обяви заместник-председателят на държавната статистика Диана Янчева, цитирана от БГНЕС. Преброяването предстои да се проведе на два етапа – чрез онлайн преброителна карта и чрез посещенията на отделните домакинства от преброители. „Подготвяме инструментариума и методологията. Да, има рискове, като във всяко едно изследване“, обясни Янчева и допълни: „Изненади винаги може да съществуват“. Според нея един от рисковете са предстоящите избори за местна власт. „Във всяко едно преброяване нашите основни партньори са общините и областите. За да сформираме общински и областни комисии за преброяването, ние трябва да изчакаме да минат местните избори, всякакви страсти да се уталожат и да започнем да работим активно“, посочи тя. Следващата година НСИ ще стартира пробно преброяване. Основната цел на преброяването е да събере и предостави качествена, съпоставима и изчерпателна информация за броя, демографската структура и социално-икономическите характеристики на населението. То е единственият изчерпателен източник на информация за броя и характеристиките на сградния и жилищния фонд, както и за броя, структурата и жилищните условия на домакинствата в страната. Темата с информацията за населението обаче е чувствителна, особено след хакерската атака в НАП. „Статистиката винаги е имала фокус върху информационната сигурност и сигурността на информацията, защото това са две различни неща. Ние боравим с чувствителна информация. Имаме бюджетни средства, с които се отнасяме сериозно към опазване на тайната“, увери Диана Янчева. „Не можем да бъдем лесно преодолени, но нека да не се лъжем, няма непреодолими прегради. Да кажем, че имаме на 100% информационна защита, това би било лъжа. Който ви го каже, просто лъже“, допълни зам.-председателят на НСИ. Тя каза, че в във времето назад е имало няколко опита за пробиване на системата на статистическия институт, но всички са били неуспешни. „Не съм ги броила колко са били, но сигурно не са малко. Поне досега защитите са сработвали и не е имало изтичане на информация“, категорична е Янчева.", "date": "2019.08.02", "title": "НСИ брои населението през 2021 г."}
{"url": "https://www.faktor.bg/bg/articles/politico-tramp-shte-sanktsionira-rusiya-zaradi-upotreba-na-himichesko-orazhie", "text": "Президентът Доналд Тръмп е подписал указ за налагане на санкции срещу Русия за използването на химическо оръжие при нападението през 2018 г. срещу двойния агент Сергей Скрипал и дъщеря му Юлия, пише американската редакция на Politico , като се позовава на двама американски държавни служители. Администрацията на Тръмп наложи група от санкции миналата година, както се изисква от закона от 1991 г. Същият закон изисква от президента да наложи втора група санкции, ако не може да се потвърди, че въпросната държава е спряла да използва химическо оръжие. Американските разузнавателни агенции не успяха да потвърдят това, въпреки че Москва продължава да отрича да е отговорна за атаката срещу Сергей и Юлия Скрипал.  Но Тръмп, който не държи да антагонизира руския президент Владимир Путин, не бърза с налагането на втората група санкции. Докато пътуваше за митинг в Синсинати в четвъртък той още веднъж отрече да съществува заплаха от руска намеса в изборите в САЩ. На въпрос на репортер дали Русия продължава да се меси в американските избори, американският президент отговори: „Вие не вярвате действително в това. Вярвате ли в това?“ От администрацията на държавния глава потвърдиха информацията, че Тръмп и Путин са разговаряли по телефона. Не е ясно дали са дискутирали предстоящите санкции. Говорител на Белия Дом заяви, че темата на разговора са били пожарите в Сибир и „търговията между двете страни“.  Президентът беше подтикнат да наложи втората група от санкции от писмо, изпратено до Тръмп по-рано тази седмица от ръководителите на Комисията по външна политика към Камарата на представителите, Елиът Ейнджъл и Майкъл МакКол. Конвенцията за забрана на химическите и биологическите оръжия, според тях, изисква да се наложат и втората група санкции в рамките на три месеца от използването на химическо оръжие. От атаките е минала повече от година, се пише още в писмото, затова ви призоваваме да предприемете незабавни действия, за да понесе Русия отговорността си за грубата употреба на химическо оръжие в Европа. Белият дом не коментира темата веднага. Държавният департамент и Министерството на финансите са подготвили пакета от санкции още в края на март, предаде „Ройтерс“, но оттогава чакат президента да го подпише. Скрипал е бивш офицер от военното разузнаване на Русия, който едновременно работеше и за британските разузнавателни служби. Той и дъщеря му Юлия бяха открити в безсъзнание през март 2018 г., след като бяха отровени. И двамата оцеляха при нападението, но местонахождението им не се знае от предполагаемото им изписването от болница във Великобритания. В отговор, САЩ и европейските държави изгониха няколко десетки руски дипломати, а САЩ наложи първата група санкции срещу Русия през Август 2018 г.", "date": "2019.08.02", "title": "Politico: Тръмп ще санкционира Русия заради употреба на химическо оръжие"}
{"url": "https://www.faktor.bg/bg/articles/novini/balgariya/istoritsite-nyama-da-kazhat-kakav-e-gotse-delchev-te-mogat-samo-da-potvardyat-ili-da-otrekat-onova-koeto-toy-samiyat-kazal-za-sebe-si", "text": "При визитата си в Северна Македония премиерът Бойко Борисов заяви, че очаква до октомври 2019 г. да има резултати от работата на съвместната българо-македонска комисия по въпросите от общата ни история и призова историците да работят денонощно. Председателят на комисията от българска страна професор Ангел Димитров коментира пред БНР „Не е възможно да се работи денонощно! Това може да стане, само ако нашите колеги са готови на това, но те не са и това е многократно доказано. Днес ще отправя дори една покана към нашите колеги – извънредно, на място което те изберат, ако искат дори да го приемат като курортно място в България, да направим среща в края на август, за да улесним работата си през насрочената иначе срещата през септември. Казвам това, защото на тази среща, която е предстояща, трябва да решим два основни въпроса – да завършим бележките си по учебниците на българското Средновековие и Османското владичество, но да решим и въпроса за Гоце Делчев. Очевидно това беше в центъра на вниманието на изказването на премиера, защото около личността на Гоце Делчев стана това напрежение, размяна на реплики, включително и на най-високо ниво. Многократно сме предлагали нашите срещи да бъдат по-чести, по-интензивни като работен ритъм, но нашите колеги смятат, че шест срещи, проведени за една година досега, са предостатъчни\" Въпреки срещите досега крайни бележки има единствено по учебния материал за античността, каза Димитров.  \"Дори за Средновековието все още не сме сложили точката на нашите окончателни разговори и дискусии“. „Нещата около Гоце Делчев за българската историческа наука са ясни. Историците няма да кажат какъв е Гоце Делчев. Те могат само да потвърдят или да отрекат онова, което той самият казал за себе си, за своето семейство, за средата в която е израснал. Различията тук са фундаментални“, каза ученият и подчерта, че в българската колегия не е имало „абсолютно никакъв опит за намеса“ от страна на политици.", "date": "2019.08.02", "title": "Историците няма да кажат какъв е Гоце Делчев, те могат само да потвърдят или да отрекат онова, което той самият казал за себе си"}
{"url": "https://www.faktor.bg/bg/articles/novini/svyat/nad-7-vzriva-v-bankok-do-sgradata-na-sreshtata-na-varha-na-asean", "text": "Седем експлозии са избухнали тази сутрин в централните райони на Банкок, където се провеждат работни срещи на върха на Асоциацията на страните от Югоизточна Азия и партньорите от ЕС, САЩ, Русия и Китай, предаде БГНЕС. Засега е известно за двама пострадали, съобщава телевизия Нейшън. Първите 3 експлозии са чути една след друга на интервали от 5 до 7 минути, непосредствено след 5:00 ч. местно време в района на Прату Нам и 2 на 300 метра от първата експлозия, на първия етаж на хотел, където има търговски центрове. По време на първия взрив двама общински работници, събиращи боклука, са били ранени, тъй като импровизираното взривно устройство е било скрито в купчина сухи листа. Още две експлозии са станали около 8 ч. местно време под метростанцията „Чонгнонси“ в района, където се намират централните офиси на няколко банки и редица посолства, включително руското,. Никой не е ранен при тези експлозии. Около 9:30 се чули още две експлозии в района на улица близо до комплекса от правителствени сгради. Все още не е известно дали има пострадали при тези експлозии. Друга експлозия е станала около 10:00 часа в сградата на Генералния щаб на въоръжените сили на Тайланд. На същото място полицейските сапьори откриха два подозрителни предмета, които могат да се окажат самоделни взривни устройства. Други 2 експлозии са избухнали приблизително по същото време в основния комплекс от правителствени сгради в северните покрайнини на Банкок. Никой не е пострадал при експлозиите. Полицията издаде предупреждение към жителите и посетителите на града за предпазливост и необходимостта да съобщават за всеки подозрителен предмет. Премиерът на Тайланд Прают Чан-Оча категорично осъди атентатите и обеща бързо откриване на извършителите.", "date": "2019.08.02", "title": "Над 7 взрива в Банкок до сградата на срещата на върха на АСЕАН"}
{"url": "https://www.faktor.bg/bg/articles/moskva-predlozhi-na-sasht-da-nalozhat-moratorium-na-razpolaganeto-na-raketi-sas-sreden-i-malak-obseg", "text": "Русия заяви, че е предложила на САЩ да наложат мораториум на разполагането на ракети със среден и малък обсег, предадоха ТАСС, Ройтерс и Франс прес. Предложението на Москва е във връзка с официалното оттегляне днес на Вашингтон от Договора за ликвидиране на ракетите със среден и малък обсег. \"Предложихме на САЩ и на други страни членки на НАТО да обмислят възможността за налагане на същия мораториум върху разполагането на ракети с междинен обсег, като обявения от Владимир Путин\", заяви руският заместник-министър на външните работи Сергей Рябков. Според Рябков обаче не бива да се вярва на декларациите на НАТО, че алиансът няма да разположи такива оръжия. Руското предложение към САЩ и НАТО да обявят мораториум на разполагането на ракети със среден и малък обсег в Европа не заслужава никакво доверие, защото Москва вече е разположила такива ракети, заяви днес в Брюксел генералният секретар на НАТО Йенс Столтенберг, цитиран от Ройтерс. Столтенберг подчерта, че в Европа няма нови ракети на САЩ и НАТО, но има все повече нови руски ракети. Генералният секретар на НАТО увери, че алиансът не иска нова надпревара във въоръжаването, но и че ще вземе мерки за сдържане на заплахата от руските ракети.  Съединените щати официално се оттеглиха днес от Договора за ликвидиране на ракетите със среден и малък обсег, след като обвиниха Русия, че е разработила забранена от договора ракета и че е нарушила договорните си задължения - твърдения, които Москва отрича, отбелязва Ройтерс.", "date": "2019.08.02", "title": "Москва предложи на САЩ да наложат мораториум на разполагането на ракети със среден и малък обсег"}
{"url": "https://www.faktor.bg/bg/articles/i-spiridonov-tvardeniyata-che-hakerat-kristiyan-boykov-e-obuchaval-eksperti-ot-gdbop-e-izmislitsa", "text": "\"Разкодирането на компютрите стана чрез камерите от системата за сигурност на ТАД-Груп\", съобщи пред Нова телевизия директорът на ГДБОП Ивайло Спиридонов. \"Впоследствие следата оставена в базата на НАП съществува и на компютъра на Кристиян Бойков, както и текста на мейла, който уж бил изпратен от руски хакер\", каза още той. Той добави, че в компютъра на Бойков има следи, че се е опитвал да хакне 49 фирми, списъкът на които се намирал пак в компютъра. \"Това е само част от нещата, има още много неща, които са събрани\", каза Спиродонов. \"За нас има достатъчно данни, които сочат евентуалния поръчител\", заяви той, но не конкретизира имена. На въпрос дали става дума за Атанас Чобанов от \"Бивол\" Спиридонов отговори уклончиво. По думите му, твърденията, че Бойков е обучавал експерти от ГДБОП е измислица.", "date": "2019.08.02", "title": "И. Спиридонов: Твърденията, че хакерът Кристиян Бойков е обучавал експерти от ГДБОП е измислица"}
{"url": "https://www.faktor.bg/bg/articles/novosibirsk-putin-i-pravitelstvoto-v-ostavka-video", "text": "Град Новосибирск подкрепи с митинг арестувания в Москва руски опозиционен лидер Алексей Навални и призива му за протест утре, 3 август. \"Путин и правителството-в оставка\" е наречено мероприятието.  Ораторите настояваха това да стане веднага заради безпримерните престъпления на режима. Те го обвиняват дори за пожарите в Сибир и за гешефт  с Китай. \"Длъжни сме да подкрепим московската опозиция, която се бори за нас, за нашите деца. Всичко започва с Москва... Кога ще имаме права, когато умрем? \", заяви ораторка.  Режимът на Путин е фашистки, категорични са протестиращите. Протестът ще настоява за честни и свободни избори.", "date": "2019.08.02", "title": "Новосибирск: Режимът на Путин е фашистки - веднага в оставка (ВИДЕО)"}
{"url": "https://www.faktor.bg/bg/articles/bild-shefat-na-folksvagen-targuva-s-erdogan", "text": "Шефът на VW Дийс търгува с Ердоган, пише в. \"Билд\", цитиран от БГНЕС. Според коментара на вестника много немци не пътуват в Турция заради президента Ердоган.  „Немци лежат в затвора. Заради Ердоган. А сега VW иска да построи завод в Турция? Ердоган, турският деспот, който седи в дворец от 1000 стаи, затваря опозиционни фигури, заплашва пресата и съдебната система“, пише изданието.  Според най-тиражния вестник в Германия фактите са следните:  Месеци наред се спекулира къде концернът VW (650 000 работници) иска да построи още един завод. Претовареният завод на Skoda в Чехия ще бъде облекчен, там ще се произвежда бестселърите Superb и Passat. Ще бъдат създадени 2000 работни места. Инвестиция: висока трицифрена милионна сума.  Решението ще се вземе от Надзорния съвет в края на месеца, като България и Турция са в надпреварата. \"Билд\" пише, че в България емоциите кипят.  „Носят се слухове, че решението е взето, а VW по-скоро ще „прибере“ по-високите субсидии в Турция. Освен това също се твърди, че бившият канцлер и приятел на Путин Герхард Шрьодер най-малкото е „дърпал“ конците.  Какво казва VW? Официално нищо, твърди \"Билд\". Според негова информация, в борда на VW се говори много за решение в полза на Турция с местоположение в района на пристанищния град Измир.  „Аргументите на VW: Хиляди немски компании работят в Турция от десетилетия, включително практически всички доставчици. Над 250 000 души са заети в турската автомобилна индустрия за автомобилно оборудване, има квалифицирани работници и инженери, добра инфраструктура“.  Според \"Билд\" деликатният характер на плановете е бил обект на интензивни дебати в концерна, а главният изпълнителен директор Херберт Дийс – за когото се твърди, че лично се е срещал с Ердоган в хода на преговорите – е активирал кабинета на канцлера. Оттам имало зелена светлина за всяко решение, което ще обвърже Турция по-близо с Европа и НАТО. А завод на VW е толкова силен сигнал.  В концерна случаят с Турция се украсява, заключава \"Билд\" и се позовава на мениджър от концерна, според когото: “Такова едно решение е за 40 години, дори Ердоган да не управлява дълго.”", "date": "2019.08.02", "title": "\"Билд\" с тежки обвинения: Шефът на \"Фолксваген\" търгува с деспота Ердоган"}
{"url": "https://www.faktor.bg/bg/articles/rusiya-smyatala-vazstanovyavaneto-na-mezhdunarodnoto-pravo-za-svoe-osnovno-zadalzhenie-na-balkanite", "text": ". Новоназначеният руски посланик в Сърбия Александър Боцан-Харченко заяви, че Русия ще подкрепи \"компромисно и креативно решение\", договорено между Белград и Прищина, което Русия може да защити в Съвета за сигурност на ООН, предава електронното издание на белградската медия \"Б92\", като се позовава на Танюг.  В интервю пред сръбската държавна агенция, посланика изтъкна, че смята „възстановяването на международното право в региона“ като свое основно задължение като руски посланик в Сърбия и смята, че опитът и разбирането на сръбските интереси, свързани с Русия, както в региона, така и в Европа, ще му помогнат да възприеме бъдещото развитие на двустранните отношения между двете страни и по-специално сътрудничеството, във връзка с косовския въпрос, цитира \"Фокус\". „Що се отнася до региона и предвид опита от участието ми в международните преговори в Дейтън и така наречения процес по преговорите за статута на Косово, считам че моята задача е да допринеса за стабилизирането на целия регион\", добави Боцан-Харченко. Тази задача, както той подчерта, е базирана на държавна политика и сътрудничеството, което стана съвсем ясно по време на срещата на президентите Путин и Вучич, която се проведе през януари, продължава той. „Единственото възможно решение е компромисното решение и нашите западни партньори трябва да променят своята позиция. Доказателство за това са последните събития в Косово и ситуацията, която понякога е на ръба на значителни инциденти. В момента използвам много дипломатични изрази, но ситуацията е доста тревожна. Говоря от свое име, предвид моя опит в последно време“, добави Боцан-Харченко.  Когато беше запитан за перспективите за възобновяване на диалога между Белград и Прищина, посланикът отговори, че условията за възобновяване все още не са изпълнени, тъй като косовското 100-процентови мита остават в сила, а Прищина не показва готовност за прилагане на предварителните споразумения. „От друга страна виждаме, че някои водещи държави от ЕС заявяват и искат да играят по-активна роля, което би спомогнало за възобновяването на диалога, но нека ви припомня още веднъж – те трябва да приложат натиск над Прищина“, подчерта той.  „Сърбия играе и ще играе съществена роля в региона. Казвам това без да се опитвам да омаловажавам значението и на другите държави“, продължи руския дипломат. „Когато обсъждаме регионалната стабилност, тя няма нищо общо с това, колко е голяма въпросната държава, а с потенциала за установяване на сътрудничество между всички, основано на взаимно уважение“, завърши Боцан-Харченко.", "date": "2019.08.02", "title": "Русия смятала възстановяването на международното право за свое основно задължение на Балканите"}
{"url": "https://www.faktor.bg/bg/articles/polsha-maha-danatsite-za-mladite-hora-koito-rabotyat-v-stranata", "text": "Полското правителство е решило да премахне данъка върху доходите на около 2 млн. млади хора, които в момента работят в страната, съобщава Би Ти Ви. Новият закон влезе в сила на 1 август, като целта му е да убеди младите поляци да останат в родината си вместо да търсят по-добре платена работа в Европейския съюз, пише “Индипендънт”. Близо 1,5 млн. души са напуснали Полша през последните 15 години в търсене на по-добра работа в Западна Европа. Голяма част от емигрантите са млади хора, възползвали се от свободата на придвижване в ЕС след присъединяването на страната през 2004 г. \"Все едно жителите на цяла Варшава са си тръгнали, това е огромна загуба и трябва да спре. Младите хора трябва да останат в Полша”, коментира премиерът на страната Матеуш Моравиецки. Масовата емиграция е довела до огромна липса на квалифицирана работна ръка, като всеки трети работодател се оплаква от недостига на работници. Новият закон предвижда всеки поляк на възраст под 26 години, който печели помалко от 85 500 злоти на година (38 475 лв.)  да не плаща данък върху доходите си. Прагът е доста висок, тъй като средната работа заплата в Полша е около 60 хил. злоти (27 000 лв.) на година. Местното правителство се надява, че новият закон ще обърне тенденцията и ще задържи младите хора в страната.", "date": "2019.08.02", "title": "Полша маха данъците за младите хора, които работят в страната"}
{"url": "https://www.faktor.bg/bg/articles/padnalo-pri-buryata-v-kardzhali-darvo-smazalo-avtomobila-na-bashtata-na-tsveta-karayancheva", "text": "Паднало дърво при бурята в Кърджали е смачкало автомобила на бащата на председателя на Народното събрание Цвета Караянчева. Това обяви самата тя в профила си във Фейсбук и дори сподели снимки от инцидента. „Колата на баща ми след снощния ураган в Кърджали. Пак малкия дявол - просто смачкани ламарини. Огромно съчувствие на съгражданите, претърпели по-сериозни щети, кураж и успех на екипите, които разчистват последиците”, написа в профила си Цвета Караянчева.", "date": "2019.08.02", "title": "Паднало при бурята дърво смачка колата на бащата на Цвета Караянчева"}
{"url": "https://www.faktor.bg/bg/articles/gartsiya-e-obhvanata-ot-saharski-goreshtini", "text": "Съседна Гърция е обхваната от сахарски горещини. Метеоролозите прогнозират захлаждане чак след уикенда.   Днес температурата вече на места достигна 40 градуса, а за утре прогнозите са за 43 градуса. Районите с много високи температури са Пелопонес, Тесалия и Фтиотида. Хотелиерите предупреждават туристите да са внимателни с препоръки да избягват престой под слънцето в обедните часове. На пътуващите се препоръчва да карат със съобразена скорост и ако е възможно да пътуват в късните следобедни часове. Към всички общини в страната има отворени климатизирани зали за възрастни хора, както и за всички, които нямат възможност да си осигурят охлаждане на жилището. Екипи на социалното министерство проверяват условията на труд за работещите в тези дни. От понеделник се очаква спад на температурите в рамките до 35 градуса.", "date": "2019.08.02", "title": "Гърция е обхваната от сахарски горещини"}
{"url": "https://www.faktor.bg/bg/articles/fsb-rusiya-zadarzhani-sa-teroristi-koito-sa-podgotvyali-napadenie-sreshtu-voenna-chast", "text": "Във Владимирска област са задържани участници в терористична клетка, които са подготвяли нападение срещу военна част, разказаха от местното управление на Федералната служба за сигурност на Русия (ФСБ), предава РИА Новости. В операцията са участвали и служители на ведомството от Рязанска област.  Съобщава се, че задържаните са планирали да завладеят оръжие и боеприпаси „с помощта на съучастници“. Точният брой фигуранти не се уточнява, но е известно, че престъпниците са били ръководени от местен жител, роден през 1999 година. Възбудено е наказателно дело за съдействие на терористична дейност, като максималният срок на наказанието за това е доживотен затвор.", "date": "2019.08.02", "title": "ФСБ (Русия): Задържани са терористи, които са подготвяли нападение срещу военна част"}
{"url": "https://www.faktor.bg/bg/articles/zhurnalist-prekaleno-mnogo-nadtsenyavame-slavi-trifonov", "text": "„Появата на Слави Трифонов ще бъде помощ от един извънсистемен играч за системните партии. Ролята му е да остане на масата с добри карти, да направи средно голяма партия, от която ще пострадат и ГЕРБ, и БСП, и други партии, но няма да пострадат толкова, колкото, ако него го нямаше. На едни избори, при които твърдите електорати толкова се стопяват, а огромната част от населението не гласува, това е доста по-опасна ситуация, отколкото, ако се появят такива изпускателни клапани като Трифонов, които вдигат избирателната активност и системните партии са доволни“. Това коментира в предаването „Хоризонт за вас на БНР“ Веселин Стойнев, зам.-главен редактор на сп. „Икономист“. Някои от думите му са доста странни, да не кажем по-силна дума, ще допълним.  Според него тепърва предстои да се видят реакциите на обявеното от Трифонов намерение да създаде партия: „Това зависи от целта на целия му политически проект. Сега обявената му заявка за партия е тя да стане ракета-носител за местните избори в София за Мая Манолова. Балотажът ѝ е сигурен, победата също, ако реши да се кандидатира все пак. Второто обяснение за мен за появата на Трифонов сега – то е по-логично и по-достоверно, е, че той играе стратегическа роля в услуга на ГЕРБ, да обере протестния задаващ се вот… Важната стратегическа услуга, която би направила появата на партията на Слави Трифонов, е, че протестният вот се канализира в нещо приемливо\". Според журналиста „прекалено много надценяваме Слави Трифонов\": „Той е отдавна очакван да се появи и елементът на изненадата във всяка една стратегическа победа го няма. Освен това той е доста подобен на Борисов като типаж – някакъв мачо, който стои отгоре и пръска своята харизма надолу към населението, и евентуално би могъл да поправи някакви злини. Не съм сигурен, че този филм гражданите искат отново да го гледат. Не вярвам да има голям помитащ потенциал, подобен на този на Симеон Сакскобургготски…“. Веселин Стойнев коментира и други актуални теми, които показват страната ни като слаба: „За първи път се сблъскахме с явление, което може би ще стане част от ежедневието ни – киберсигурността, кибертероризма, кибератаки срещу властта. Прокуратурата показа нещо – че едни хора съзнателно се опитват да ударят по държавни институции. От друга страна виждаме държавни институции, които не са достатъчно добре защитени, което не е новина“. Стойнев посочи и друга демонстрация на бездействие от страна на държавата - проблемът с африканската чума по свинете: „Отново слаба държава и бездействие“.", "date": "2019.08.02", "title": "Журналист: Прекалено много надценяваме Слави Трифонов"}
{"url": "https://www.faktor.bg/bg/articles/nato-obvini-v-deklaratsiya-rusiya-za-razpadaneto-na-dogovora-za-yadrenite-orazhiya", "text": "НАТО обвини в декларация Русия за разпадането на договора за ядрените оръжия с междинен обсег     Русия продължава да нарушава споразумението за ядрените оръжия с междинен обсег въпреки увещанията на САЩ и съюзниците от НАТО, включително и дадената й финална възможност в продължение на шест месеца да спази своите задължения по договора, се казва в декларация на Северноатлантическия съвет, публикувана на сайта на Алианса днес.      В резултат на това решението на САЩ да се изтеглят от договора, което напълно се подкрепя от съюзниците от НАТО, сега влиза в сила.     Русия носи цялата отговорност за разпадането на договора. Съжаляваме, че тя не показва желание и не прави видими стъпки да се върне към спазването на международните си задължения. Не може да продължава положение, при което САЩ изцяло спазват договора, а Русия - не, се казва в декларацията.     НАТО ще отговори по премерен и отговорен начин на значителните рискове, които руската ракета 9М729 представлява за сигурността на съюзниците. Ние съгласувахме балансиран, координиран и отбранителен пакет от мерки, който да гарантира, че способността на НАТО за сдържане и отбрана ще остане надеждна и ефикасна.     Съюзниците са твърдо ангажирани със запазването на ефективен международен контрол над въоръженията, разоръжаването и неразпространението. Затова ние ще продължим да отстояваме, да укрепваме и по-нататък да засилваме контрола над въоръженията, разоръжаването и неразпространението като ключов елемент от евроатлантическата сигурност, отчитайки сегашното положение със сигурността. НАТО ще продължи също така да се стреми към конструктивни отношения с Русия, когато нейните действия позволяват това, заключава декларацията на Северноатлантическия съвет.", "date": "2019.08.02", "title": "НАТО обвини Русия за разпадането на договора за ядрените оръжия"}
{"url": "https://www.faktor.bg/bg/articles/novini/svyat/yuli-2019-godina-e-nay-topliyat-mesets-otkakto-se-vodi-statistika", "text": "Предварителен анализ на температурните данни сочи, че месец юли 2019 година ще стане най-топлият, откакто се води статистика от 1880 година, съобщи ВВС. Оценката е направена от европейската служба за климатичните промени \"Коперник\".  Юли по традиция е най-топлият месец, но тази година бяха счупени редица температурни рекорди в Европа - живакът в Белгия, Франция, Германия и Холандия скочи до 40 градуса и то за няколко поредни дни. Това подклажда опасенията на учените, че причиненото от човешката дейност глобално затопляне се ускорява, подчерта доктор Фрея Вамбьорг от \"Коперник\". \"Този месец в частност беше много горещ, но това не е основният въпрос. Проблемът за мен е, че и миналият месец беше много топъл, всички месеци на 2019-а бяха по-топли в сравнение с предишни години. Тази тенденция ще продължи, ако не направим нещо за намаляване на парниковите газове\". Горещата вълна от Европа достигна Арктика, където причини огромни по площ горски пожари, и Гренландия, където ускори топенето на ледовете. През юли Гренландия е загубила над 160 милиарда тона лед, което е довело до покачване с половин милиметър на нивото на световния океан.", "date": "2019.08.02", "title": "Юли 2019 година е най-топлият месец откакто се води статистика"}
{"url": "https://www.faktor.bg/bg/articles/istorik-kontraproduktivno-e-polititsite-da-se-mesyat-v-diskusiyata-za-obshtata-ni-istoriya-sas-severna-makedoniya", "text": "Професор Петър Тодоров, член на съвместната българо-македонска Комисия по историческите и образователните въпроси, смята, че политиците не трябва да поставят срокове, в които трябва да се намери решение за Гоце Делчев, както е направил българския премиер Бойко Борисов, който посочи октомври като краен срок. ,,Единственото задължително на този свят е да се умре, а дали ще вземем решение до октомври ще покаже времето. Най-добре е политиците да не ни притискат и да не поставят срокове, защото това е контрапродуктивно за самата дискусия, защото в тези условия политиците от двете страни работят под натиск, че трябва да се постигне нещо и тогава има голям риск да се вземат лоши и неадекватни решения, които може да бъдат контрапродуктивни“, заяви Тодоров, цитиран от ''Фокус\". Тодоров заяви, че ако Гоце Делчев, една от най-значителните личности в историята, бъде обявен за българин, македонците няма да имат основание защо да отбелязват паметта му. ,,Тъй като, ако той е бил българин, не виждам причина защо ние, македонските граждани, бихме имали основание да отбелязваме паметта му“, посочи историкът.", "date": "2019.08.02", "title": "Македонски историк с нова провокация: Ако Гоце Делчев е българин, защо трябва да го честваме заедно?"}
{"url": "https://www.faktor.bg/bg/articles/zhenite-v-sauditska-arabiya-shte-da-poluchavat-pasporti-i-patuvat-v-chuzhbina-bez-saglasieto-na-nastoynik", "text": "Жените в Саудитска Арабия на възраст над 21 години вече ще могат да получават паспорти и да пътуват в чужбина без предварителното съгласие на настойник от мъжки пол, обяви правителството в Рияд. Според правителствения вестник паспорт ще бъде издаден на всеки саудитски поданик, който подаде съответната молба. Медиите в страната посочват, че новото правило ще важи за жените над 21 години.   Досега жените в Саудитска Арабия трябваше да получават разрешение от някои от настойниците си - съпруг, баща или друг роднина от мъжки пол - за да се омъжат, да си подновят паспорта или да излязат от страната.   Решението е поредната от серията мерки за либерализация, въведени от престолонаследника принц Мохамед бин Салман. Най-емблематичната от тези реформи беше тази от юни миналата година, когато беше разрешено на жените да шофират. Саудитките отскоро могат също така да присъстват на футболни мачове и да бъдат наемани на длъжности, които преди са били стриктно запазени за мъжете.", "date": "2019.08.02", "title": "Жените в Саудитска Арабия ще  да получават паспорти и  пътуват в чужбина без съгласието на настойник"}
{"url": "https://www.faktor.bg/bg/articles/chelen-udar-v-rusiya-ima-zhertvi-i-raneni", "text": "Най-малко петима души загинаха, а поне 18 пострадаха при жестока катастрофа в Русия, предаде ТАСС. Автобус с около 30 души на борда се е ударил челно в камион в района на южния град Ставропол в малките часове на днешния петъчен ден. При удара смъртта си са намерили поне петима души. Местните власти са изразили опасения, че броят на жертвите може да се увеличи. \"Състоянието на 15 от ранените е критично\", са посочили от болницата, където са били хоспитализирани хората. Оцелели от кървавото меле пътници са разказали, че водачът е заспал зад волана и автобусът е навлязъл в насрещното  платно.", "date": "2019.08.02", "title": "Челен удар в Русия, има жертви и ранени"}
{"url": "https://www.faktor.bg/bg/articles/edin-deputat-ostana-da-krepi-kabineta-boris-dzhonsan", "text": "Либералдемократите спечелиха частичните избори в Брекън и Радноршър в Уелс, което свежда мнозинството на премиера Борис Джонсън в Камарата на общините до един депутат, пише \"Гардиън\". Борис Джонсън получи сериозен удар, отбелязва изданието, цитирано от БТА. Победата на кандидата на либералдемократите означава, че работното мнозинство на новия премиер в Камарата на общините е сведено до само един депутат. Това ще бъде използвано като знак, че избирателите са обезпокоени от обещанието на Борис Джонсън да напусне ЕС без споразумение, ако прецени, че е необходимо, отбелязва вестникът. Борис Джонсън загуби първия изборен тест срещу антибрекзит коалиция, пише \"Ню Йорк таймс\". При първия електорален тест за новия британски премиер консерваторите загубиха вчерашните предсрочни избори в уелския избирателен район Брекън и Радноршър, отбелязва изданието. Вестникът допълва, че през първата седмица във властта Джонсън се е опитал да си създаде образ на енергичен лидер, решен да изведе Великобритания от ЕС до крайния срок 31 октомври и готов да рискува с неорганизирано излизане от съюза, ако е нужно. Но вчерашната загуба е напомняне за крехкостта на позицията му в парламента. Мнозинство от депутатите в Лондон вече гласуваха против Брекзит без споразумение, а в законодателния орган са в ход още действия за блокиране на подобен развой, отбелязва \"Ню Йорк таймс\". За да увеличи шансовете си на изборите в Уелс, Либералдемократическата партия, която се представи добре на последните местни и европейски избори, формира \"Коалиция на оставането (в ЕС)\" заедно с други партии единомишленици. Това превърна Брекън и Радноршър в нещо като тест за бъдещо сътрудничество сред противниците на Брекзит, коментира вестникът. \"Индипендънт\" отбелязва за частичните избори, че поражението на торите ще създаде още предизвикателства за прокарване на Брекзит в парламента и може да увеличи шансовете за нови предсрочни парламентарни избори. При евентуални предсрочни избори Борис Джонсън би си осигурил мнозинство в Камарата на общините само ако Обединеното кралство излезе на 31 октомври без споразумение, показва проучване, цитирано от \"Дейли телеграф\". Консерваторите биха имали 7-процентна преднина пред Лейбъристката партия и биха неутрализирали подкрепата за Партията на Брекзит, ако премиерът свика предсрочни парламентарни избори след евентуален Брекзит без споразумение, сочи анализ на компанията \"Комрес\". При всички останали сценарии - включително избори преди Брекзит, ново продължаване на крайния срок за излизане от ЕС или след напускане със споразумение, подобно на това на Тереза Мей - консерваторите биха останали без мнозинство. Борис Джонсън постави в резиденцията си на \"Даунинг стрийт\" 10 часовник, отброяващ оставащото време до Брекзит, пише \"Дейли мирър\". По данни на вестника в сряда такъв часовник е бил поставен в партийната централа на торите, а от вчера часовник има и на \"Даунинг стрийт\" 10, където ще бъде поставен в кабинета на Джонсън. Часовникът ще отброява дните, часовете, минутите и секундите до точните дата и час на излизане на Великобритания - 23 ч. британско време на 31 октомври. Часовникът е дигитален, с петсантиметрови червени цифри, и може да се види от 23 метра разстояние.  ", "date": "2019.08.02", "title": "Един депутат остана да крепи кабинета \"Борис Джонсън\""}
{"url": "https://www.faktor.bg/bg/articles/novini/svyat/kondoliza-rays-ukrayna-ne-mozhe-da-stane-chlen-na-nato-v-blizko-badeshte", "text": "Бившият държавен секретар на САЩ Кондолиза Райс смята, че Украйна не може да стане част от НАТО в близко бъдеще. Това заяви тя в интервю пред украинското издание \"Новое время\", цитирано и от руските медии. \"Смятам, че сега това не е възможно. Това е защото НАТО е консенсусна организация и не смятам, че сега ще се получи консенсус. Смятам, че сега ще бъде сложно дори да се достигне консенсус и за Плана за действия за членство в НАТО\", каза бившият държавен секретар на САЩ, посочват izbori.bg. Тя отбеляза, че Украйна може да се приближи към Алианса дори без формално съгласие. Според нея, това може да стане чрез комисията Украйна-НАТО. В рамките на тази организация, по думите на бившия държавен секретар, трябва да се разшири работата на НАТО за подготовка на военните и гражданско-военни отношения в демократичните общества. Украинският парламент през февруари по предложение на бившия президент Петро Порошеко прие конституционни промени, които закрепват курса на страната към ЕС и НАТО. Еврокомисарят по политиката на съседство и разширение на ЕС Йоханес Хан заяви, че да се говори за членство на Украйна в ЕС в близките години е нереалистично. Киев трябва да се концентрира върху прилагането на споразумението за асоциация в ЕС. Бившият генерален секретар на НАТО Андерс Фог Расмусен заяви, че за влизане в алианса Украйна трябва да достигне редица критерии, чието реализиране изисква повече време. Експертите полагат, че Киев не може да претендира за членство на НАТО в близките 20 години.", "date": "2019.08.02", "title": "Кондолиза Райс: Украйна не може да стане член на НАТО в близко бъдеще"}
{"url": "https://www.faktor.bg/bg/articles/gdbop-zakopcha-chetirima-pedofila", "text": "Служители на отдел \"Киберпрестъпност\" в ГДБОП задържаха четирима мъже, занимавали се с онлайн сексуална експлоатация и кибертормоз на деца, съобщиха от пресцентъра на МВР.  Установено е, че за осъществяване на първоначалните си контакти с набелязаните жертви те са използвали основно Фейсбук, а след спечелване на доверието на невръстните, комуникация продължавала чрез чат приложения. След като успешно склонявали децата да споделят собственоръчно създадените от тях снимки и видеа, започвал процес на изнудване за създаване на други подобни материали и дори оказване на натиск за срещи на живо. Задържаните практикували различни професии от области в страната: Бургас, София, Варна - един от тях работел на бензиностанция, друг бил служител на мобилен оператор, трети - моряк, а четвъртият е безработен. В хода на процесуалните действия в едно от иззетите устройства на моряка, служителите на ГДБОП установили няколко папки с множество снимки на малки деца, играещи си в Морската градина в Бургас. Предстои установяване самоличността на заснетите деца. За задържания столичанин сигналът до антимафиотите бил получен от партньорите им от Департамента за вътрешна сигурност на САЩ - Homeland Security Investigations. Касаело се за засечена кореспонденция в чат приложението \"KIK\" по време на международно разследване с участието и на властите от Нова Зеландия. От ГДБОП апелират за завишен родителски контрол по време на лятната ваканция.", "date": "2019.08.02", "title": "ГДБОП закопча четирима педофила след сигнал на американския Департамент за сигурност"}
{"url": "https://www.faktor.bg/bg/articles/rusiya-testa-voenen-internet", "text": "Руската армия изпробва работата на своя \"военен интернет\", съобщи вестник \"Известия\", позовавайки се на източници в министерството на отбраната. Според информацията обменът на данни е осигурен от високо защитена локална безжична мрежа, която позволява прехвърлянето на големи файлове, включително аудио и видео информация, на разстояние повече от 2000 км., посочва dir.bg. По време на ученията са използвани цифровите и мобилни системи за видеоконференции МКС-П и МК ЗВКС, както и станцията за космическа връзка P-438-H \"Белозер\". В тестовете са участвали над 4500 военнослужещи. Новата система ще предава информация на разстояние от няколко хиляди километра. Министерството отбеляза също, че всички комуникационни канали са надеждно защитени от хакване, а данните са криптирани. Руските въоръжени сили започнаха работа по създаването на суверенен интернет през 2019 година. Затворената система за цифров обмен на информация бе наречена мултисервизна транспортна комуникационна мрежа (MTCC).", "date": "2019.08.02", "title": "Русия теста своя \"военен интернет\""}
{"url": "https://www.faktor.bg/bg/articles/eduard-snoudan-s-novi-skandalni-razkritiya", "text": "Бившият cътрудник нa aмeрикaнcкaтa Aгeнция зa нaциoнaлнa cигурнocт Eдуaрд Cнoудън e нaпиcaл мeмoaри. Книгaтa му щe ce пoяви нa пaзaрa нa 17 ceптeмври, прeдaдe AР. Издaтeлcтвo \"Мeтрoпoлитън букc\", кoeтo пeчaтa книги зa \"Мaкмилaн пъблишърc\", oбяви, чe книгaтa нa Cнoудън \"Пocтoянeн зaпиc\" щe бъдe публикувaнa eднoврeмeннo в 20 cтрaни, в тoвa чиcлo CAЩ, Гeрмaния и Вeликoбритaния. В нeя Cнoудън, кoйтo дoпринece зa изтичaнe нa клacифицирaни дoкумeнти и пoрoди дeбaти зa прaктикaтa нa aмeрикaнcкoтo прaвитeлcтвo зa eлeктрoннo cлeдeнe, щe oпишe рoлятa cи в cъбирaнeтo нa мeтaдaнни и щe рaзкaжe зa кризaтa нa cъвecттa, кoятo гo e нaкaрaлa дa oткрaднe ceкрeтнитe дoкумeнти прeз 2013 г. и дa ги cпoдeли c журнaлиcти. Пoвeчe пoдрoбнocти зa мeмoaритe нe ce cъoбщaвaт. Cнoудън нaпиca в Тwittеr, чe книгaтa щe бъдe публикувaнa в Дeня нa Кoнcтитуциятa. Eдуaрд ce нaмирa в изгнaниe в Мocквa. В CAЩ мoгaт дa му бъдaт пoвдигнaт oбвинeния, кoитo дa гo прaтят в зaтвoрa. (източник: Факти.бг)", "date": "2019.08.02", "title": "Eдуард Сноудън с нови скандални разкрития"}
{"url": "https://www.faktor.bg/bg/articles/novini/svyat/mazhat-ubil-brutalno-6-choveka-v-zagreb-se-samoubi-pri-aresta-mu", "text": "Мъжът, който уби бившата си съпруга, новия й партньор и още четири деца в Загреб, се самоуби при арестуването му от полицията, съобщи хърватският сайт Индекс. Пето дете - седеммесечно бебе, което оцеля при клането, е в болница. След убийството бе организирана голяма операция за издирване на мъжа на цялата територия на Хърватия. Около 4 часа сутринта местонахождението му бе открито и при арестуването той извършил самоубийство. Мотивът за убийството засега е неизвестен, но се предполага, че става въпрос за ревност.", "date": "2019.08.02", "title": "Мъжът, убил брутално 6 човека в Загреб, се самоуби при ареста му"}
{"url": "https://www.faktor.bg/bg/articles/zhurnalist-geshev-mozhe-da-se-okazhe-prav-che-dat-grup-se-e-zanimavala-s-kiberreket", "text": "От една страна Специализираната прокуратура смята, че Иван Тодоров трябва да остане в ареста, а от друга адвокатите са недоволни, защото според тях мярка не трябва да има или ако има, тя да бъде ''подписка''. Разбира се, не са доволни и от високата парична гаранция от 100 000 лева. Това коментира в сутрешния блок на БНТ журналистът Иво Никодимов. Той коментира и разпространените вчера доказателства на прокуратурата, които уличават Кристиян Бойков и Иван Тодоров в организирания удар срещу НАП. \"На един от кадрите ясно личи как Кристиян Бойков пише писмото с историята за руския хакер, женен за българка, след което го разпраща до подбрани медии. Няма съмнение, че именно Бойков е човекът, който е проникнал в НАП и е източил базата данни. Как го е направил? Има два начина - първият е чрез приложението на НАП за прихващане на ДДС на българските търговци. Другият е фактът, че фирмата, в която е работил Кристиян Бойков, е имала за клиент държавна институция в лицето на приходната агенция'', обясни още журналистът. Според Никодимов думите на зам.-главния прокурор Иван Гешев, че фирмата ''Тад груп'' се е занимавала с киберрекет може и да се окажат основателни.", "date": "2019.08.02", "title": "Журналист: Гешев може да се окаже прав, че \"ДАТ Груп\" се е занимавала с киберрекет"}
{"url": "https://www.faktor.bg/bg/articles/novini/balgariya/shefat-na-gdbop-vanshno-litse-e-porachalo-hakvaneto-na-nap-shte-go-obyavim-po-kasno", "text": "Ситуацията около \"ТАД Груп\" не е безпрецедентна ситуация. Прокуратурата събира доказателства за тяхната незаконна дейност. Разследващите казват, че това са хората, извършили пробива в НАП. Този подход на прокуратурата, като изнася данни пред обществото, ще станат ясни по-късно в съда. Това заяви в ефира на Би Ти Ви шефът на ГДБОП Ивайло Спиридонов. Тези лица са пример за това как можеш да станеш жертва на собствената си охранителна система. Всяко едно действие е установени чрез логове, има толкова много неща на компютъра на младежа Кристиян Бойков, там са и базата данни. При самото пробиване на базата данни в НАП са оставени следи. На компютъра на Бойков пък са намерени доказателства, че на него е извършена манипулацията. Открили сме много неща, но нека те да бъдат предоставени на съда, обясни Спиридонов. Той посочи, че няма представа дали е склоняван Кристиян, но явно не е присъствал на самото обучение по етично хакерство.  Кристиян Бойков няма как да осъществи тази атака сам, той сигурно е имал подкрепа. И от разпитите стана ясно от кого е получавал подкрепа. Според мен заданието е отвън, този човек ще стане ясно съвсем скоро. Няма да влизам в тази интрига. Ще стане ясен на по-късен етап какъв е умисълът на този човек, каза Спиридонов. На въпрос как е пробит компютъра на Бойков, шефът на ГДБОП все пак отговори: „С хитрост и лукавост“ и поясни, че паролите са станали ясни от камерите. А мотивът на „ТАД груп“ ще стане ясен в съда“, добави той и призова: „Имайте търпение“.  Спиридонов отрече някога ГДБОП е работила с фирмата на Иван Тодоров, като е, че Бойков е обучавал служители на ГДБОП.  Моите служители пътуват по целия свят, за да се обучава, но с тези хора никога не сме работили, отсече той.  Ивайло Спиридонов коментира и темата с трафика на мигранти. Основен проблем с трафика на мигранти имаме на българо-гръцката граница. Засега имаме перфектни отношения с Турция. Вярно е, че има засилен трафик  и той именно през границата ни с Гърция. Успяхме обаче да ударим основната група, която се занимава с трафик на мигранти през Дунава. Така решихме един голям проблем, посочи шефът на ГДБОП.", "date": "2019.08.02", "title": "Шефът на ГДБОП: Външно лице е поръчало хакването на НАП, ще го обявим по-късно"}
{"url": "https://www.faktor.bg/bg/articles/ekspert-ako-rusiya-reshi-da-razpolozhi-novite-si-raketi-v-krim-tova-seriozno-shte-zastrashi-balgariya-i-rumaniya", "text": "Кореспондентът на военното издание „Джейнс дифенс уикли“ в Брюксел Брукс Тигнър прогнозира в интервю за БНР, че с разпадането на договора за ядрените ракети със среден и малък обсег ще се повиши напрежението в Черноморския регион. „Неизбежно е. В Черно море вече има известно напрежение между съюзниците и руските сили. И това напрежение и чувствителността към действията на другия в бъдеще ще расте“, каза той в интервю за „Хоризонт“.  „До този момент НАТО даваше отговор, като изпращаше временно флотилии и еър полисинг, но това вече няма да бъде достатъчно. Според мен ще се търси постоянно военно присъствие в региона, като се има предвид, че Русия има голямо военноморско присъствие в Крим. И ако някога реши, макар че вероятността е малка, да разгърне на полуострова своите нови ядрени ракети, това ще създаде изключително напрегната обстановка в Черноморския регион“, добави експертът. Според Тигнър, ако Русия реши да разположи новите си ракети в Крим, това сериозно ще застраши България и Румъния. ", "date": "2019.08.02", "title": "Експерт: Ако Русия реши да разположи новите си ракети в Крим, това сериозно ще застраши България и Румъния"}
{"url": "https://www.faktor.bg/bg/articles/georgi-dimov-1", "text": "Има голяма липса на доверие между Запада и Турция. Това обяви бившият генерален консул на България в Одрин Георги Димитров в \"Денят ON AIR на \"Bulgaria ON AIR. Той заяви, че съществува възможност Турция да напусне НАТО заради постоянните дрязги със САЩ, но това е малко вероятно.  Димов бе категоричен, че една от основните причини за напрежението между Щатите и Турция е петролът и газта в Източното средиземноморие.  \"Там освен Гърция и Кипър, са ангажирани и Израел и САЩ\", каза бившият консул. Димов също така сподели, че не вярва, че Турция ще пусне мигрантите, които са по границата ѝ с България, тъй като има действащ договор с ЕС. \"Европа не вярва на сплашване. За тези мигранти ЕС е утвърдил два транша на стойност по 3 милиарда евро. До момента са платени около 4 млрд. Няма да се стигне до ситуацията милиони мигранти да залеят България. Ако Турция пусне мигрантите, това означава, че тотално ще скъса контактите си със Запада\", обясни Димов пред .", "date": "2019.08.02", "title": "Георги Димов: Няма да се стигне до ситуацията милиони мигранти да залеят България"}
{"url": "https://www.faktor.bg/bg/articles/tramp-imame-hilyadi-boytsi-ot-islyamska-darzhava-koito-iskame-evropa-da-pribere", "text": "Президентът на Съединените щати президент Доналд Тръмп предупреди, че американските власти могат да освободят държаните от тях бойци на „Ислямска държава“, ако те не бъдат прибрани от родните им страни.  „Имаме хиляди бойци от „Ислямска държава“, които искаме Европа да прибере. Ще видим дали това ще стане и ако не се случи, вероятно ще трябва да ги освободим и да ги изпратим там.“ Тръмп уточни, че под контрола на Съединените щати и партньорите им в Сирия и Ирак има около 2500 ислямисти от различни европейски държави. Американският президент  каза още, че разглежда въпроса за въвеждане на блокада срещу Венецуела. Изказването му беше в отговор на въпрос на журналисти дали на латиноамериканската страна може да бъде наложена изолация като се има предвид помощта, „която тя получава от Москва, Техеран и Пекин“. ", "date": "2019.08.02", "title": "Тръмп: Имаме хиляди бойци от „Ислямска държава“, които искаме Европа да прибере"}
{"url": "https://www.faktor.bg/bg/articles/babh-onlayn-prodazhbata-na-meso-bez-dokazan-proizhod-e-strahoten-risk", "text": "Онлайн продажбата на месо без доказан произход е страхотен риск, заяви за БНР д-р Александра Митева от БАБХ. От агенцията съветват потребителите да не слагат на масата месо без документи. „Ситуацията наистина е сериозна. Африканска чума има”, обяви Митева и уточни, че мярката за превантивно клане е насочена към всички лични стопанства, а не само към регистрираните. Въпреки че вирусът не е опасен за хората, остатъците от месото и опаковките са източник на потенциална опасност за ново разпространение на заболяването. Най-добрата превантивна мярка е термичната обработка на месото, тъй като вирусът има потенциал да се съхранява дълго време, както в природата, така и в месото. От БАБХ обръщат внимание, че месото от закланите прасета трябва да се обработи термично преди да се сложи във фризер. В необработено замразено месо вирусът може да остане над 6 месеца.", "date": "2019.08.02", "title": "БАБХ: Онлайн продажбата на месо без доказан произход е страхотен риск"}
{"url": "https://www.faktor.bg/bg/articles/tramp-nalagam-dopalnitelni-tarifi-na-kitayski-stoki-za-300-mlrd-dolara", "text": "Американският президент Доналд Тръмп обяви , че ще наложи допълнителни тарифи на китайски вносни стоки в общ размер на 300 млрд. долара, след като за пореден път обвини Пекин, че не спазва обещанията си, предава AFP.  Новите мита  ще влязат в сила от първи септември и комбинирани със съществуващите до момента тарифи ще покрият целия внос от 500 млрд. долара, който Китай осъществява в САЩ ежегодно.  В съобщение в„Туътър“ Тръмп напомни, че Пекин е поел ангажимент да закупува повече селскостопански стоки от САЩ, „но не е направил това“. „Освен това, моят приятел Си (Дзипин) обеща да спре продажбата на фентанил в САЩ – това не се случи, и много американци продължават да умират!“, посочи още президентът, имайки предвид създаващ зависимост силен опиат.  Двете страни наскоро се срещнаха за провеждане на двустранни преговори, които бяха определени като „продуктивни“ и от двете страни и трябваше да продължат в началото на октомври във Вашингтон", "date": "2019.08.02", "title": "Тръмп: Налагам допълнителни тарифи  за 300 млрд. долара на китайските стоки"}
{"url": "https://www.faktor.bg/bg/articles/parvan-simeonov-1-17", "text": "39% от хората в България имат доверие на шоумена Слави Трифонов, докато 41% не му вярват. Това твърди ново проучване на \"Галъп\", представено от главата на агенцията Първан Симеонов. В България недоверието почти винаги е по високо от доверието, по думите му. Слави Трифонов изтърва момента, защото назад във времето имаше още по-добри резултати, но и традиционните партии са в упадък, заяви Първан Симеонов. Той-предрича евентуална ключова роля на шоумена в политическия живот  Слави Трифонов може да стане диспечер на политическия процес , той да балансира, да определя кой ще е на власт, смята той.  Симеонов предупреди, че доверието е показател към Трифонов от гледна точка на личност извън политиката и че данните са към средата на юли тази година, т.е. преди шоуменът официално да обяви, че ще прави партия. Все пак, за сравнение 30% от запитаните от \"Галъп\" вярват на Бойко Борисов, а 54% не му вярват, което е съпоставимо с резултатите на новия партиец. На първо място трябва да се притесняват патриотичните формации, обиращи протестния вот. След това трябвало да се притесняват БСП и ГЕРБ.  Симеонов предупреди, че ако някой си мисли, че Слави Трифонов ще е нечия патерица, се лъже. \"Най-опасното за проекта на г-н Трифонов да не надцени възможностите си\", заяви той.", "date": "2019.08.02", "title": "Първан Симеонов: Слави Трифонов може да стане диспечер на политическия процес"}
{"url": "https://www.faktor.bg/bg/articles/sasht-se-otteglyat-dnes-okonchatelno-ot-dogovora-s-rusiya-za-likvidirane-na-raketite", "text": "САЩ се оттеглят днес окончателно от договора с Русия за ликвидиране на  ракетите със среден и малък обсег на действие, съгласно обявеното от администрацията във Вашингтон намерение. До тази стъпка се стигна, след като НАТО многократно призова Русия да спре с разработката на нови ракети, които според алианса са в нарушение на подписания документ. Поетапното оттегляне от договора на Съединените щати започна преди половин година. Помощникът на американския президент по национална сигурност Джон Болтън заяви преди два дни, че Съединените щати са спазвали прекалено дълго време договора, докато Русия е продължавала да разработва съвременни балистични и хиперзвукови системи в нарушение на документа. От своя страна Русия отрича новите ракети да са в нарушение на договора. Генералният секретар на НАТО Йенс Столтенберг ще даде брифинг по този повод в централата на алианса около обяд. Договорът за ликвидиране на ракетите със среден и малък обсег бе подписан между лидерите на САЩ и СССР Роналд Рейгън и Михаил Горбачов през 1987 година. Той забранява на двете страни да произвеждат, изпитват и разполагат балистични и крилати ракети с наземно базиране с обсег от 500 до 5500 км. Очаква се неговият край да изправи светът пред по-напрегната глобална ситуация. ", "date": "2019.08.02", "title": "САЩ се оттеглят днес окончателно от договора с Русия за ликвидиране на  ракетите"}
{"url": "https://www.faktor.bg/bg/articles/kalin-kalpakchiev-razsledvaneto-sreshtu-tad-grup-tseli-propagandni-i-konyunkturni-efekti", "text": "Разпространяването на информация от прокуратурата за пробива в НАП не е коректна. Това бе позицията на Калин Калпакчиве, председател на съюза на съдиите в България, който коментира изнесените първи доказателства на обвинението, че зад хакването сайта на НАП стои именно \"ТАД Груп\". Не е редно да се огласяват по висящо разследване доказателство по този публичен начин. Имаме прецеденти с подобни случаи и това не е донесло нищо добро. Да ви припомня случая с тефтерчето на Филип Златанов. Само по себе си прилича на пропагандна акция, което може до доведе до осъждането на България в Страсбург, до провал на самото наказателно производство. Такова поведение е недопустимо. Пръскачките - тези думи на Прокуратурата станаха част от народния фолклор. Това поведение на прокуратурата води до  уронване на престижа на институцията и гражданите да не я приемат насериозно, което е много опасни. Освен това разпространяването на лични данни не е невинна дейност. В ЕС това се смята за сериозно нарушение, коментира Калпакчиев в студиото на Би Ти Ви. По думите му това разследване не създава впечатление, че се търси истината, а се целят пропагандни и конюнктурни ефекти, които да бъдат използвани с различна цел. Що се отнася до това дали е предрешен изборът на главен прокурор, магистратът обясни: Сегашната ситуация не е безпрцедентна. Процедурата сега разкрива белезите на всички процедури, които са се провеждали досега. За мен процедурата трябваше да започне с един сериозен анализ, който да доведе до знание какво е състоянието на структурата и изпълняването на функциите, за това от каква реформа се нуждае Прокуратурата. Имаме съмнение, че избора на главен прокурор, ще се случи по същия начин, както й досега", "date": "2019.08.02", "title": "Калин Калпакчиев: Разследването срещу \"ТАД Груп\" цели пропагандни и конюнктурни ефекти"}
{"url": "https://www.faktor.bg/bg/articles/novini/balgariya/dnes-se-proshtavame-s-aleks-aleksiev-poklonenieto-e-v-sv-sedmochislenitsi", "text": "Днес, 2 август, се прощаваме с големия родолюбец и водещ американски и български анализатор  Алекс Алексиев. Поклонението и опелото му ще бъдат в софийския храм „Свети Седмочисленици”, от 13,30 часа, съобщиха за Faktor.bg близките му. Алексиев издъхна на 28 юли след тежко сърдечно заболяване.  Той беше символ на едно необикновено поколение, оцеляло от зверствата на комунизма, реализирало с талант и дух  американската мечта, но избрало отново Родината за последен пристан. Вечна му памет! Поклон!", "date": "2019.08.02", "title": "Днес се прощаваме с Алекс Алексиев, поклонението е в „Св. Седмочисленици”"}
{"url": "https://www.faktor.bg/bg/articles/shte-preobladava-slanchevo-vreme-s-maksimalni-temperaturi-do-35-gradusa", "text": "Днес ще преобладава слънчево време, с временни увеличения на облачността, в по-голямата част от страната – без валежи. Ще духа слаб, предимно северозападен вятър. Максимални температури предимно между 30° и 35°, в крайните югозападни райони до 39°. Това съобщиха за „Фокус“ от Националния институт по метеорология и хидрология.  През нощта срещу събота на отделни места в Западна България ще има краткотрайни валежи и гръмотевици.  Над Черноморието ще бъде предимно слънчево, с временни увеличения на облачността, но без валежи. В следобедни часове ще духа до умерен югоизточен вятър. Максимални температури на въздуха: 28°-30°. Температурата на морската вода е 26-27°. Вълнението на морето ще бъде 1-2 бала.  Над планините ще преобладава слънчево време. След обяд ще има купеста облачност, но само на отделни места ще превали и прегърми. Ще духа слаб до умерен северозападен вятър, който в следобедни часове по най-високите върхове ще се усили. Максимална температура на 1200 метра около 25°, на 2000 метра - около 17°.", "date": "2019.08.02", "title": "Ще преобладава слънчево време, с максимални температури до 35 градуса"}
