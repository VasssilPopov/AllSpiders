{"url": "http://www.faktor.bg/bg/articles/novini/svyat/leviyat-timermans-popilya-bsp", "text": "Първият вицепрезидент на Европейската комисия Франс Тимерманс, излъчен от Партията на труда в Нидерландия, заяви, че партиите от европейската левица трябва да подкрепят Истанбулската конвенция. Това беше индиректен удар към БСП, която той попиля без да я споменава.  Ето думите му: „Ратификацията на Истанбулската конвенция е основен приоритет за левите в Европа. Европа е единствената противоотрова срещу шовинизма, а с шовинизма и национализма идват расизмът, сексизмът, ксенофобията и хомофобията, изтъкнал Тимерманс, цитиран в туитър профила на парламентарната група на социалистите и демократите в ЕП и \"Епицентър\", предаде dir.bg. Той заел твърда позиция по този въпрос на заседанието на групата на Социалистите и демократите в Европейския парламент  Пред съпартийците си в Европарламента Тимерманс подчертал, че комформисткото поведение няма да донесе повече гласове на левицата. Хората ще се върнат при нас, ако им дадем гаранции за тяхното бъдеще, изтъкнал той.  Изявата му се разглежда там като реакция на решението на Националния съвет на БСП, смятано за отстъпление от резолюцията на Съвета на ПЕС в Лисабон, която тогава бе подкрепена единодушно. „Първата политическа битка, която трябва да проведем като политическо семейство е за правата на жените“, заявил Тимерманс, чиито ресор в ЕК е „Човешки права“.  „Популистите и националистите по принцип са много различни, но всъщност има доста неща, които ги сближават. Фиксирани са в миналото, обърнали са гръб на бъдещето. Според тях, ако се върнем 150 години назад, ще бъде чудесно. Те търсят изкупителна жертва, като мюсюлманите, исляма, бежанците. И след като веднъж бъдат нарочени, тези групи стават виновни не затова, което правят, а просто защото съществуват! Списъкът може да бъде много дълъг“, изтъкнал пред червената група в ЕП комисарят. И обяснил: „Затова първата битка трябва да бъде за правата на жените!“ „В този контекст ратификацията на Истанбулската конвенция е основен приоритет за нашето политическо семейство. Ако има неразбиране по този въпрос, то трябва да бъде отстранено. Да се борим за върховенството на закона означава да се борим за правата на уязвимите групи, като започнем с жените“, бил категоричен Тимерманс", "date": "2018.01.18", "title": "Левият Тимерманс попиля БСП"}
{"url": "http://www.faktor.bg/bg/articles/novini/balgariya/d-stoynev-istanbulskata-konventsiya-da-se-prieme-bez-spornite-momenti", "text": "\"БСП подкрепя борбата срещу домашното насилие и ще инициира законодателни промени в тази посока, но въпросът с т.нар. „социален пол“ е като капката катран, която разваля кацата с меда\", коментира пред БНТ заместник-председателят на БСП Драгомир Стойнев.  Според него от въпроса се интересуват неправителствени организации, които след приемането на конвенцията, ще следят дали джендър теорията се спазва, а държавата ще трябва да им плаща. Стойнев се обяви да се приеме всичко от конвенцията без спорните елементи.  Той заяви, че БСП не бламира Сергей Станишев, а решението да не се подкрепи конвенцията е на Националния съвет, не на ръводството на партията.", "date": "2018.01.18", "title": "Д. Стойнев: Истанбулската конвенция да се приеме без спорните моменти"}
{"url": "http://www.faktor.bg/bg/articles/novini/balgariya/ministar-ananiev-tryabva-da-se-varvi-kam-finansirane-na-kachestveno-izvarshena-meditsinska-deynost", "text": "„Преструктуриране на общински болници в ДКЦ може да стане само и единствено с решение на общинските съвети. Общините са собственикът им и те ги наблюдават и контролират“, заяви здравният министър Кирил Ананиев по време на блиц контрол в Комисията по здравеопазване в Народното събрание.  По отношение на допълнителния ресурс, който общинските болници поискаха, министър Ананиев припомни, че е поел ангажимент да се прегледат възможностите за икономии в бюджета на Министерството на здравеопазването, за да могат да се повишат средствата, които лечебните заведения получават ежегодно по Методиката за субсидирането им.  „Трябва да погледнем на финансирането от друга страна – от финансиране на структури да вървим към финансиране на качествено извършена медицинска дейност“, допълни министърът.  Министър Ананиев обясни, че по време на срещите с директорите на областните болници и с представители на общинските лечебни заведения, са поставени сходни проблеми, свързани най-вече с финансовото състояние и недостига на медицински кадри. „В момента разработваме промени в Наредбата за специализациите, като сме си поставили срок до края на март да бъдем готови. Държавата трябва да поеме своята отговорност по отношение на младите хора в системата на здравеопазването“, заяви Кирил Ананиев.  По думите му скоро се очаква да приключи и работата по медицинските стандарти. Предстои преразглеждането и на алгоритмите на клиничните пътеки. Освен промени в наредбата, в ход е и изготвянето на единни правила за възнагражденията в държавните болници, което ще бъде допълнителна мотивация младите хора да работят и в по-малките региони на страната. Във връзка със свръххоспитализациите и надлимитната дейност министърът поясни, че бюджетът на Касата се разходва на база приетия Закон за бюджета на НЗОК и правилата, заложени в него. По тази причина не може да се признае отчетена дейност, която надхвърля максималния размер за финансиране. Според здравния министър трябва да се засили контролът върху разходването на средства от бюджета на НЗОК.", "date": "2018.01.18", "title": "Министър Ананиев: Трябва да се върви към финансиране на качествено извършена медицинска дейност"}
{"url": "http://www.faktor.bg/bg/articles/novini/svyat/borisov-makedoniya-i-gartsiya-dvustranno-da-se-dogovoryat-za-imeto", "text": "Премиерите на Гърция и Македония Алексис Ципрас и Зоран Заев могат да се разберат на двустранно ниво за името на бившата югославска република. Подкрепа за тази позиция е била изразена от премиера на България Бойко Борисов пред гръцката информационна агенция АНА-МПА.  Той е допълнил, че ако Ципрас и Заев се нуждаят от помощта на България, той ще им я предложи незабавно. \"Подкрепям двустранни преговори между двамата, те са изключително сериозни хора и могат да се разберат. Гърция и Македония трябва да уредят този спор първо помежду си\", казва още премиерът на България пред АНА-МПА.  Той дава като пример за отлично двустранно сътрудничество подписания договор за добросъседство между България и Македония и ратифицирането му от парламентите на двете страни. В сряда специалният посредник на ООН Матю Нимиц предложи пет варианта за име на Македония – Нова Македония, Северна Македония, Вардарска Македония, Горна Македония и Република Македония (Скопие). Те трябва да бъдат обсъдени от правителствата на Гърция и Македония, след което да получат официален отговор.", "date": "2018.01.18", "title": "Борисов: Македония и Гърция двустранно да се договорят за името"}
{"url": "http://www.faktor.bg/bg/articles/novini/svyat/stoltenberg-makedoniya-da-uredi-spora-s-gartsiya-i-da-napravi-reformi-za-da-vleze-v-nato", "text": "Според генералния секретар на НАТО Йенс Столтенберг Македония трябва да разреши спора за името с Гърция, да приложи правосъдните реформи и да изгради добри отношения със съседите си, за да се присъедини към Алианса, предава Reuters, цитирана от \"Фокус\". „Вратите на НАТО остават отворени“, заяви Столтенберг пред журналисти в Скопие, след като се срещна с македонския министър-председател Зоран Заев. Той допълни, че разрешаването на спора с Гърция е необходимо, за да може Македония да влезе в НАТО, но предупреди, че страната трябва да подобри върховенството на закона, да изгради добри отношения със съседите си и да развие мултиетническо общество. „Това не е лесно, но трябва да се направи“, заяви Столтенберг. Същевременно той, по време на речта си пред македонския парламент отбеляза прогреса на страната в прозрачността и надзора над службите за разузнаване и сигурност, както и в правосъдните реформи.  „Така трябва и да продължи. Надяваме се на подобен прогрес и в избирателната реформа, реформите в медиите, както и на повече прозрачност в правителствените финанси“, заяви генералният секретар.", "date": "2018.01.18", "title": "Столтенберг: Македония да уреди спора с Гърция и да направи реформи, за да влезе в  НАТО"}
{"url": "http://www.faktor.bg/bg/articles/novini/svyat/papa-frantsisk-badete-gostopriemni-kam-migrantite", "text": "Папа Франциск призова вярващите да бъдат гостоприемни към мигрантите, заявявайки, че \"няма християнска радост, когато вратите са затворени\", предаде ДПА. Хората, които \"пред лицето на нещастието са отказали да се предадат и са тръгнали да търсят възможност да живеят\" са \"икона на Светото семейство, което е трябвало да прекоси пустини, за да продължи да живее\", каза папата пред около 100 000 души на литургията в Икике, Чили.  В този крайбрежен град има десетки хиляди мигранти, идващи основно от съседни страни. Франциск призова католиците да бъдат чувствителни към неправдата и новите форми на експлоатация, \"да предлагат това, което имат, колкото и малко да изглежда\".  Това бе последната меса, отслужена по време на четиридневното посещение на папата в Чили. От Икике заминава за Перу - втората и последна част от южноамериканската му обиколка. След литургията в Икике папата накара автомобилния си кортеж да спре, за да провери как се чувства полицайка, хвърлена от коня си, явно уплашен от шума на преминаващите коли, съобщи Асошиейтед прес. Франциск слезе от папамобила си и остана да стои до жената, докато не пристигна линейка, която да я откара в болница. Ватикана съобщи, че жената е била в съзнание, а папата й е казал\"няколко утешителни души\".", "date": "2018.01.18", "title": "Папа Франциск: Бъдете гостоприемни към мигрантите"}
{"url": "http://www.faktor.bg/bg/articles/novini/svyat/dzherad-batan-putin-e-bandit-koyto-upravlyava-banditska-darzhava", "text": "„Владимир Путин е бандит, който управлява една бандитска държава.“ Това обяви евродепутатът на британската Партия на независимостта Джеръд Батън, цитиран от Би Би Си.  Той говори по време на дискусиите в Европарламента за руската намеса върху изборния процес в САЩ. Батън е един от най-големите противници на ЕС във Великобритания. Неговото изказване засегна както Путин, така и ЕС.  „За да не ме разберете неправилно, за мен г-н Путин е бандит и управлява бандитска държава. Вие обаче просто се опитвате да си намерите изкупителна жертва. Вие загубихте популярност, заради вашата спестовна политика. Сега просто отвличате вниманието на избирателите“, заяви Батън.  \"Има малко съмнения, че прокремълската дезинформационна кампания е дирижирана стратегия, която доставя едни и същи дезинформационни статии на възможно най-голям брой езици посредством възможно най-голям брой канали, толкова често, колкото е възможно\", каза европейският комисар за сигурността Джулиан Кинг пред европейските депутати.", "date": "2018.01.18", "title": "Джеръд Батън: Путин е бандит, който управлява бандитска държава"}
{"url": "http://www.faktor.bg/bg/articles/tsvetanov-obsadi-s-britanski-ministri-brekzit-i-kibersigurnostta", "text": "В рамките на работното си посещение в Лондон, председателят на Комисията по вътрешна сигурност и обществен ред в Народното събрание и председател на ПГ на ГЕРБ Цветан Цветанов проведе днес редица двустранни срещи, включително с представители на Министерски съвет и Министерство на вътрешните работи.  В първата си среща за деня, Цветанов разговаря с министъра по сигурността Бен Уолъс. Двамата обсъдиха актуални теми от сектора, свързани със Западните Балкани, киберсигурността, както и сътрудничеството между България и Великобритания след Брекзит. Цветан Цветанов и Бен Уолъс се обединиха около становището, че доброто сътрудничество между двете държави и обмяната на добри практики в сектора ще продължат и след напускането на Великобритания на ЕС. Председателят на парламентарната комисия по вътрешна сигурност и обществен ред Цветан Цветанов се срещна и със заместник-директора по киберсигурност към Министерския съвет на Великобритания Ник Дийн. По време на срещата двамата обсъдиха важността на различни аспекти на киберсигурността за националната сигурност и сигурността на гражданите. Цветан Цветанов е на работна визита в Лондон по покана на посланика на Великобритания у нас Н. Пр. Ема Хопкинс.", "date": "2018.01.18", "title": "Цветанов обсъди с британски министри Брекзит и киберсигурността"}
{"url": "http://www.faktor.bg/bg/articles/novini/svyat/shefat-na-arhivi-novinata-che-ponyatieto-komunizam-vliza-v-chas-e-dosta-preuvelichena", "text": "Новината, че понятието \"комунизъм\" влиза в час е доста преувеличена. И до момента тази епоха присъстваше в учебното съдържание, макар да заемаше по-малко пространство, коментира в студиото на \"Денят ON AIR\" председателят на Държавна агенция \"Архиви\" доц. д-р Михаил Груев. \"Цели две поколения българи не познават социализма. Те не са живели по това време или са били съвсем малки, когато системата рухна. Акценът ще бъде поставен върху репресивния ѝ характер. А освен начинът, по който съдържанието ще бъде представено в учебниците е много важно и как то ще бъде поднесено от учителя\", подчерта още той. Понятията \"комунизъм\", \"репресивен апарат\", \"Народен съд\", \"терор\", \"атентат\" са въведени в новата учебна програма по история и цивилизации за 10 клас. Тя ще влезе в сила за учебната 2019/2020 година. С въвеждането на новата програма в 10 клас ще се учи цялата българска история, а часовете за предмета ще се увеличат двойно - до 3,5 седмично. Пред Bulgaria ON AIR доц. д-р Михаил Груев уточни, че е важно материалът да бъде изучаван със същите методи, с които се изучава средновековната история.  \"На практика новото, което е заложено в учебната програма, е смяната на парадигмата на преподаването. До момента се изискваше вкарване на колкото се може повече факти и избягването на анализи и оценки от страна на учениците. Но това доведе до превръщане на историята в омразен за децата предмет\", категоричен бе д-р Груев в студиото на Кузман Илиев. По думите му авторите също ще имат огромна роля за това как ще бъдат представени събитията от времето на социализма. Преди всичко обаче учителите ще са онези, които ще сформират мнението на учениците и ще трябва да ги накарат сами да стигнат до истината, да им покажат как се работи с документи.", "date": "2018.01.18", "title": "Шефът на \"Архиви\": Новината, че понятието \"комунизъм\" влиза в час е доста преувеличена"}
{"url": "http://www.faktor.bg/bg/articles/novini/svyat/moskva-prietiyat-ot-ukrayna-za-vremennata-ruska-okupatsiya-e-podgotovka-za-voyna", "text": "Русия заяви, че приетият от украинския парламент закон, който нарича конфликта в източната част на страната „временна руска окупация“ е сравним с подготовка за война, предаде АФП, цитирана от БНР. Не може да бъде наречен по друг начин, освен подготовка за нова война, сe посочва в изявление на руското външно министерство, което предупреждава, че този ход създава опасна ескалация в Украйна с непредсказуеми последствия за световния мир и сигурност. Новият украински закон дефинира конфликта между силите на Киев и проруските бунтовници в Донбас и обвинява Русия в „агресия“, което тя категорично отрича. За да влезе в сила той трябва да бъде подписан от президента Петро Порошенко, който след гласуването във Върховната рада благодари на депутатите, че са подкрепили стратегията му за освобождаване на Донбас. Приетия в четвъртък закон е наречен „За особеностите на държавната политика по обезпечаване на държавния суверенитет на Украйна над временно окупираните територии в Донецка и Луганска области“. Руското външно министерство твърди, че той потвърждава линията на Киев за решаване на проблемите в Донбас чрез сила. Ведомството отбелязва преформатирането на т.нар. антитерористична операция във войскова и предаването й под контрола на военните, на които ще бъдат подчинени останалите силови структури.  За целта ще бъде създаден някакъв обединен оперативен щаб, който ще получи възможност да планира и задейства въоръжените сили срещу мирното население на цялата територия на страната, не само на югоизток, и то без официално въвеждане на военно положение, посочва руското МВнР. Според ведомството всъщност президентът Порошенко получава неограничени пълномощия, близки до диктаторските, за потискане на инакомислието и недоволството. Москва твърди още, че законът противоречи на Минските споразумения, всява по-голям раздор в Украйна и допълнително отблъсква живеещите в Донбас. В изявлението на външното министерство се посочва, че приемането му става след обявената от САЩ готовност през декември да доставят на Украйна смъртоносно въоръжение. Българско национално радио Политика    Донбас закон Русия Украйна та", "date": "2018.01.18", "title": "Москва: Приетият от Украйна закон за „руската окупация\" е подготовка за война"}
{"url": "http://www.faktor.bg/bg/articles/grazhdani-v-27-grada-na-protest-v-zashtita-na-pirin", "text": "Отново протест в защита на Пирин. Шествия и демонстрации са предвидени в 19 града в България и 8 в чужбина.  Негодуванието е срещу изменението на Плана за управление на Националния парк. Протестното шествие в София започва от 18,30 ч. на площад „Независимост\" и ще тръгне по жълтите павета. Протести ще има е в Благоевград, Бургас, Варна, Велико Търново, Велинград, Габрово, Казанлък, Пазарджик, Плевен, Пловдив, Русе, Свиленград, Свищов, Сливен, Смолян, Стара Загора, Трявна, Хасково, а също Берлин, Брюксел, Виена, Лондон, Оксфорд, Прага, Сидни и Хамбург. Очакванията са днешният протест да е най-масов от началото на недоволството от решението на правителството от 28 декември миналата година.", "date": "2018.01.18", "title": "27 града - в страната и чужбина - на протест в защита на Пирин"}
{"url": "http://www.faktor.bg/bg/articles/simeonov-bansko-shte-ima-vtori-lift-reshenieto-e-vzeto", "text": "Съвсем отговорно сме взели решението за втори лифт на Банско и ще го прокараме, каза днес вицепремиерът Валери Симеонов в началото на правителственото заседание, цитиран от агенция \"Фокус\". Въпросът беше повдигнат от премиера Борисов, който обяви, че по-зелено правителство от неговото няма. Симеонов допълни, че има идеен проект от страна на концесионера, което е изцяло в рамките на решението, което кабинетът е взел. Вицепремиерът подчерта, че ще се направи единствено лифт и нищо друго. \"Добре е това да го казваме, да го повтаряме, за да не се спекулира. Никакво строителство няма да има, защото и законът, и планът за управление го забранява. Най-малко ние ще позволим нарушение на закона. Точно обратното, законът ще бъде спазен\", подчерта Симеонов. В отговор на неговите думи премиерът Бойко Борисов го упълномощи да се срещне с екозащитниците, за да говори с тях по темата. На заседанието министърът на екологията Нено Димов повтори тезата си, че ще се засегнат 2% от територията на Национален парк \"Пирин\", като ще се прави само спортна инфраструктура.", "date": "2018.01.18", "title": "Симеонов: Банско ще има втори лифт, решението е взето"}
{"url": "http://www.faktor.bg/bg/articles/predstavyat-nedovarsheni-memoari-na-yordan-sokolov", "text": "На 18 януари 2018 г., четвъртък, от 18 ч. в Софийската градска художествена галерия на ул. „Гурко” №1 издателство „Прозорец” организира премиерата на книгата на Йордан Соколов „Недовършени мемоари”, съобщава desebg.com. Новото издание представлява мемоарните записки на известния политик, както и спомени за него от различни хора. Те са събрани от съпругата му проф. Ева Соколова, а книгата ще бъде представена от философа и журналист Тони Николов. Йордан Соколов (1933-2016) е потомствен юрист, който работи като адвокат преди 1989 г. През 1990 г. е член на Федерацията на клубовете за демокрация, организация - съучредител на СДС. В първото правителство на СДС с премиер Филип Димитров Йордан Соколов е министър на вътрешните работи (1991-1992). Той е първият вътрешен министър, който сменя с полицейски служители ръководни кадри, дългогодишни служители на Държавна сигурност, оставени от БКП/БСП на важни постово на различни нива в системата на МВР. Народен представител от СДС е в 37-то, 38-то и 39-то Народно събрание. Избран е за председател на 38-то Народно събрание (1997-2001). През 2005 г. уважаваният юрист и политик се отказва от участие в парламентарните избори (с ДСБ), а през 2011 г. се оттегля от активната политика. Йордан Соколов беше един от политиците, които подкрепяха с публични изяви процеса на отваряне на досиетата от 2006 г. насам и дейността на настоящата Комисия с председател Евтим Костадинов. Той беше и един от малцината влиятелни фигури в СДС, който призна като грешка слабите закони за досиетата през 1997 и 2001 г. по време на синьото управление, които на практика не доведоха до отварянето на архивите на тоталитарните служби и разкриването на тяхната агентурна мрежа.", "date": "2018.01.18", "title": "Представят \"Недовършени мемоари\" - спомени от и за Йордан Соколов"}
{"url": "http://www.faktor.bg/bg/articles/ruski-atleti-napuskat-turnir-v-irkutsk-sled-vnezapna-poyava-na-doping-kontrolyori", "text": "Масово оттегляне на руски състезатели от турнир по лека атлетика в зала в Иркутск предизвика съмнения. Общо 36 атлети са се отказали от участие след изненадващата поява на допинг контрольори, съобщава insidethegames.biz., цитиран от \"Дневник\". Руската антидопингова агенция (РУСАДА) ще получи имената на всички тях, посочва сайтът, като цитира \"Би Би Си Русия\". Според информацията десет от оттеглилите се е трябвало да участват в турнира за жени и мъже, а останалите - в младежките състезания. \"На първенството по лека атлетика се е появил допинг контрол. Затова ли десетки състезатели са се оттеглили преди самото начало\", написа в \"Туитър\" Сергей Шубенков, който е световен шампион на 110 м с препятствия от Пекин 2015. Президентът на руската атлетическа федерация Дмитрий Шляхтин каза, че не е изненадан от станалото. \"Изправихме се срещу това, подготвихме се за тази ситуация, тъй като разбрахме, че имаме големи проблеми в дъното (на атлетиката)\", заяви той, цитиран от \"Би Би Си Русия\". По думите му инициатива на федерацията е затягането на допинг контрола в регионалните състезания. \"Подозренията ни, че положението с допинга не се е подобрило във всички региони, се увеличиха допълнително. Но не мога да кажа, че атлетите са се отказали от надпреварата, защото са ползвали забранени вещества, докато не получа необходимите документи\", посочи Шляхтин. Леката атлетика в страната е сред най-силно засегнатите спортове след тежкия допинг скандал и разкритията на доклада \"Макларън\", в който беше описана схема за държавна подкрепа и прикриване на мащабна политика за ползване на допинг в Русия. Руската федерация остава изключена от Международната федерация по лека атлетика.", "date": "2018.01.18", "title": "Руски атлети изчезнаха от турнир в Иркутск след внезапна поява на допинг ченгета"}
{"url": "http://www.faktor.bg/bg/articles/kultura/art-faktor/kristian-kostov-specheli-nagrada-na-publikata-za-evropeyski-debyut", "text": "Кристиан Костов спечели награда на публиката за европейски дебют Днес, 13:16 Българският представител на \"Евровизия 2017\" Кристиан Костов е първият българин, носител на наградата за дебютиращи европейски изпълнители, добили голяма популярност извън границите на собствената си държава. Освен нея, изпълнителят получи и друга голяма награда - Изборът на публиката (Public Choice Award). Това се случи снощи в Грьонинген, Холандия, в рамките на връчването на отличията European Border Breakers Award (Европейски музикален дебют без граници). На сцената в Грьонинген 17-годишният Костов представи песента \"Beautiful Mess\", която му донесе второ място в конкурса „Евровизия 2017“ в Киев. На церемонията той също така пя в дует с нашумелия британски изпълнител Youngr. На пианото им акомпанира и известният диригент и телевизионен водещ Джулс Холанд. За приза \"Изборът на публиката\", който се връчва от 2010 г., се бореха и останалите 10 наградени европейски изпълнители, постигнали изключителен успех през 2017 г. Това са Alice Merton от Германия, Alma от Финландия, белгийката Blanche, която се класира 4-та в „Евровизия 2017“, групата„Off Bloom” от Дания, португалецът Salvador Sobral- победител в „Евровизия 2017“, норвежката певица Sigrid, шведката Scott, френското дуо„The Blaze“ и английският музикант - Dario Darnell, известен с псевдонима Youngr. Всеки от тези десет изпълнители с изключителни постижения извън границите на собствената си страна получи статуетката на музикалните награди EBBA, които се дават за 15-и път. Тя им бе връчена лично от световноизвестния телевизионен водещ, музикант и диригент на бенд - Джулс Холанд.", "date": "2018.01.18", "title": "Кристиан Костов спечели награда на публиката за европейски дебют"}
{"url": "http://www.faktor.bg/bg/articles/ikonomika/20-vodeshti-ikonomicheski-tsentrove-davat-90-ot-produktsiyata-v-stranata", "text": "20 водещи икономически центрове дават почти 90 на сто от продукцията в страната, като повечето от тях са в Южна България. Това сочи проучване на Института за пазарна икономика, изготвено в последните пет години, цитирано от БНР. Икономически мегаполис е на път да се оформи в Южна България по оста София-Пазарджик-Пловдив-Стара Загора-Бургас, докато на север се развиват отделно обособени острови на икономическа активност. Водещите икономически центрове произвеждат 86 процента от продукцията в страната като 40 на сто е дело на столицата. В тях е събрано и 60 процента от населението. Връзка между тези икономически центрове, на юг и на север от Стара планина, в момента няма. Ако имаше добра връзка през планината, най-вероятно щяхме да говорим за един много по-голям по мащаб икономически мегацентър, каза Десислава Николова. Друга от мерките за Северозапада може да бъде и данъчната автономия, обясни Явор Алексиев: Ако да речем общини като Видин, като Враца, там данък общ доход е не 10, а 5 процента и тези пари остават на местно ниво. Първо, общините ще имат повече средства да провеждат по активни политики и второ, тези 5 процента вече са разлика. Това е нещо, което може да накара един предприемач да се замисли, защо да отварям в Пловдив, а да не отворя във Видин като там ще са ми по малко разходите за труд.", "date": "2018.01.18", "title": "20 водещи икономически центрове дават 90% от продукцията в страната"}
{"url": "http://www.faktor.bg/bg/articles/udalzhiha-gripnata-vakantsiya-v-pernik", "text": "рипната ваканция за учениците в Пернишка област се удължава. Днес и утре са обявени за неучебни дни от Регионалното управление по образованието. В цялата област Перник грипната епидемия бе обявена на 12 януари. Днес трябва да стане ясно дали такава ще бъде обявена и в Пазарджик. Заболеваемостта там е над 300 души на 10 000.   Националният епидемиолог доктор Ангел Кунчев обясни, че тази година специалистите са изненадани от вирусния щам на грипа – досега грипните епидемии са били причинени от тип А вируси, но тази година 80% положителните проби са от тип Б – щам „Ямагата”. При вирусна инфекция не трябва да се прибягва до антибиотик, съветват още специалистите.", "date": "2018.01.18", "title": "Удължиха грипната ваканция в Перник"}
{"url": "http://www.faktor.bg/bg/articles/uraganen-vyatar-zatvori-bansko-za-ski-turistite", "text": "18.01.2018 - Ураганен вятър! Курортът остава затворен до промяна на условията!\", предупреждава публикация в официалната страница на курорта в социалната мрежа фейсбук., която е придружена от снимка с прогнозата за времето. Ски зоната ще бъде затворена до промяна на уславията, съобщават от \"Юлен\" АД. Силен вятър бушува в целия Благоевградски регион. Бедствено положение е обявено в община Смолян заради проблемите, предизвикани от бурния вятър, съобщи общинският пресцентър. Изкоренени от ураганния вятър дървета са затворили пътища, прекъснато е електрозахранване в десетки селища. В Общината заседава Кризисен щаб, който се оглавява от заместник-кмета инж. Мариана Цекова. Без електричество са кв. Станевска в Смолян и селата Турян, Река, Требище, Момчиловци, Соколовци, Тикале и населените места по горното поречие на Арда. Затворени за движение са пътищата за Турян, Габрица и Левочево. Община Смолян умолява гражданите само при спешни и неотложни нужди да излизат от домовете си.", "date": "2018.01.18", "title": "Ураганен вятър затвори Банско, Смолян в бедствено положение"}
{"url": "http://www.faktor.bg/bg/articles/prokuraturata-se-samosezira-za-kolite-s-gazovi-uredbi", "text": "Върховната административна прокуратура се самосезира по публикации в медиите и указа на министъра на транспорта по повод колите с газови инсталации. Поводът са съмнения за неспазване на изисквания при годишните прегледи, съобщават от прокуратурата. Налага се особено внимателно да бъдат спазвани всички разпоредби, осигуряващи безвредно ползване на газовите инсталации.  Информацията в медиите за неспазване на законните изисквания за отчетност и контрол налага предприемане на повсеместни мерки в спешен порядък предвид значителния брой ползвани автомобили с газови уредби на територията на цялата страна, смятат от прокуратурата. За целта прокуратурата е дала срок до 19 февруари да бъде уведомена за взетите решения и предприетите действия.", "date": "2018.01.18", "title": "Прокуратурата се самосезира за колите с газови уредби"}
{"url": "http://www.faktor.bg/bg/articles/obshtestvo/ulitsata/gripna-vakantsiya-oprazni-i-uchilishtata-v-pazardzhik", "text": "Обявиха грипна епидемия в област Пазарджик, съобщава Би Ти Ви. Заболеваемостта е 255 на 10 000 души.  Учениците ще са в грипна ваканция от 19 до 23 януари включително. Проверка е показала, че 30% от учениците в областта са болни.  Пикът на грипа в областта се очаква следващата седмица.  Във вторник лекари и специалисти ще заседават отново и ще решат дали ваканцията на учениците не трябва да се удължи и след 23 януари.  При обявена грипна епидемия се прекратяват женските и детски консултации, отлагат се и плановите операции.  Пазарджик е втората област, която обяви грипна епидемия. Първа беше Пернишка област, където ваканцията на учениците беше удължена до края на тази седмица.  Пик на заболеваемостта се очаква към края на януари, обяви пред bTV вчера главният епидемиолог на страната д-р Ангел Кунчев.", "date": "2018.01.18", "title": "Грипна ваканция опразни и училищата в Пазарджик"}
{"url": "http://www.faktor.bg/bg/articles/tsatsarov-razporedi-palna-proverka-na-osadeni-izvan-zatvora", "text": "Главният прокурор Сотир Цацаров разпореди извършване на проверки във всички районни и окръжни прокуратури, Софийска градска прокуратура, Специализирана прокуратура и военно-окръжните прокуратури в страната относно срочността и ефективността на предприетите действия и мерки за установяване на осъдени с влезли в сила присъди с неприведени в изпълнения наказания „лишаване от свобода“ и „доживотен затвор“, съобщават от пресцентъра на прокуратурата. Проверката цели и установяване на затруднения, пропуски и нарушения, както и положителни практики при изпълнението на наказанията, с оглед повишаване ефективността на издирвателната дейност, се казва още в съобщението. \"Проверката е възложена на апелативните прокуратури в страната, Апелативна специализирана прокуратура и Военно – апелативна прокуратура, които ще извършат проверка на всички изпълнителни преписки, образувани за изпълнение на съдебни актове, по които към 15.01.2018 г. не са задържани осъдени лица с наложено наказание „лишаване от свобода“ и „доживотен затвор“. Главният прокурор е разпоредил да бъдат проверени и всички преписки, по които присъдата е изпратена за изпълнение на Областните звена „Охрана“ при Министерство на правосъдието и в прокуратурите не е получено уведомление за задържане на осъдените лица\", допълват от прокуратурата. В срок до 02.02.2018 г. апелативните прокуратури са задължени да изготвят обобщени доклади, съдържащи информация за общия брой на образуваните изпълнителни преписки с наложено наказание „лишаване от свобода“ и „доживотен затвор“, по които не са издирени и задържани осъдените с влезли в сила присъди, информация за датата на изпращане за привеждане в изпълнение на съдебния акт на съответните ОЗ“ Охрана“ при МП или ОДМВР, както и датата на получаването на уведомлението, че осъденият не е издирен. Докладите ще съдържат информация за датата на телеграма за обявяване на осъденото лице за издирване, периодичността на кореспонденцията с органите на ОЗ “Охрана“ при МП и МВР във връзка с издирването и резултатите от него; изготвена ли е своевременно Европейска заповед за арест, респ. предложение до ВКП за екстрадиция след получаване на данни за последното пребиваване на осъдения извън страната; каква е периодичността на обмена на информация, относно действията по изпълнение на общодържавното издирване, ЕЗА и предложенията до ВКП за екстрадиция. Обобщените доклади ще бъдат анализирани от прокурори от отдел „Съдебен“ във Върховна касационна прокуратура. По инициатива на главния прокурор ще бъде проведена среща с професионалното ръководство на МВР и с ръководството на ГД \"Охрана“, МП за набелязване на конкретни действия по подобряване на издирвателната дейност при привеждане в изпълнение на наказанията „лишаване от свобода“ и „доживотен затвор“. Ще бъде обсъдена необходимостта от изготвяне на предложения на законодателни промени за повишаване срочността и ефективността на действията по изпълнение на съдебните актове, както и промени, целящи недопускане на осъдени лица с влезли в сила присъди да се отклонят от изтърпяване на наказанията и да останат ненаказани, става ясно от съобщението на прокуратурата.", "date": "2018.01.18", "title": "Започва пълна проверка на осъдените с неизпълнени наказания „лишаване от свобода“ и „доживотен затвор“"}
{"url": "http://www.faktor.bg/bg/articles/obshtestvo/ulitsata/avariya-ostavi-bez-parno-i-topla-voda-tsyala-vratsa", "text": "Топлоподването на всички абонати на \"Топлофикация - Разград\" ЕАД е прекъснато. Това съобщават от дружеството в града. Всички клиенти на дружеството в града останаха без парно и топла вода. Като причина местната топлофикация изтъква авария, възникнала на 18 януари. От дружеството обясняват, че е създадена организация за работа на ремонтните екипи по възстановяване на топлоснабдяването. \"Топлофикация - Разград\" ЕАД се извинява на клиентите си за причиненото неудобство.", "date": "2018.01.18", "title": "Авария остави без парно и топла вода цяла Враца"}
{"url": "http://www.faktor.bg/bg/articles/razsekretyavat-doklada-za-kontrabandata-po-iskane-na-parlamenta", "text": "Парламентът поиска от ДАНС да разсекрети доклада за контрабандата и констатираните нарушения в информационната акцизна система /БАЦИС/. Това реши Председателският съвет тази сутрин на извънредно заседание по искане на БСП. Вчера лидерът на социалистите Корнелия Нинова поиска извънредното заседание и предложи два варианта - или разсекретяване на доклада, който се намира в секретното деловодство на НС, или закрито заседание на депутатите в пленарната зала, които да разгледат доклада. Приет е бил първият вариант - НС да се обърне към ДАНС с искането, тъй като само авторът на секретен доклад може да го разсекрети. Според Нинова изводите в доклада са тревожни и застрашават финансовата сигурност на страната. Тя обвини премиера Бойко Борисов, че докладът седи на бюрото му от миналото лято, а мерки не се взимат. От ГЕРБ отвърнаха, че това не е вярно и вече 8 от препоръките са отстранени, работи се по деветата. Управляващите също поискаха разсекретяването на доклада, за да се види истината за това, че премиерът е разпоредил на финансовото министерство да поправят пропуските в събираемостта и контрола.", "date": "2018.01.18", "title": "Парламентът ще поиска от ДАНС разсекретяване на доклада за контрабанда"}
{"url": "http://www.faktor.bg/bg/articles/evropeyskata-komisiya-osadi-kremal-za-dirizhiranata-dezinformatsionna-kampaniya", "text": "Европейската комисия обвини Русия, че води дирижирана прокремълска дезинформационна кампания в страните от Европейския съюз. Комисията констатира \"със съжаление\", че тази пропаганда \"може да бъде изключително ефикасна\", предаде Франс прес, цитирана от БТА. \"Има малко съмнения, че прокремълската дезинформационна кампания е дирижирана стратегия, която доставя едни и същи дезинформационни статии на възможно най-голям брой езици, посредством възможно най-голям брой канали, толкова често, колкото е възможно\", каза европейският комисар за сигурността Джулиан Кинг пред европейските депутати. Британският еврокомисар говори по време на дебат в ЕП за \"Русия и влиянието на (нейната) пропаганда в страни от ЕС\".  За две години ресорният орган на ЕК е събрал над 3 500 примера за прокремълска дезинформация, която противоречи на фактите и въпреки това е достъпна за обществото. При това тя е била разпространена на голям брой езици по многобройни поводи, каза Кинг. Еврокомисарят по сигурността подчерта, че \"(руските) власти изобщо не крият целите на тази кампания\". \"В официалната военна доктрина на Русия, както и в официалните изявления на руски генерали, те описват употребата на \"фалшиви данни\" и на \"дестабилизираща пропаганда\" като легитимни средства, а информацията - като \"друг тип въоръжена сила\", се аргументира той. Кинг призова към бдителност.  \"Целта... да накараме хората да повярват, че дезинформацията е факт, е правдоподобна. И ако погледнем проучванията на общественото мнение, показващи как голям брой хора приемат очевидните дезинформации, разгласявани от прокремълските медии, ние трябва за жалост да направим заключението, че руската дезинформация може да бъде много ефикасна\", каза еврокомисарят по сигурността.", "date": "2018.01.18", "title": "Eвропейската Комисия осъди Кремъл за дирижираната дезинформационна кампания"}
{"url": "http://www.faktor.bg/bg/articles/ungariya-planira-zakoni-za-spirane-na-soros-sreshtu-imigrantite", "text": "Унгарското правителство предложи поредица закони, предвиждащи данъчно облагане и евентуално глоби за местни организации, подпомагащи нелегалната имиграция и получаващи чуждестранно финансиране, предаде \"Асошиейтед прес\", цитирана от БТА. Унгарският министър на вътрешните работи Шандор Пинтер заяви вчера, че подобни организации ще подлежат на задължителна съдебна регистрация и ще плащат данък в размер на 25 процента от финансирането си от чужбина. Организации, които не се регистрират и за които властите сметнат, че подпомагат нелегалната имиграция, може да бъдат глобявани. Правителството заяви, че преди проектът да бъде внесен за разглеждане в парламента, той ще бъде подложен на обсъждане. Пакетът е наречен \"Закони за спиране на Сорос\". Унгарските власти смятат, че американският милиардер от унгарски произход Джордж Сорос донякъде е една от причините за предизвикателствата пред ЕС по отношение на миграцията, защото финансира организации, защитаващи правата на бежанците, отбелязва АП. Унгарският премиер Виктор Орбан е противник на имиграцията, особено на мюсюлманите.", "date": "2018.01.18", "title": "Унгария обмисля \"Закони за спиране на Сорос\" срещу имигрантите"}
{"url": "http://www.faktor.bg/bg/articles/nyama-shega-slavi-trifonov-vliza-v-politikata", "text": "\"Уважаеми съграждани, с всеки изминал ден става все по-ясно, че политическата класа и начинът, по който тя се избира в нашата Родина, са нещо архаично, неспособно, зациклило, корумпирано и има нужда от брутална промяна. Между другото така пожелаха над 2 милиона и половина от българските избиратели чрез законен Референдум. Предполагам сте много щастливи от това, че България е председател на Съвета на ЕС, но дали това по някакъв начин ви кара да се чувствате по-добре, се съмнявам\".  Така започва писмо, разпратено до медиите, от шоумена Слави Трифонов. Ето какво още пише в писмото телевизионният водещ: \"Та в този дух на мисли, аз и моите колеги от Инициативния комитет за провеждането на Референдума, решихме да ви покажем други хора – различни от сегашните политици. Образовани и доказали качествата си. Хора, които могат да представляват България и всички нас в съвсем друга светлина. Да бъдат политиците, които заслужава една модерна и цивилизована държава. След като обявихме тези наши намерения, желание да участват в подобно начинание изявиха 3 777 души. Хора от различен пол и възраст. Хора, завършили различни университети, включително и най-престижните в света. Хора с изумителна биография. И за мен е огромна отговорност и удовлетворение, че такива хора изявяват желание да участват в подобно начинание. Най-искрено изразявам огромната си благодарност и уважение към всеки един от тях. Държа да отбележа и че почти всички българи, които са на върха в световни университети, като преподаватели, или българи, които имат много успешен бизнес из целия свят, почти всички от тези българи се съгласиха заедно да проведем събеседването с желаещите да участват в подобен проект. Така че, аз и моят екип сме готови да проведем това събеседване на датите 2, 3 и 4 февруари 2018 г. Ще излъчвам събеседването на живо в интернет, за да може всеки един от вас, уважаеми съграждани, да бъде обективно информиран за това, което се случва\". Това писмо на Слави Трифонов оставя и усещането, че шоуменът се готви да влезе в политиката, но са му нужни идеи и послания, които ще му бъдат подсказана от неговите събеседници. Тогава той сигурно ще се почувства по сигурен в това да знае какви са настроенията на хората, какви са техните очаквания и има ли шанс българските граждани да заложат на поредния политически проект, който може отново  да се окаже едно голяма ГМО.", "date": "2018.01.18", "title": "Слави с нов проект - ще представя успели хора, различни от сегашните политици"}
{"url": "http://www.faktor.bg/bg/articles/deputatite-ratifitsiraha-dogovora-za-dobrosasedstvo-s-makedoniya", "text": "Депутатите ратифицираха договора за приятелство, добросъседство и сътрудничество между България и Македония. Това се случи с пълно мнозинство на две четения, съответно със 182 и 186 гласа \"за\". В понеделник договорът бе ратифициран от македонския парламент, а преди това на 1 август миналата година бе подписан от македонския премиер Зоран Заев и българския му колега Бойко Борисов на церемония в Скопие.  Чрез документа се признава, че двете страни имат обща история, като те ще честват заедно и празници за общи събития и личности. С него Македония се задължава да не се меси във вътрешните работи на България. С договора се създава и Съвместна мултидисциплинарна експертна комисия, която да изясни общите исторически моменти.", "date": "2018.01.18", "title": "С пълно мнозинство депутатите ратифицираха договора за добросъседство с Македония"}
{"url": "http://www.faktor.bg/bg/articles/borisov-imame-masa-helikopteri-koito-mozhe-da-se-izpolzvat-za-speshna-pomosht", "text": "На редовното заседание на Министерски, съвет днес премиерът Бойко Борисов първо честити рождения ден на министъра на енергетиката Теменужка Петкова, а финансовият министър Владислав Горанов й подари букет цветя. Премиерът отбеляза: \"Джентълмен е Горанов.\"  Борисов информира министъра на здравеопазването Кирил Ананиев, че е проведена среща с министър Красимир Каракачанов. „Имаме маса хеликоптери, които може да се използват за Спешна помощ“, посочи министър-председателят. „Имаме техника, така че ще работим“, поясни той. „Имаме хеликоптери, които могат да се преоборудват за горски пожари и така хем ще се тренира, хем ще се спасяват човешки животи“, се обърна към Ананиев.  Новината потвърди и министър Каракачанов: „Вчера с премиера сме направили работна среща по темата. Има достатъчно техника за нуждите на МВР и здравеопазването\". \"Ще дадем пари и ще ги оправим\", обясни още Борисов. По-зелено правителство от нашето няма, обяви Борисов. Той подчерта пред министрите, че вчера в Страсбург е поел ангажимент пред зелените една тухла да не се построи. Вицепремиерът Валери Симеонов пък каза, че ще имаме единствено ние лифт. Нищо друго няма да правим, добре е това да го казваме, за да не се спекулира. Никакво строителство няма да има, защото законът го забранява, посочи още Симеонов. Той обеща, че законът и планът за управление на Национален парк Пирин ще бъде спазен.  \"Позицията ни е ясна, точна и много зелена. Там няма да има нито хотел, нито дори чайна или тоалетна\", каза още Борисов. Той нареди на министрите да обясняват на хората, че няма да има строителство. Министърът на околната среда Нено Димов пък обясни, че в буферната зона, която представяше само 2 % от Национален парк Пирин, може да има само спортни съоръжения. Естествено, нито една керемида не може да бъде построена извън спортната и съпътстващата инфраструктура. Ние може би сме една от малкото страни в Европа, в която имаме прираст на гора, каза още Димов. Той обясни, че вторият кабинков лифт трябва да реши проблема в курорта.", "date": "2018.01.18", "title": "Борисов: Имаме маса хеликоптери, които могат да се използват за спешна помощ"}
{"url": "http://www.faktor.bg/bg/articles/patritote-se-zapanaha-iskat-da-bade-otteglena-istanbulskata-konventsiya", "text": "Истанбулската конвенция налага неприемливи термини за пола и отваря вратата за признаването на третия. ГЕРБ да го изтегли. За това настоя лидерът на депутатите от \"Обединени патриоти\" Волен Сидеров. По думите му в нея е нарушен чл. 4 ал. 2 и 3 от Закона за международните договори Ще решим каква ще в реакцията. Може би някой напира, но не в моментът ГЕРБ да се занимава с това. Ще решим каква да в нашата реакция\".  Може би в тях имаше и намек от страна на Сидеров, че не е изключен вариант за напускане на колицията. Ако се стигне до такова, то ще в общо решение на трите партии в коалицията. Сидеров обаче се надява, че от ГЕРБ ще размислят.", "date": "2018.01.18", "title": "Патритоте се запънаха: ГЕРБ да оттегли Истанбулската конвенция"}
{"url": "http://www.faktor.bg/bg/articles/galap-s-novi-danni-za-doverieto-v-prezidentskata-institutsiya", "text": "Първата година от мандата на президента Румен Радев показва устойчиви нива на доверие от около 60% и на недоверие - около и под 30%. Това са заключенията на социолозите от \"Галъп интернешънъл\", които публикуват нови данни за доверието в президентската институция.  Това е най-благоприятната като обществено доверие стартова година от времето на старта на Петър Стоянов насам. Радев е най-популярната политическа фигура в страната. Сравнително високо доверие има и вицепрезидентът Йотова. Ниските нива на доверие в президентската институция, характерни за мандата на Росен Плевнелиев (2012 - 2017 г.), бяха заменени през 2017 г. от чувствително по-позитивни обществени нагласи. След избора на нов президент през есента на 2016 г. доверието започна да се повишава - както обичайно се случва при смени в тази институция, а и при смени в институциите въобще. Спирането на ръста в доверието в президентската институция може да се дължи донякъде и на напреженията между президента и представители на ГЕРБ през годината, но по-вероятно е да става дума за достигане на естествени възможни \"тавани\" на подкрепа. Затова и ежемесечните данни за одобрение към президента след различните електорати не показват значима щета за авторитета му дори сред привържениците на ГЕРБ - въпреки споменатите напрежения. Президентската институция се свързва най-вече с личността на президента, но донякъде - и с вицепрезидента. Вицепрезидентът Илияна Йотова има нива на доверие около една четвърт от българите, а недоверието се колебае в стойности между 50% и 60%. Това я нарежда сред политиците със сравнително добри стойности на доверие. Най-неблагоприятна е била началната картина на доверие в мандата на президента Плевнелиев, а най-високи бяха стартовите равнища на доверие при президента Петър Стоянов. Първият мандат на президента Георги Първанов пък почна с доверие от около 50%. Това бе и единственият президент, в когото доверието се покачваше в хода на самия мандат (обикновено доверието спада в хода на мандата). Вторият мандат \"Първанов\" пък започна с по-висок кредит на доверие, но и с бърз спад. На този фон устойчиво високите нива на доверие в първата година на Радев - без съществени спадове - му отреждат едно от най-благоприятните места сред президентите досега. Разбира се, автоматичното съпоставяне на отдалечени исторически периоди не е докрай коректен подход. Например, началото на мандата \"Стоянов\" беше във времена с доста по-голям идеологически градус и амплитуди в общественото мнение, уточняват социолозите от агенцията.", "date": "2018.01.18", "title": "\"Галъп\" с нови данни за доверието в президентската институция"}
{"url": "http://www.faktor.bg/bg/articles/turtsiya-privede-armiyata-si-po-granitsata-sas-siriya-v-povishena-boyna-gotovnost", "text": "Генералният щаб на турската армия е разпоредил войските на границата със Сирия да бъдат приведени в повишена бойна готовност за евентуална операция в сирийския град Африн, съобщава Анадолската агенция. В района на Хаса и Кирихан в турската провинция Хатай са разположени танкове. Отбелязва се, че въпросът за възможна военна операция в Африн остава в дневния ред. На 13 януари турският президент Реджеп Тайип Ердоган обяви, че турската армия може да започне операция в района на градовете Манбидж и Африн в Сирия в рамките на седмица. През последните няколко дни местни медии съобщиха за обстрел от страна на турските въоръжени сили в района на Африн, който е контролиран от сирийските кюрди.", "date": "2018.01.18", "title": "Турската армия е приведена в повишена бойна готовност по границата със Сирия"}
{"url": "http://www.faktor.bg/bg/articles/bsp-vnasya-dobroto-ot-istanbulskata-konventsiya-v-nakazatelniya-kodeks", "text": "БСП внася промени в Наказателния кодекс и в други закони, които вкарват текстовете на Истанбулската конвенция срещу домашното насилие в Наказателния кодекс. \"Доброто в Истанбулската конвенция да стане факт.\" Това обяви на специална пресконференция в кулоарите на Народното събрание лидерът на БСП Корнелия Нинова.   Подкрепяме всички мерки срещу домашното насилие, то е абсолютно неприемливо, изтъкна Нинова.   Тя обърна внимание, че става въпрос само за частта от конвенцията, свързана с домашното насилие. Нинова обясни, че предложението на БСП за промени в Наказателния кодекс е домашното насилие да се третира като престъпление от общ характер, тъй като досега е било от частен.   „Внасяме предложение за създаване на квалифициран състав, с който се увеличават наказанията на лица, извършили насилие и особено в случаите на рецидив“, посочи Нинова. Тя обясни, че това е първа стъпка от цял комплекс промени в законодателството, които ще предприеме опозицията.   „Следващата седмица ще продължим с предложение, което създава кризисни центрове във всички областни градове. Декларираме, че сме за всички мерки за борба с домашното насилие“, заяви Нинова и обърна внимание, че БСП го е правила и досега. „За нас е абсолютно неприемливо домашното насилие, затова предлагаме реално решение“, посочи лидерът на БСП Корнелия Нинова.", "date": "2018.01.18", "title": "БСП поиска \"доброто от Истанбулската конвенция\" да влезе в Наказателния кодекс"}
{"url": "http://www.faktor.bg/bg/articles/obshtestvo/zakon-i-red/chetirima-mladezhi-prebiha-shofyor-na-avtobus", "text": "Той им направил забележка и те го нападнали с ритници в главата Четирима младежи пребиха автобусен шофьор в Сливен. Това се е случило на 17 януари, на последната спирка на линия №4, в кв. „Кольо Фичето” в града, съобщи за Дарик радио–Сливен Тодор Наков от „Пътнически превози”. Според шофьора момчетата са замеряли стъклата на рейса със снежни топки и камъни. Той им направил забележка и те го нападнали с ритници в главата и ръцете.", "date": "2018.01.18", "title": "Четирима младежи пребиха шофьор на автобус"}
{"url": "http://www.faktor.bg/bg/articles/obshtestvo/zakon-i-red/nad-500-dushi-s-efektivni-prisadi-sa-na-svoboda", "text": "Над 500 души, осъдени на лишаване от свобода или доживотен затвор, продължават да бъдат на свобода. Това обяви на брифинг Румяна Арнаудова, говорител на главния прокурор, цитирана от „Фокус”. Данните са едва от около половината прокуратури в страната. След инцидента в Нови Искър, където беше извършено шесторно убийство, когато беше установено, че извършителят се е укривал в продължение на 9 години и не е изтърпял наказанието си, главният прокурор разпореди информация от спешен порядък от всички прокуратури, които изпълняват присъди“, обясни Арнаудова. До момента данните показват, че сред укрилите се от правосъдието има и такива, които са били осъдени преди повече от 10 години. Арнаудова посочи, че към момента няма случай в страната, в който да е влязла в сила присъда и тя да не е препратена към областните звена, които трябва да издирят, задържат и изпратят в затвора осъдения.", "date": "2018.01.18", "title": "Над 500 души с ефективни присъди са на свобода"}
{"url": "http://www.faktor.bg/bg/articles/obshtestvo/zakon-i-red/vas-zam-predsedatelyat-na-byuroto-za-kontrol-na-podslushvaniyata-bez-dostap-do-klasifitsirana-informatsiya", "text": "Върховният административен съд е потвърдил отнемането на допуска до класифицирана информация на Георги Гатев, заместник-председател на Националното бюро за контрол на Специални разузнавателни средства.  Съдебното решение е взето в сряда. Мотивите, с които за законосъобразно се обявява решението на Държавната комисия за сигурността на информацията, са 16-страници, но те няма да бъдат публикувани, тъй като носят гриф \"секретно\", съобщи \"Правен свят\".  Съдебното решение е окончателно и не подлежи на обжалване.  Това означава, че Гатев повече не може да заема длъжността заместник-председател на Националното бюро за контрол на Специални разузнавателни средства.  Парламентът следва да избере нов член на Бюрото за контрол на подслушванията.", "date": "2018.01.18", "title": "ВАС: Зам.-председателят на Бюрото за контрол на подслушванията без достъп до класифицирана информация"}
{"url": "http://www.faktor.bg/bg/articles/politika/hlyab-i-pasti/putin-i-horata-mu-razsazhdavat-i-deystvat-kato-na-bosovete-na-mafiyata", "text": "Западните експерти отдавна се опитват да разберат как разсъждават и от какво се ръководят управниците на Русия. Към вече съществуващите трактовки, базирани на история, култура, икономика или стратегически военни интереси трябва да добавим още една: Путин и неговите хора разсъждават и действат подобно на босове на мафията, а анализаторите на Запад все по-често говорят за  Путин концентрира цялата власт в ръцете си, унищожи всяка значителна опозиция, а икономиката и държавното управление предаде в ръцете на своите корумпирани приятели. Критиците и съперниците бяха убивани, а тези, които още са живи, бяха принудени със заплахи за живота им да си държат езика зад зъбите. Говори се, че самият Путин е натрупал баснословно богатство. Във външната си политика Русия също демонстрира мафиотски маниери. Дрънчене на оръжие, интриги и заплахи се използват, за да бъде върнат изгубеният през 1991 година статут на свръхдържава и да бъде завладяна \"територията на привилегировани интереси\" на Москва, в която Кремъл да доминира над всички съседни страни.   Путин се перчи с военната мощ на страната си, особено с ядрените ракети. Заплашителното сближаване на военни изтребители във въздуха и тренирането на предполагаеми атаки има за цел да отстранят другите играчи от територията, която Русия смята за свое наследство. С анексирането на Крим и жестоките военни действия в Донбас и Сирия, Кремъл демонстрирна, че     Явната публична лъжа на Путин за \"зелените човечета\" в Крим от признак на слабост се превръща в знак за сила. В същото време Кремъл се опитва да отслаби Запада сеейки раздори и намесвайки се в изборния процес на други държави. Но може ли наистина да сравняваме руския президент с Вито Корлеоне и Тони Сопрано? Путин открито използва в публичните си изказвания груб затворнически жаргон, а детството му по улиците на Ленинград го е научило винаги \"да бъде пръв\". По време на работата си в КГБ той усвоява методите на конспирацията, а през 90-те - практиката на корупционната политика. В света, в който се е формирал Путин, царят безпощадна конкуренция, а властта получава този, който е хитър, силен и безжалостен. Властта над хората предполага не само достъп до инструментите на властта, но и пълното убеждение на поданиците, че тези средства ще бъдат използвани. С две думи, става въпрос за това, което криминалистите наричат \"капиталът на насилието\", а руският учен емигрант Игор Сутягин определя като \"аурата на властта\". не е само лична черта на характера на Путин. Идеята, че на Русия и е нужна \"твърда ръка\" е дълбоко вкоренена в руските традиции, както и убеждението, че властта на силния произтича от страха на слабия. Това разбиране съдържа в себе си голяма доза цинично презрение към слабостта. На практика то означава, че страната става свръхдържава едва тогава, когато окръжаващите я държави се прекланят пред нейната воля и \"проявяват уважение\". Точно поради тази причина изследователят от Института за отбрана Фредрик Вестерлунд коментира: \"От гледната точка на Русия малките или слабите държави не са напълно суверенни. Кремъл очаква малките държави априори да се съобразяват с интересите на големите\".  Този възглед към \"силата\" трябва да се има предвид, когато западните политици и анализатори се опитват да разберат какво прави Русия и да разшифроват нейните сигнали. Когато Кремъл заявява, че неговата сигурност е под заплаха, той в действителност е обезпокоен за собствения си статут и престиж. В този възглед се крие един от ключовете за разбирането защо Кремъл е така фиксиран върху неголемите контингенти на НАТО в Прибалтика и Полша, както и по въпроса за присъединяването на нови страни към НАТО. Нелепо е твърдението на Кремъл, че няколко натовски батальона в Прибалтика или присъединяването на Черна гора към НАТО е заплаха за огромната ядрена държава Русия. Все едно слон да твърди, че го заплашва мравка. Но ако погледнем на тази игра от мафиотска гледна точка, се вижда определена логика. Военна заплаха не представляват батальоните в Прибалтика, а фактът, че балтийците, поляците и другите членове на НАТО искат да са в състояние да се противопоставят на нападение от Русия. Членството в НАТО на Черна гора само по себе си също не е заплаха, но това, което Русия приема като заплаха е самият факт, че Черна гора иска и може да стане член на НАТО независимо от недоволството и несъгласието на Русия. И в двата случая Русия смята, че ще изглежда слаба, а в нейния свят, където властта се опира на страха, е смъртен грях. По този начин става ясно, защо Путин трябва да подкрепя и защитава своите \"клиенти\"* и подчинени, защото тяхната слабост ще хвърли сянка върху техния бос. Ето защо операцията в Сирия беше необходима на Кремъл: клиентът на Русия Асад трябваше да изтърпи много, особено след като стана ясно, че престижът на Путин е накърнен заради бягството на неговата марионетка в Украйна - Виктор Янукович. Мълниеносното превземане и анексирането на Крим на първо място бяха нужни, за Естествено, подобна силова политика доведе до конфликт със Запада, но в краткосрочна перспектива  укрепи вътрешната власт на Путин. Заигравайки се с национализма и призовавайки към единство пред лицето на \"враждебния свят\", Путин застави руския народ да се примири и с бедността, и с ръста на корупцията. И да клейми опозиционерите и дисидентите като \"предатели на родината\". Въпросът е колко дълго ще работят тези мафиотски методи. Сплашването на съседите със заплахи и насилие, не работи така както и се иска на Русия: в случаите с Украйна и НАТО ефектът беше съвсем противоположен.   Националната еуфория възникнала след анексирането на Крим изглежда вече доближава нулата, а Путин е силно разтревожен от настроенията сред населението в навечерието на президентските избори. Самият факт, че опозиционерът Алексей Навални не беше допуснат за участие в изборите, макар той да нямаше шансове да победи, доказва, че Путин нервничи.  И през 1917-та, и през 1991 година режимът в Русия беше разрушен под влияние на дълбокото народно недоволство. Вероятно, Путин се бои, че всичко ще се повтори за трети път, и самият той може да се окаже в тежка ситуация. В Източна Азия сравняват върховната власт с езда върху тигър: докато си в седлото всичко е наред, но ако трябва да слезеш от седлото или тигърът те хвърли - ти си изяден.  И това трябва да се помни.", "date": "2018.01.18", "title": "Путин и хората му разсъждават и действат като на босовете на мафията"}
{"url": "http://www.faktor.bg/bg/articles/nikolay-nankov-30-km-ot-struma-shte-badat-zavarsheni-predsrochno", "text": "АМ \"Струма\" ще бъде завършена през 2018 година - без участъка в Кресненското дефиле и тунела \"Железница\". Вървим с тръжните процедури по \"Железница\", обяви в студиото на БНТ регионалният министър Николай Нанков. По думите му, тази година започва строителството на още 30 км. от АМ \"Хемус\". Правителството планира и разширяване на АМ \"Тракия\" в участъка София - Пловдив, откъдето само за едно денонощие по Коледните празници 30 000 автомобила са напуснали София. По предписание на Европейската комисия ще се ремонтират и всички опасни тунели по магистралите - \"Ечемишка\", \"Топли дол\" и \"Траянови врата\", каза още регионалният министър. \"Аз съм убеден, че 2018 година ще бъде освен годината на толтаксите, а и на \"Хемус\", тъй като стартираме реалното, физическо изпълнение на 26 км. 9,3 западна страна от Ябланица до п.в. Боаза до Тетевенския разклон, образно казано. Проектираме още 50 км. - ще стартираме с тръжните процедури за избор на изпълнители до разклона за Плевен и от източна страна - Белокопитово до Бухово са още 16 км. Стартираме с реалното строителство през 2018 година\", посочи още министърът.", "date": "2018.01.18", "title": "Николай Нанков: 2018-а ще бъде годината на толтаксите и на  магистрала \"Хемус\""}
{"url": "http://www.faktor.bg/bg/articles/parlamentat-shte-podpishe-dnes-dogovora-za-dobrosasedstvo-s-makedoniya", "text": "Парламентът ще ратифицира договора за добросъседство с Република Македония. Документът беше подписан на 1 август от македонския премиер Зоран Заев и българския министър-председател Бойко Борисов на церемония в Скопие. Тогава двамата отказаха да говорят за „отстъпките”, които София и Скопие са направили, за да подпишат документа, и изразиха желание да „гледат напред”, за да се уверят, че и Македония, и Западните Балкани имат европейска перспектива. Договорът беше подписан след дългогодишно отлагане, а с него двете страни официално признават, че имат „обща история”. Борисов тогава каза, че документът трябва да сложи край и на антибългарската пропаганда в Македония.", "date": "2018.01.18", "title": "Парламентът ще подпише днес Договора за добросъседство с Македония"}
{"url": "http://www.faktor.bg/bg/articles/zhiteli-na-severozapada-izlizat-na-protest-iskat-tunel-pod-petrohan", "text": "Жители от Северозапада ще протестират с искане да бъде построен тунел под Петроханския проход. От Националната гражданска инициатива „Тунел под Петрохан”  са внесли в Народното събрание отворено писмо и подписка от името на 16 664 жители на Северозападна България. В документа хората настояват до 30 юни да стартира процедура за изграждането на пътното съоръжение. Пред Нова ТВ участници в протеста обясниха, че този тунел е спасението за най-изостаналия в развитието си район в България. Те смятат, че така може да върнат много българи от този край, които са принудени да работят в чужбина, като гледат малки деца и възрастни хора. Освен това ще даде възможност на младите хора да живеят по родните си места и да работят в София, а не да ги прогонват да търсят реализация зад граница. Освен това обясняват, че пари няма да искат от държавата. Те имат идеи как да бъде решен - като се потърси концесионер за реализирането на проекта. По думите им вече има инвеститорски интерес, така че е въпрос на добра воля от страна на управляващите, които да направят тунела под Петрохан приоритет в тяхната най-близка програма.", "date": "2018.01.18", "title": "Жители на Северозапада излизат на протест, искат тунел под Петрохан"}
{"url": "http://www.faktor.bg/bg/articles/uspeshno-predsedatelstvo-pozhela-na-balgariya-britanskiyat-poslanik-ema-hopkins", "text": "Парламентът се събира на извънредно заседание във вторник, 23 януари, заради вота на недоверие, който парламентарната група на БСП внесе вчера. Това обяви председателят Цвета Караянчева от трибуната. От 13 ч. във вторник ще се проведе дебатът по мотива, с който най-голямата опозиционна партия внесе вота - корупция в държавата. Гласуването му е 24 часа след края на разискванията. Също във вторник, но от 11 ч., е насрочено и общественото обсъждане на Истанбулската конвенция, което ще е в аулата на СУ \"Св. Кл. Охридски\".", "date": "2018.01.18", "title": "Извънредно заседание на парламента във вторник заради вота на недоверие"}
{"url": "http://www.faktor.bg/bg/articles/avtobus-gorya-v-kazahstan-52-zaginali", "text": "52 души загинаха при запалване на автобус в Казахстан днес, предаде ТАСС, като се позова на местните власти.   В превозното средство е имало общо 57 човека - 55 пътници и двама шофьори. Само петима пътници успели да се спасят. Националността на жертвите се установява.   Трагедията станала на пътя Самара-Шимкент в северозападната Актюбинска област.", "date": "2018.01.18", "title": "Автобус горя в Казахстан, 52-ма от пътниците са загинали"}
{"url": "http://www.faktor.bg/bg/articles/tsvetlin-yovchev-ima-razdvizhvane-v-podzemniya-svyat-no-ne-kato-prez-90-te", "text": "Вероятно се случва нещо в подземния свят, за което към момента можем само да гадаем, тъй като не разполагаме с информацията на какво точно се дължи. Това заяви по Би Ти Ви бившият вътрешен министър Цветлин Йовчев. Той се въздържа от конкретни анализи на случаите със знакови убийства в страната в последно време. Йовчев обясни, че това раздвижване в престъпния свят може да бъде по много причини. То може да е поради промяна в сфери на влияние във властта, която контролира и направлява процесите в подземния свят. Той определи убийството на бизнесмена Петър Христов като професионално, което изисква изключително прецизна подготовка и много ресурси. \"Това е професионално извършено убийство. Ако стрелбата срещу Петър Христов е отмъщение към властта, този, който е извършил убийството, има някакви мотиви, които могат да му струват много скъпо. В момента не мога да видя група, организация или лице, което има такъв профил. Не е току-така да посегнеш на такъв човек, който се е занимавал и с политическа дейност. Възможно е да има добро развитие по разкриването\", каза още Йовчев.  Все пак той сподели, че е малко вероятно да е дело на „Килърите“ и „Наглите“. „Много тежко престъпление е да има посегателство срещу държавата. Бързата реакция и решаването на случаите с убийствата на Петър Христов и на данъчния Иво Стаменов  трябва да бъдат приоритет. Този тип престъпления се разследват изключително трудно, защото при тях има подготовка.  Някой път то отнема години”, посочи още бившият вътрешен министър.    Реформата на службите изисква политически ресурс, който не е по силите на една политическа партия, посочи още Цветлин Йовчев и се въздържа да даде оценка на колегата си Валентин Радев.", "date": "2018.01.18", "title": "Цветлин Йовчев: Има раздвижване в престъпния свят и то може да е по много причини"}
{"url": "http://www.faktor.bg/bg/articles/yordan-tsonev-dps-nyama-da-uchastva-v-stsenariya-stani-za-da-sedna", "text": "Твърде много различия има между БСП и ДПС – и в програмите, и в мотивите на вота. В сценарий „стани, за да седна“ – ДПС няма да участва. Това не е подкрепа към Борисов, а институционална подкрепа на България. Това заяви в студиото на Нова ТВ депутатът от ДПС Йордан Цонев по повод внесения вчера от БСП вот на недоверие към кабинета на Борисов.  Той поясни, че неправилно са били разбрани думите на почетния председател Ахмед Доган, че у нас няма алтернатива на сегашното управление.  Ахмед Доган не е казал, че няма алтернатива на управлението – това са грешни интерпретации. Той каза, че от опозиционните партии няма подготвена, която да поеме управлението на страната. Не може да се предлага същото политическо меню, когато няма подготвена политическа алтернатива за промяна на управлението в страната. Разликата между нас и БСП, а и други партии е в това, че ние смятаме, че страната ни се нуждае от нов тип управление, но не през прости аритметични мнозинства, посочи Цонев. Той изрази виждането на ДПС, за да има реално промяна в стила на управление на страната.   ДПС предлага да има програма за развитие, около която да се търси мнозинство; да се формулират  ясно проблемите и как ще бъдат решени, а това може да стане само чрез дълбоки институционални реформи. Защото когато се срещнат партии, с несъвместими програми, тогава започват да се напасват нещата. Това е ситуацията и между нас с БСП. 10 години управленията на страната са неуспешни, включително и нашето, призна депутатът от ДПС. Цонев аргументира още една причина, за да не внесе заедно със социалистите вота на недоверие. БСП посочват в мотивите за вота корупцията – според нас няма да се реши проблемът с корупцията, ако социалистите вземат властта, както те си мислят. Според нас това трябва да стане със закон, но не с приетия антикорупционнен закон. ДПС може да го напише този ефективен закон. Освен това корупцията е престъпление по наказателния кодекс. Затова ние не подкрепихме БСП при внасянето на вота, защото ние искахме той да бъде подаден по нещо съвсем конкретно. И нещо друго - корупцията не се бори с органи, а като се премахва средата, в която се извършва. Антикорупционният закон на БСП се доближаваше до румънския вариант, където се доказа че той е бухалка и слава богу, че у нас това не се случи, аргументира се Цонев. По темата за втори лифт на Банско той споделя позицията на вицепремиера Валери Симеонов, защото счита, че това е в интерес на развитието на планинския туризъм в региона. Йордан Цонев коментира и демонстрираните напоследък добри отношения между турския президент Ердоган и премиера Бойко Борисов. Политиката на ДПС, която заявихме за цялото европредседателство, се определя от разбирането, че на Балканите не може да има стабилност, без подновяване и подсилване на диалога между Турция и ЕС. Освен това ние ще подкрепяме процесите за ускоряване на интеграцията на Западните Балкани към ЕС. Мирът и стабилността не е пожелателна категория. Защото видяхме какво се случи в Косово. Еднонационализмът поставили се на първо място, Балканите винаги може да бъдат взривени. Затова сме и против участието на националистите във властта, категоричен бе Йордан Цонев.", "date": "2018.01.18", "title": "Йордан Цонев: ДПС няма да участва в сценария на БСП \"стани, за да седна\""}
{"url": "http://www.faktor.bg/bg/articles/novini/balgariya/dnes-maksimalnite-temperaturi-shte-sa-mezhdu-0-i-5", "text": "Днес ще остане ветровито с умерен и силен северозападен вятър. Още сутринта валежите в Западна България ще спрат и облачността ще започне да се разкъсва и намалява. По-късно след обяд и в източните райони ще спре да вали. Максималните температури ще са предимно между 0° и 5°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция \"Фокус\" дежурният синоптик Георги Цеков. Атмосферното налягане ще се повишава, но ще остане по-ниско от средното за месеца.  Над Черноморието ще бъде облачно и с валежи предимно от дъжд. Максималните температури ще са 4°-6°. Температурата на морската вода е около 8°. Вълнението на морето ще е 2 бала. В планините ще бъде облачно, ветровито, с отслабващи валежи от сняг. Ще духа бурен, по високите и открити части и ураганен северозападен вятър, който ще създава условия за снегонавявания. Максималната температура на височина 1200 метра ще е около минус 5°, на 2000 метра – около минус 9°.", "date": "2018.01.18", "title": "Силен вятър с до 90-100 км в час, максимални температури между 0° и 5°"}
{"url": "http://www.faktor.bg/bg/articles/elen-gerdzhikov-iskame-dostapna-vitosha-za-sport-razhodki-pochivka", "text": "Искаме Витоша да бъде достъпна, да се ползва за спорт, за разходки, за почивка. За съжаление Столичната община няма собственост във Витоша, няма механизъм за контрол. Още в началото на мандата разбрахме, че проблемът с Витоша са задълбочава. Стигнахме до извода, че изходът от тази ситуация е план за управление на Витоша. Това каза председателят на Столичния общински съвет Елен Герджиков в сутрешния блок на БНТ. Сегашният план за управление е с хоризонт 2015 г. Има предложение за нов план, но в момента той е блокиран от различни организации. За нас не е важно дали ще бъде приет нов план или ще бъде реновиран старият, важното е да бъдат обновени съоръженията - дали от сегашната фирма-концесионер, дали от друга. При актуализиране на плана ще се чуе гласът на общината, което означава, че ще се чуе гласът на софиянци, заяви още Герджиков. Искаме сегашните съоръжения да бъдат модернизирани, без нови просеки и без възможност да се строят нови хотели и хижи, без допълнителна леглова база, посочи председателят на СОС. Програма за подобряване на качеството на въздуха сме приели още през март. В момента обсъждаме мерките при положение, че имаме замърсяване. В момента те се обсъждат по комисиите, правят се допълнения, изслушват се граждани. Надявам се на 25 март да ги гласуваме, за да направим така, че по-малко да замърсяваме въздуха в града, в който живеем, допълни Герджиков.", "date": "2018.01.18", "title": "Елен Герджиков: Има предложение за нов план за Витоша, но той е блокиран от различни организации"}
{"url": "http://www.faktor.bg/bg/articles/toma-bikov-argumentite-za-vota-sa-sotsiologicheski-prouchvaniya-koito-yasno-kazvat-kakvo-shte-stane-pri-novi-izbori", "text": "Мотивите за вота на недоверие са написани в публистичен стил, като статия във вестник, позовават се на публикации, проучвания, без да се цитират агенциите, заяви по бТВ депутатът от ГЕРБ Тома Биков. Същите проучвания сочат, че ако утре има избори, БСП ще е втора отново. Социологическото проучване не е политически аргумент. Няма конкретни примери, а се твърди, че всички обществени поръчки са нагласени.  Търсели са някакви мотиви просто за да има вот. Ние дадохме много силен сигнал за борба с корупция с антикорупциянонния закон, за съжаление именно БСП не го подкрепи, посочи Биков. От своя страна другият участник в студиото - депутатът от БСП Жельо Бойчев, заяви: България не е ли едно блато, се питам, само че блато на корупция? Няма как да не поставим проблемите на хората. Основен акцент на искания вот на недоверие е начинът, по който се изразходват публичните средства. По начина как се провежда една поръчка. Да вземем например НДК. Трябва да направите поредица от предавания, за да обясним всичко, се обърна социалистът към водещия на предаването.  За „Суджукгейт“ има цитирани изказвания за оказван натиск за хората, които са си позволили да извадят случая на светло. В здравеопазването има ли корупция?! Мотивите са политическите изводи за секторите, които са пленени от корупция. Правителството в сферата на здравеопазването обслужва големите фармацевтични компании и интереси. Има срив на чуждестранните инвестиции. Това е много показателно. Защо, след като сме изпълнили всички условия, не сме в Шенген? Заради корупция не сме в Шенген, обясни Бойчев. \"Посочили са Суджукгейт. Това разкритие ние си го направихме. Човекът подаде оставка като депутат. Опитвахме се да запушим едни дупки за иновативните лекарства. И след три години ще има проблеми с корупцията. Ние действаме системно в това отношение\", отговори на обвиненията Тома Биков.", "date": "2018.01.18", "title": "Тома Биков: Аргументите за вота са социологически проучвания, които обаче ясно сочат къде е мястото на БСП"}
