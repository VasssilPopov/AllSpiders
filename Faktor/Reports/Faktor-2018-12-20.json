{"url": "https://www.faktor.bg/bg/articles/novini/svyat/i-politsaite-vav-frantsiya-izlyazoha-na-protest", "text": "Френските полицаи излязоха на протест. Хиляди служители на реда се оплакаха от липсата на заплащане за извънредните работни часове и други проблеми с условията на труд. Демонстративно бяха затворени полицейски управления и някои пунктове по летища и гари. Един от поводите за недоволство е охраната на протестите на \"жълтите жилетки\". Необходимостта от голям брой полицаи на служба отмени отпуските и доведе до много часове извънреден труд. Полицаите се оплакват и от остарялата екипировка, която е изложила на риск здравето им по време на избухналите безредици в поредните седмици.", "date": "2018.12.20", "title": "И полицаите във Франция излязоха на протест"}
{"url": "https://www.faktor.bg/bg/articles/novini/svyat/trevoga-po-vsichki-germanski-letishta-zaradi-zaplaha-ot-terorizam-dnes-20-30", "text": "Германските служби за сигурност са изпратили сигнал за тревога до всички германски летища.  Причината е информация от мароканските служби за лица, които планират атентати в граничния район между Германия и Франция.  В Щутгарт са забелязани двама, които са снимали летището и терминалите.  Преди да бъдат заловени, те са избягали.", "date": "2018.12.20", "title": "Тревога по всички германски летища заради заплаха от тероризъм"}
{"url": "https://www.faktor.bg/bg/articles/novini/svyat/london-i-varshava-sreshtu-ruskata-dezinformatsiya", "text": "Британската премиерка Тереза Мей и полският й колега Матеуш Моравецки обявиха, че страните им засилват сътрудничеството си за борба срещу \"руската дезинформация\", предаде Франс прес. \"Днес решихме да защитим нашите демокрации чрез провеждани всяка година дискусии за вредната роля на Русия и чрез по-тясно сътрудничество между нашите служби за отбрана и сигурност\", заяви Тереза Мей, уточнявайки, че първата подобна дискусия ще се състои в началото на следващата година. \"И двамата сме силно притеснени от опитите на Русия да подкопае системата, основаваща се на международните правила\", добави тя. \"Ще обменим нашият опит, за да създадем в Полша нова агенция, която ще противодейства пряко на руската дезинформация\", подчерта Мей на пресконференция с Моравецки. Очаква се новата агенция да открива бързо извършителите на действия, които вредят на националните или търговски интереси. Мей благодари на Варшава за подкрепата след извършения през март в Солсбъри опит за отравяне на бившия руски двоен агент Сергей Скрипал и дъщеря му Юлия с нервнопаралитично вещество. Лондон обвинява Москва за нападението. Полша и Великобритания, които са съюзници и в НАТО, подписаха преди година нов договор за отбрана и сигурност.", "date": "2018.12.20", "title": "Лондон и Варшава срещу \"руската дезинформация\""}
{"url": "https://www.faktor.bg/bg/articles/novini/svyat/sarbiya-sprya-podaratsi-za-balgarcheta-v-bosilegrad-izprateni-ot-stolichna-obshtina", "text": "Сръбските митнически власти на ГПП \"Олтоманци – Рибарци“ върнаха микробус на Столична община със 180 коледни пакетчета за деца и календари на Културно-информационния център \"Босилеград“, съобщи БТА по информация от КИЦ. Коледните пакетчета са били подсигурени от Дирекция \"Култура“ към Столична община и предназначени за подаръци за децата от основното училище и предучилищните заведения на коледното тържество, което организираха Дирекция \"Култура“ към Столична община и КИЦ \"Босилеград“. \"КИЦ \"Босилеград“ изразява възмущение от нечовешката постъпка на сръбските власти и смята, че тази поредна гавра, първо, е израз на шовинистичната омраза на честването на българска Коледа по българският календар в Босилеград, и второ, част от специалната война, която община Босилеград и другите сръбски държавни институции водят срещу КИЦ „Босилеград“, се казва в съобщение на КИЦ.", "date": "2018.12.20", "title": "Сърбия спря подаръци за българчета в Босилеград, изпратени от Столична община"}
{"url": "https://www.faktor.bg/bg/articles/velikobritaniya-vdigna-mernika-na-ruska-mezhdunarodna-televiziya", "text": "Британският медиен регулатор Офком заяви, че руската телевизия Ар Ти (RT от Russia Today или \"Русия днес\") е нарушила правилата за безпристрастност в свои излъчени през март и април предавания, включително и при отразяването на отравянето на бившия шпионин Сергей Скрипал и дъщеря му Юлия, предаде агенция \"Ройтерс\", цитирана от БТА. Според Офком става дума за седем случая на нарушение на правилата за безпристрастност, като на Ар Ти може да бъдат наложени санкции. Телевизия Ар Ти изрази изключително голямото си разочарование от заключенията на Офком вследствие на проведените от регулатора проверки. \"Телевизионният канал Ар Ти е крайнж разочарован от изводите на Офком по точките на разследването, голяма част от което се проведе по инициатива на самия регулатор, а не на зрителите. Ние излъчваме във Великобритания в съответствие с правилата, установени от британския регулатор, и винаги се стремим да ги спазваме\", се казва в съобщение на прессслужбата на канала. Тя добави, че регулаторът не е отделил внимание на правата телевизионния канал и на неговите зрители. \"Сега изучаваме извоодите, които представи регулатора, и ще вземем решение за по-нататъшни стъпки в най-скоро време\", се казва в сообщението.", "date": "2018.12.20", "title": "Великобритания вдигна мерника на руска международна телевизия"}
{"url": "https://www.faktor.bg/bg/articles/novini/svyat/v-germaniya-deset-dushi-byaha-raneni-sled-kato-kola-se-vryaza-v-avtobusna-spirka", "text": "Десет души бяха ранени след като кола се вряза в автобусна спирка в град в Западна Германия днес, предаде Ройтерс, като се позова на полицията. Инцидентът станал в град Реклингхаузен. Шофьорът на колата и още девет души са ранени. Един от пострадалите е в тежко състояние. Причината за инцидента засега не е ясна.", "date": "2018.12.20", "title": "В Германия: Десет души бяха ранени след като кола се вряза в автобусна спирка"}
{"url": "https://www.faktor.bg/bg/articles/novini/balgariya/kevr-vdiga-tsenata-na-vodata-nyama-da-uvelichava-toka-i-parnoto", "text": "\"Комисията за енергийно и водно регулиране ще увеличи цената на водата от 1 януари, но дава право на държавата и общините като собственици на водните дружества, да не се съобразят с решението й\", каза председателят на КЕВР Иван Иванов, който беше изслушан в енергийната комисия към парламента.  Иванов увери, че няма да има увеличение на цените на тока и парното от новата година. Междувременно обаче бизнесът алармира, че заради високите цени на електроенергията за индустрията се очаква поскъпване на основни стоки и услуги. Причината - нередности на енергийната борса.  Комисията за енергийно и водно регулиране ще направи проверка след три години дали водните дружества изпълняват инвестиционните си програми на базата, на която се увеличава цената на водата сега. Заради предстоящото поскъпване от регулатора припомнят искането си да бъде въведено понятието водно бедни семейства, подобно на енергийно бедните. Отделно председателят на КЕВР предлага и въвеждане на лицензионен режим за ВиК операторите, за да се затегне контрола.", "date": "2018.12.20", "title": "КЕВР вдига цената на водата, няма да увеличава тока и парното"}
{"url": "https://www.faktor.bg/bg/articles/novini/balgariya/ryazko-zastudyavane-za-koleda-mvr-sas-speshni-merki-za-trafika-po-praznitsite", "text": "Прогноза за рязко застудяване с обилни снеговалежи на Коледа събра Щаба за реакция в МВР. Заради интензивното предпразнично движение утре и в събота ще се ограничи движението на тежкотоварни камиони по основните пътни артерии. Екипи на \"Пътна полиция\" ще подпомагат трафика на изходите на големите градове, по магистралите и по най-натоварените пътища. Прогнозата на синоптиците е, че в дните до Бъдни вечер времето ще се затопля и дори на много места снега ще се стопи. В понеделник вечерта обаче, идва рязко застудяване. Синоптиците ще подават непрекъснато информация към МВР и АПИ. При необходимост ще се спира движението на тежкотоварни камиони още на граничните пунктове. \"Нашите наблюдения показват, че едно от 20 превозни средства не отговарят на условията, така че контролът ще бъде засилен\", предупреди Росен Желязков, министър на транспорта. Ако прогнозата за обилни валежи се сбъдне във вторник, тогава спиране на тежкотоварния трафик ще има и във вътрешността на страната. От АПИ обещават да подават постоянно информация за пътната обстановка и призовават когато има временно затваряне на пътни участъци, да не се навлиза в тях.", "date": "2018.12.20", "title": "Рязко застудяване за Коледа, МВР със спешни мерки за трафика по празниците"}
{"url": "https://www.faktor.bg/bg/articles/putin-nagal-chvk-vagner-ima-pravo-da-raboti-vav-vsyaka-tochka-na-planetata", "text": "Руската частна военна компания \"Вагнер\" има право да работи във всяка точка на планетата, ако не нарушава руските закони. Това заяви президентът Владимир Путин по време на годишната си пресконференция, посочва \"Дневник\". ЧВК \"Вагнер\", най-известната и смятана за най-голяма подобна компания в Русия, не е регистрирана в страната, където работата на подобни организации е забранена, въпреки опитите този статут да се промени (последният бе тази година). Тя обаче участва в мисии в Сирия, Судан и други точки на планета, включително в Централноафриканската република, където бяха убити трима руски журналисти. Руските власти никога не са потвърждавали съществуването на \"Вагнер\" или други частни военни компании. Темата за \"Вагнер\" същевременно изплува в световни и руски издания през януари след информация за сблъсък между нейни бойци и водената от САЩ коалиция срещу \"Ислямска държава\" в Сирия. Тогава Кремъл допусна, че в страната може да има и цивилни руснаци. Официалната информация за убийствата в ЦАР гласи, че те са извършени от бунтовници. Някои издания, сред тях \"Новая газета\" (чийто журналист Орхан Джемал бе сред загиналите), писаха, че екипът е бил в страната, за да снима филм за дейността на \"Вагнер\". Иля Азар от същото издание попита Путин какво е известно за смъртта на журналистите и за евентуалните връзки на президента с \"ръководещия ЧВК \"Вагнер\" (Евгений) Пригожин\". \"Готвач ли ви е?\" \"Всичките ми готвачи са служители на (Федералната служба за охрана). Да не се връщаме към това\", отвърна Путин. След като обясни, че журналистите са влезли в ЦАР без никакви уведомления, той допусна, че \"ако група \"Вагнер\" нарушава нещо, генералната прокуратура трябва да провери\". Пригожин, чието име се свързва в разследвания с \"Вагнер\", попадна в санкционния списък на Съединените щати заради намеса в президентските избори през 2016 година. Освен за ядрената война, ситуацията в Украйна и Керченския проток, Сирия, санкциите и новата украинска църква (за тях четете тук) той засегна и въпроса за отношенията с американския президент Доналд Тръмп. Двамата държавни глави трябваше да се срещнат на срещата на Г-20 в Аржентина преди няколко седмици, но Тръмп я отмени в последния момент заради инцидента в Азовско море. След това Кремъл обяви, че инициативата за бъдеща среща е в ръцете на Тръмп, а Путин няма да се моли за нов разговор. \"Не зная дали такава среща ще се случи. Ще може ли той (Тръмп) да започне пряк диалог с Русия? Не знам, трябва да ги попитате. Трябва да нормализираме двустранните си отношения, готови сме за това, щом и другата страна е готова.\"", "date": "2018.12.20", "title": "Путин нагъл: ЧВК \"Вагнер\" има право да работи във всяка точка на планетата"}
{"url": "https://www.faktor.bg/bg/articles/novini/balgariya/naddavaneto-za-nov-iztrebitel-na-vvs-na-finalnata-prava", "text": "България навлиза в решаващата фаза за избора на нов многоцелеви изтребител – офертите са три.  Държавният департамент на Съединените щати недвусмислено декларира, че очаква решението на София, предаде Би Ти Ви. Задължителните изисквания в конкурса са 8 машини на стойност 1,8 млрд. лв. с ДДС и първа доставка до 2 години. Ден след телефонния разговор на премиера Борисов с Майк Помпео, държавният департамент излезе и с писмена позиция: „Съединените щати очакват да приключат окончателните преговори с българското правителство”. Засега от Министерски съвет се въздържат от коментар. Същевременно военният министър Каракачанов обяви, че очаква анализът на офертите да приключи: „Ако днес получа доклада, ще го внеса в Министерския съвет още утре. Ако го получа утре, ще го внеса в първия работен ден. Очаквам гласуването в Министерския съвет да e на едно от първите заседания през януари 2019 г.”. Междувременно, и американското посолство в София публикува съобщение, че компанията „Локхийд-Мартин” ще работи с правителствата на САЩ и България за икономия на разходите във връзка с офертата за изтребителите Ф-16. Миналата седмица шведската компания „Сааб”, която предлага на България изтребители „Грипен” подобри офертата си от 8 на 10 самолета за същата цена. Италианските ВВС участват в конкурса с изтребители „Юрофайтър” втора ръка.", "date": "2018.12.20", "title": "Наддаването за нов изтребител на ВВС на финалната права"}
{"url": "https://www.faktor.bg/bg/articles/tsatsarov-taen-arest-nyama", "text": "Главният прокурор Сотир Цацаров изрази своето отношение към промените в НПК, за така наречения “таен арест”, касаещ възрастни лица и деца. Въпросът има два аспекта.  Таен арест няма.  Това не е таен арест по една проста причина - лицето има право на адвокатска защита от самото му задържане, обясни главният прокурор. По думите му става дума за неувeдомяване на конкретно лице по преценка на прокурора. Но законодателният текст се нуждае от юридическо прецизиране, категоричен е Цацаров. Това трябва да се практикува за тежки престъпления, като тероризъм например, каза Цацаров.", "date": "2018.12.20", "title": "Цацаров: Таен арест няма"}
{"url": "https://www.faktor.bg/bg/articles/shefat-na-beh-v-reshenie-na-ek-ne-se-otbelyazva-che-sa-oshteteni-potrebitelite", "text": "Изпълнителният директор на БЕХ Петьо Иванов коментира пред БНТ глобата от 77 млн. евро от Европейската комисия. Тя  бе наложена за злоупотреба с господстващо положение и за отказ да се осигури достъп на трети страни до преносната мрежа и до газохранилището в периода 2010-2015 г. Жалбата бе подадена от бизнесмена Сашо Дончев. \"Санкцията от 77 милиона евро е вследствие от решение на ЕК, така че ние сме задължени да си платим глобата, като за целта разполагаме със срок от около 3 месеца, за да я изплатим, за което имаме финансовия ресурс. Но искам да поясня, че глобата няма да дойде от джоба на хората, тъй като ние като дружество правим консолидирани отчети и печалби. Отделен е въпросът, че тази година сме повече на загуба, отколкото на печалба, но въпреки това сме предприели нужните мерки за безпрепятствена доставка на електроенергия и природен газ\" ,,Имаме аргументи, с които можем да намалим размера на глобата, както можем и да обърнем решението на ЕК в Европейския съд. Ще искаме да разгледа делото по същество'', каза още той и изрази уверение, че въпреки глобата доброто сътрудничество с ЕК няма да се прекрати, особено що се касае по проекта за хъб \"Балкан\".  \"Предлагали сме изваждане на \"Булгаргаз\" от холдинга и други опции, но това не е било прието от комисията. Предлагали сме да прехвърлим неговата собственост към държавни ведомства, това не е било възприето като вариант. Едно от последните предложения беше влизане на частен инвеститор, като му се гарантираше дял до 49%\", каза още изпълнителният директор на БЕХ. \"Нашият сектор е изцяло регулиран. В някои случаи цените, по които \"Булгаргаз\" е продавал, са били в случаи по-ниски, отколкото е закупен ресурсът. Нашите потребители не би следвало да са понесли вреди. В самото решение на ЕК не се отбелязва, че са ощетени потребителите\", уточни той.", "date": "2018.12.20", "title": "Шефът на БЕХ: В решението на ЕК не се отбелязва, че са ощетени потребителите"}
{"url": "https://www.faktor.bg/bg/articles/bulgartransgaz-globata-se-plashta-za-smetka-na-nerazpredeleni-pechalbi-ne-na-balgarskiya-danakoplatets", "text": "Разглежданият период е от 2010 до 2015 година. Към 1 януари, 2015 година е прекратено нарушението ни (блокиране на достъпа на конкуренти до ключова газова инфраструктура в България). Това заяви пред Нова телевизия директорът на \"Булгартрансгаз\" Владимир Малинов по въпроса с наложената от ЕК глоба на БЕХ – компанията-майка на \"Булгартрансгаз\". Формата на собственост на \"Булгартрансгаз\" не е променена. Променен е начинът, по който се предоставя достъп до газопреносната мрежа, уточни Малинов .  БЕХ ще оспорва глобата от 77 млн. евро и твърденията на ЕК за газов монопол Българският енергиен холдинг (БЕХ) и дъщерните му дружества - Булгаргаз и Булгартрансгаз - заявиха в официална позиция, че ще обжалват ... Прочети повече Според Владимир Малинов ново дело от страна на ЕК няма как да бъде заведено. Има 70 календарни дни да се обжалва сегашната глоба от 77 млн. евро, а глобата трябва да се плати за 90 дни, но това може да бъде условно или с гаранция - защото ще оспорваме. Няма вероятност да ни се вдигне глобата, ако загубим, каза директорът на \"Булгартрансгаз\". А самата глоба се плаща за сметка на неразпределени печалби, не на българския данъкоплатец, добави Малинов. Малинов в крайна сметка потвърди, че „Овергаз” е подала сигнал.", "date": "2018.12.20", "title": "\"Булгартрансгаз\": Глобата от ЕК се плаща от неразпределени печалби, не от данъкоплатеца"}
{"url": "https://www.faktor.bg/bg/articles/temenuzhka-petkova-beh-ne-mozhe-pryako-da-vliyae-varhu-svobodniya-pazar-na-toka", "text": "\"Българският енергиен холдинг /БЕХ/ и трите дружества от холдинга не могат пряко да влияят върху свободния пазар на тока\". Това каза министърът на енергетиката Теменужка Петкова по време на днешното заседание на Комисията по енергетика в парламента, където се разгледаше състоянието на свободния пазар на електроенергия. \"Нашето отношение се простира дотам ние да спазваме националното законодателство, да спазваме европейските правила и да предлагаме нашата електрическа енергия на Българската независима енергийна борса /БНЕБ/ така, както от 1 януари 2018 г. предвижда Законът за енергетика\", уточни министър Петкова. Министърът на енергетиката припомни, че БНЕБ е била към БЕХ, но миналата година тя е извадена от състава на холдинга и оттогава е собственост на Българската фондова борса. Според Петкова това е гаранция, че борсата работи независимо, прозрачно и няма опции да й се влияе по някакъв начин. Националната електрическа компания /НЕК/, ТЕЦ \"Марица-Изток-2\" и АЕЦ \"Козлодуй\" имат ангажимент по т. нар. дело \"БЕХ електричество\", по което се осигуряват необходимите количества електрическа енергия за БНЕБ само за платформата \"Ден напред\", обясни министър Петкова. Тя посочи, че тези количества достигат към момента около 690 мегавата на час. До края на ангажимента, който приключва 2021 г., тези количества ще достигнат до 800 мегавата на час. Освен това трите дружества към БЕХ имат ангажимент да доставят ток за регулирания пазар по решение на КЕВР. Цялото останало количество електрическа енергия трите дружества продават на БНЕБ на база на двустранни договори на платформата \"Ден напред\", допълни Теменужка Петкова. От началото на 2018 г. досега АЕЦ \"Козлодуй\" е провела 127 търга на БНЕБ, които включват различни енергийни продукти. От тях 48 са завършили без да е проявен интерес към тях. ТЕЦ \"Марица-Изток-2\" е провела 65 търга, от тях 28 са завършили без да се продаде ток. НЕК е провела 24 търга, от тях 4 са завършили без интерес за продажба на електроенергия, посочи енергийният министър.", "date": "2018.12.20", "title": "Теменужка Петкова: БЕХ не може пряко да влияе върху свободния пазар на тока"}
{"url": "https://www.faktor.bg/bg/articles/stoichkov-mozhem-da-se-klasirame-na-golyamo-parvenstvo-kogato-dopusnat-vsichki-otbori", "text": "Христо Стоичков направи песимистична прогноза за бъдещето на националния отбор по футбол. Легендарният футболист и бивш селекционер на представителния тим, не очаква скоро България да се класира на световно или европейско първенство. \"Крайно време е да се класират всичките отбори, за да се класираме и ние. Като играем квалификации, все нещо не ни достига\", каза Стоичков по време на представянето на книгата си във Варна. Носителят на \"Златната топка\" за 1994 г. направи интересно изказване и за настоящия треньор Петър Хубчев. Той беше помощник на Стоичков в националния тим.  \"Петър Хубчев ще бъде един от тези, които ще бъдат изгорени. Както минах и аз, както мина и Мъри Стоилов, както мина и Пламен Марков\", добави Стоичков пред БНТ. \"След Пламен Марков, които бяхме, останахме там – без развитие. Сега ще бъде и той изгорен, гледам и Краси (Красимир Балъков), че и той надава вой и не му се издържа в българския футбол. Аз отдавна не гледам футбол.\"", "date": "2018.12.20", "title": "Стоичков: Можем да се класираме на голямо първенство, когато допуснат всички отбори"}
{"url": "https://www.faktor.bg/bg/articles/6-8-rast-na-prihodite-ot-mezhdunaroden-turizam", "text": "Над 3,4 млрд. евро са приходите от международен туризъм у нас за периода януари-октомври 2018 г. Те нарастват с 6,8% спрямо същите месеци година по-рано, сочат последните данни на Българската народна банка. Само за октомври 2018 г. постъпленията от международен туризъм възлизат на над 200 млн. евро, като отчетеното увеличение в сравнение с октомври 2017 г. е 3,6 на сто.  Резултатите са много добри и доказват, че вървим в правилната посока. България предлага качествен и разнообразен туристически продукт, което ни позиционира като предпочитана дестинация, заяви министърът на туризма Николина Ангелкова. Данните от БНБ за ръст на приходите бяха очаквани, тъй като в края на ноември Националният статистически институт съобщи, че повече от 8,423 млн. са чуждестранните туристически посещения в България за периода януари-октомври тази година, а увеличението е с 4,9%.", "date": "2018.12.20", "title": "БНБ отчете 6,8% ръст на приходите от международен туризъм до октомври"}
{"url": "https://www.faktor.bg/bg/articles/delyan-dobrev-1-4", "text": "\"Има увеличение на цените на електроенергията не само в България, но и в цяла Европа, особено в Източна. Основната причина за това са по-високите квоти за въглеродни емисии\". Това каза председателят на Комисията по енергетика Делян Добрев по време на днешното й заседание, на което се разглеждаше състоянието на свободния пазар на електроенергия, информира БТА. Делян Добрев даде за пример, че през миналата година квотите за въглеродни емисии са били в порядъка от 4-5 евро, докато в последните 12 месеца те са поскъпнали с 400-500 процента. В момента се продават над 24 евро, посочи Добрев. \"Тези квоти влизат директно като разход на централите, които използват въглища\", уточни Добрев. По думите му дори и тези централи, които ползват природен газ, са потърпевши от по-високите квоти за въглеродни емисии.  Според председателя на парламентарната енергийна комисия няма причини за паника, защото по-високата пазарна цена на електроенергия означава, че ще се доплаща по-малко на всички производители с преференциални цени.", "date": "2018.12.20", "title": "Делян Добрев: Цените на тока не скачат само в България, а в цяла Европа"}
{"url": "https://www.faktor.bg/bg/articles/novini/balgariya/vavezhdat-minimalna-tsena-za-taksitata-v-sofiya", "text": "Въвеждат минимална цена за таксиметров превоз в София. Общинският съвет одобри предложението тя да бъде 77 стотинки за километър. Така Столичната община спази закона, но напрежението в бранша остава, тъй като Националният таксиметров синдикат не е удовлетворен. Според членовете му тази минимална цена ще ги принуди да работят под себестойността. „Абсолютно категорично тази цена не ни устройва. Ние няма да се предадем, не зная дали ще са протести или някаква друга форма, но това е много тежък удар за нас”, заяви Райна Димитрова. „Равновесната цена, която в момента за този пазар съществува в София, я изчисляваме на около 78 стотинки и смятаме, че цена от 77 стотинки е масовата”, коментира Екатерина Йорданова.", "date": "2018.12.20", "title": "Въвеждат минимална цена за такситата в София"}
{"url": "https://www.faktor.bg/bg/articles/novini/svyat/putin-mozhe-da-varnem-nyakoi-elementi-ot-sssr", "text": "Допустимо е някои елементи от съветския режим да намерят място и в съвременна Русия. Това заяви руският президент Владимир Путин по време на ежегодната си голяма пресконференция, съобщават световните агенции. „Толкова дълбока промяна на обществото, каквато е реставрацията на социализма, е невъзможна”, подчерта пред 1700 акредитирани журналисти той. В същото време отбеляза, че има „елементи” от СССР, които може да намерят място в съвременна Русия. „Говоря за елементи на социализма, които можем и даже е нужно да възстановим – справедливото разпределение на ресурсите, снижаване до минимум на бедността, обезпечаване на гражданите със здравни услуги и образование. Вече водим такива политики”, подчерта Путин. „Русия през почти цялата си история живее в условията на санкции, а това е свързано и с ръста на могъществото на страната”, подчерта Путин.  Според него ограниченията спрямо страната (всъщност – срещу конкретни бизнесмени, държавни служители и фирми, свързани с анексията на Крим и ситуацията в Донбас-б.р.) са политически, но всъщност са помогнали за възход на местните производства.", "date": "2018.12.20", "title": "Путин: Може да върнем някои елементи от СССР"}
{"url": "https://www.faktor.bg/bg/articles/nay-golyamoto-predatelstvo-v-balgarskata-istoriya", "text": "По време на посещение в Москва през август 1962 година Тодор Живков излага пред Никита Хрушчов идеята си за присъединяване на България към СССР като 16-та съветска република. Идеята му е този акт да послужи като пример за бъдещата интеграция и на други съветски сателити към Съветския съюз - и като отпор срещу възникналите вече индивидуалистични отклонения на Китай, Албания и Румъния. Първоначално Хрушчов одобрява самоинициативата на Живков и повдига само един въпрос: дали сливането ще стане под формата на федерация или конфедерация. Тази реакция окуражава българския лидер и неговите приближени. Специално свиканият разширен пленум на ЦК на БКП на 4 декември 1963 година решава НРБ да поеме курс към пълен отказ от формалния си национален суверенитет и поставя като крайна цел сливането със Съветския съюз. Дори няма нужда от референдум, настояват участници в дискусията. „Пленумът оценява като забележителна проява на патриотизъм и интернационализъм инициативата на другаря Тодор Живков да се издигне на качествено нова степен братската дружба и всестранното сътрудничество между нашата страна и Съветския съюз и да се създадат предпоставки за пълно обединяване на двете наши братски страни“, пише в крайното решение, прието единодушно и с бурни овации от всичките близо 200 членове и кандидат-членове на ЦК на БКП. Впоследствие обаче Хрушчов променя мнението си. \"На онези хитреци в София им се ще да седнат на нашата трапеза\", жлъчно отбелязва приемникът на Сталин. Той е наясно, че след „сливането“ Москва ще трябва да поеме и изплащането на българските следвоенни репарации към Гърция и Югославия. Така в крайна сметка София и Москва решават на първо време да засекретят подготвяното обединение. През октомври 1964 обаче Никита Хрушчов е свален, а това осуетява по-нататъшното разглеждане на въпроса. Историкът от Нов български университет Лъчезар Стоянов и дългогодишният анализатор на комунизма в американския институт Ранд Корпорейшън Алекс Алексиев смятат, че тези планове са били акт на върховно национално предателство, без аналог в световната история. Според двамата експерти, 1963 година е само началото на поредица от опити българската независимост и суверенитет да се връчат на Москва. Опити, чрез които Живков и цялото ръководство на БКП искат да бетонират властта на управляващата партия и династия. Това изключително тежко престъпление (дори според текстовете на Наказателния кодекс на НРБ) не само остава ненаказано, но дори не беше разследвано от прокуратурата след 1989 година, припомнят двамата наблюдатели. В дъното на всичко е плачевното икономическо състояние на НРБ след първия фалит на диктатурата в края на 1950-те години, категоричен е Стоянов. Златният резерв на страната е предаден на Москва за погасяване на съветските кредити, отпуснати на София за изграждането на допотопна тежка индустрия по сталински образец. След разбиването на частното селско стопанство в страната цари недостиг на храни и основни продукти. Официалните статистики сочат, че в началото на 1960-те години дори гражданите на СССР, които постоянно живеят в краен недоимък, са консумирали средно два пъти повече месо от българите. Самият Живков признава, че изходът от това положение е пълна двустранна интеграция, която да приключи с безвъзвратно сливане със СССР. Но една от причините за плачевното състояние на българската икономика е именно пълната ѝ зависимост от Съветския съюз. Москва купува българските храни, тютюн и рудни концентрати два и половина пъти по-евтино (в относително изражение) в сравнение с цените, които налага при вноса на съветски нефт, става ясно от разискванията на пленума през 1963 година. Освен това България вече не е в състояние да връща съветските кредити, с чиято помощ се опитва да избегне банкрута. На този фон Живков и БКП смятат, че единственият изход е присъединяването към СССР. Те очевидно мислят също така, че превръщането на НРБ в съветска република ще им гарантира властта в онези несигурни времена, когато Хрушчов започва да сменя лидери в съветския лагер, които са били верни на предшественика му Сталин. „Властовото положение на самия Живков не е съвсем укрепнало поради вътрешнопартийни борби между отделните кланове в БКП\", казва историкът Лъчезар Стоянов. Той не приема тезите на някои български историци, че националното предателство на БКП било просто един от „маньоврите“ на Живков, който целял размяна на българския суверенитет срещу получаването на безвъзмездни съветски кредити - и особено на нефт, който НРБ щяла да продава „под тезгяха“ на международния пазар срещу твърда валута. „Става дума за добре премислена и планирана във времето стратегия на Живков и върхушката в БКП за ликвидиране на формалната независимост на страната срещу получаването на политически и икономически гаранции за запазване на властта и привилегиите на управляващата в София комунистическа диктатура. Отлична илюстрация на това твърдение е и вторият опит за вкарване на НРБ в състава на СССР. Той е лансиран по време на проведения през юли 1973 пленум на БКП. На него е обсъден документ от 20 страници, който описва какво цели София с подновяването на офертата към Москва за поглъщане на НРБ“, разказва Стоянов. И добавя, че в този случай не е била проведена дори задължителната предварителна консултация с Брежнев и ЦК на КПСС. Според експерта, най-интересна за историците е петата глава в документа: как БКП трябва да възпитава българския народ с оглед на предстоящото му включване в редовете на изграждащата се единна съветска нация. Там се посочва, че владеенето на руски език става вече задължително за гражданите на НРБ. Превъзпитанието им трябва да протича в „дух на любов и преданост към СССР и в синовна признателност и вярност към съветския народ“, пише в строго секретната стратегия от лятото на 1973 година. „Съдържанието на този документ е толкова скандално, че се налага дори шофьорите и секретарките на партийните велможи да подписват специални декларации, че няма да разгласят дочутото по време на разискванията“, посочва Стоянов. Опитите на Живков и БКП за присъединяване на България към СССР продължават поне още 15 години след декемврийския пленум от 1963 година. Пример за това е срещата между Брежнев и източноевропейските комунистически лидери, състояла се в Крим през август 1978, на която Тодор Живков открито настоява България да бъде третирана от Москва като обикновена съветска република.", "date": "2018.12.20", "title": "Най-голямото предателство в българската история"}
{"url": "https://www.faktor.bg/bg/articles/novini/balgariya/shefat-na-bulgargaz-nikoy-ot-balgarskite-potrebiteli-nyama-da-bade-zasegnat-ot-globata-na-ek", "text": "По повод информацията, че с голяма вероятността \"Булгаргаз\" ще поиска намаление на цената на природния газ от април изпълнителният директор на \"Булгаргаз\" Николай Павлов и бивш служебен енергиен министър коментира, заяви пред бТВ, че през последните 20 дни има значително намаляване на цените на петролните продукти. \"Условието това да се случи е да се запазят сегашните нива на мазута и газьола\", каза още той. Той коментира и поисканото запориране на сметки на различни топлофикациони дружества - Плевен, Бургас, Враца.  \"Те ще платят 12 милиона лв. до утре. До 11 януари трябва да се договорим как ще бъдат изплатени останалата част от сумите. Няма да има спиране на партното\", съобщи Павлов. \"Най - важното нещо, е че никой от българските потребители не е засегнат. ЕК не твърди, че нашите потребители са ощетени\", обясни Павлов за глобата от 77 млн. лв. на БЕХ.", "date": "2018.12.20", "title": "Шефът на \"Булгаргаз\": Никой от българските потребители няма да бъде засегнат от глобата на ЕК"}
{"url": "https://www.faktor.bg/bg/articles/dogan-se-proiznese", "text": "Почетният председател на ДРС Ахмед Доган произнесе традиционното си програмно слово пред елита на СПС на тържеството по случай настъпването на новата 2019 г., което публикува \"24 часа\". В него той каза: \"Динамиката на политическото време е много важен феномен. Цикличността на забавяне и ускоряване на темпоритъма на политическото време, понякога с явни признаци на аритмия, трасира проекциите на бъдещето. Отварят се неподозирани портали във времето, които предизвикват нови самооценки, преосмисляне на света и възможност за промяна на ориентацията ни в него. Тъкмо по този начин мигрантската вълна към Европейския съюз постави на критично изпитание базовите ценности на европейската културна и мисловна история: разумност, свобода, отговорност, толерантност, стабилност, сигурност, солидарност и социална отговорност. Тези основополагащи ценности обаче фундират и идеологиите на либерализма, консерватизма и на социалната идея. Затова се подхвана и стария шлагер за „края на идеологията”, която да бъде заменена с ефективна имиджология… Мигрантите предизвикаха срив на мултикултурността и криза на толерантността. Стана ясно, че прагът на „търпимостта и толерантността” пада рязко, ако определено политическо събитие нарушава комфорта на „гостоприемника”. Последствията от тази ситуация са генериране на недоволство и негативизъм към различието и другостта. За да „бъде в час” с актуалното публично пространство Политиката се превърна в ситуативна игра за търсене временни баланси за потушаване на социалното недоволство и напрежение. Това е обща политическа реалност в ЕС. От аналитична гледна точка, като че ли е очевидно, че ЕС търси изхода от тази тупикова ситуация в предпоставянето на гъвкавата разумност за правене на различни политики. Но „връщането” към политическия Разум, като фундамент на европейската модерност, означава необходимост от обща визия за света плюс продуциране на общоприемлив ред, включително и на световен ред. А готов ли е ЕС за подобен ангажимент към себе си и към света? В този ред на мисли и Свободата копнее да бъде „разумна свобода”. В противен случай Улицата ѝ зове другото лице на неразумност, ситуативност и емоционалност… Защото Свободата знае от опит, че може да бъде и помитащ всички деструктивен субект на безредието… От гледна точка на този актуализиран портал на възприятието през последните 5- 6 години се забелязва тенденция за смяна на визията и модела за развитие на света: от отворен свят и преобладаващо позитивен за мир, добросъседство, просперитет, качество на живот, права и свободи на човека, насърчаване на интеграционните процеси, към затворен свят, борба за надмощие, демонстрация на нови военни технологии, превъоръжаване, териториални претенции, превръщането на ембаргото в геополитически инструмент за натиск, криза на толерантността. Светът става все по-неопределен и непредвидим с очевидно увеличаване на рисковите полета и санитарните зони в планетарен мащаб. И това се случва при занижени опции за конфликтност между обществото и държавата и между отделните съперничещи се държави. Това е видима тенденция не само за нестабилност и несигурност, но и общо внушение за събуждане на духа на Злото в широкия и тесния смисъл на думата. А посветените знаят, че Злото има много по-дълбоки корени в човешката същност от Доброто… Това състояние на глобалната социо-културна среда допълнително подсилва с агресивен негативизъм човешките взаимоотношения, въплътен в завистта, користта, алчността и омразата. Меркантилизмът е на път да погълне хуманизма. Набъбващият евроскептицизъм увеличава недоверието към основните европейски ценности, респективно и към всички политически партии. Поставя се под въпрос „обществения договор” между партии и избиратели, което рефлектира пагубно върху самата същност на представителната демокрация. Политическата субектност на основните институции и на системните партии се тресе, което създава предпоставки за превръщането на Улицата в основен играч в Политиката. Това обстоятелство създава благоприятна почва за посявка и избуяване на популизмите и национализмите, които обезпокоително се ситуират в европейското политическо пространство. От това най-общо проспектиране на обратите на политическото време без анализ ни става ясно, че България не прави изключение от него. През последната година и половина релацията управляващи-опозиция, както и взаимоотношенията между основните институции в лицето на парламент-правителство-президент имат една обща черта: всички станаха „майстори на спорта” в печеленето на врагове - лични, партийни и институционални. Ниското равнище на възприемане и разбиране на политическите реалности избива в пара-политически дебати, които постоянно се захранват от самопроизвеждащи се скандални ситуации. Твърде далеч сме от нагласата, че Политиците трябва да продуцират събития, а не да вървят след тях. Когато Улицата започва да инициира промени в политическото статукво, значи нещата са изпуснати и е вече твърде късно. Един от най-тревожните факти в най-ново време е обстоятелството, че ние изобщо не се трогваме от перманентното ни изоставане от темповете на развитие на ЕС. Просто го приемаме за даденост, която може да се завещае на следващите поколения. Далеч сме от разбирането, че нарастващата бедност е основна причина за увеличаването на престъпността и корупцията. Бедността води до опасно преструктуриране на обществото, радикализира недоволството и маргинализира целия елит на държавата. Не ни е приятно дори да се позамислим, че от началото на прехода милион и половина български граждани са напуснали страната. И според различни социологически проучвания още един милион са в очакване да сторят същото. През последните десет години има драстичен спад на чуждестранните инвестиции с 85%. Шокиращ е фактът, че не само бедните търсят препитания в чужбина. И българските бизнесмени бягат от страната и инвестират в други страни. Защо? Основна причина за това е изкривеният ангажимент на държавата към икономиката на страната. Държавата не може да си позволи лукса да бъде само наблюдател и „нощен пазач” на стопанския живот на страната. Погрешно поднесената неолиберална концепция за тотална дерегулация на новородената пазарна икономика я осакати. Сега нямаме нито пазарна икономика, нито свободна конкуренция, нито сериозен държавен ангажимент в икономиката. Държавата се оттегли от стопанския живот на страната, но продължава да се вживява в ретроградната си роля на основен работодател и санкциониращ фактор на бизнеса. Това състояние на „разкрачен стоеж” на държавата към българската икономика не е от вчера. Тази матрица ѝ се зададе с приватизацията на основните стопански активи и наложеният валутен надзор на страната. Липсва ни утвърдено разбиране, че държавната администрация не създава блага и икономически растеж, а я прави икономиката, и най-вече българските работодатели. Тъкмо затова полюсите на зависимост трябва да се променят драстично: бизнесът определя политиката, а не обратно. Защото държавата като главен инструмент на политиката е надстройка на икономическата база на обществото. Основната роля на държавата е да създава законодателни и административни условия за привличане и правене на реални инвестиции, които увеличават брутния национален продукт. Данъците, акцизите и таксите са реалните приходи на държавния портфейл. Държавата не трябва да се прави на вездесъщ бизнесмен. Но държавата трябва да има пряк ангажимент като основен приоритет да насърчава инвестициите и да разширява пазарната ниша на българския бизнес, а не да превръща страната в периферен пазарен сегмент на чужди производители. Крайната необходимост от повече държавност в икономиката не е протекционизъм. Правят го всички европейски страни с развити икономики. Това е основен приоритет на държавата в условията на пазарна икономика и демокрация. Още по-точно - в условията на изграждане и утвърждаване на реална пазарна икономика и на пазарна демокрация, плюс социална справедливост по евростандарти. В този европейски и национален контекст стратегически приоритет на България е ускореното догонващо развитие спрямо средния стандарт на ЕС. Ние трябва да имаме три пъти по-бърз растеж спрямо средноевропейското нарастване на брутния продукт на глава от населението. Паднем ли под 6%, е индикация, че нещата не са подредени както трябва. И най-неприятното е, че с още едно поколение се обричаме да бъдем най-бедната страна в ЕС. Нито една партия няма необходимия политически и експертен капацитет за постигането на тази стратегическа цел. Но българският парламент като цяло има този ресурс. Защото „обединението прави силата”! Това обстоятелство ни определя и източника, и формата за промяна на модела за управление на страната: Програмен кабинет за ускорено догонващо развитие на България. Изрично подчертавам, че промяната на „модела” не предполага смяна на „системата”, която е заложена в Конституцията на страната. Промяната на модела на управление по нов начин реорганизира властовата система на държавата, съобразно консенсусно възприетата стратегическа цел за ускорено развитие на България. Политическият статус на парламентарния програмен кабинет няма нищо общо и със служебното правителство, защото в него се включват всички партии, които са влезли в Народното събрание с ясно дефинирани цели за десетина и повече години, и с отчитане на нововъзникващи ситуации и проблеми. Парламентарните избори определят правото и тежестта на участие на политическите сили в състава на Програмния кабинет. Явно е, че има необходимост от засилване на институционалния, експертния и на гражданския контрол. Разбира се, на първо място е нужно изграждането на сравнително цялостен „работен” проект с динамични параметри за ускорено развитие на страната по приоритети и сектори. Програмният парламентарен кабинет за ускорено догонващо развитие е сериозен тест за това - доколко сме узрели и готови да надмогнем нашето партийно-политическо его и да направим нещо съществено за стандарта на живот на хората. Да им покажем, че има светлина в тунела! На евроизборите, на местните избори и на следващите парламентарни избори (редовни или предсрочни) всяка партия да представи проект за ускорено развитие на страната, които да предизвикат обществен дебат. Към днешна дата обществото и държавата нямат нужда от предсрочни парламентарни избори. Нещо повече, дори: трябва да направим необходимото управляващите да не претърпят вътрешнопартийна имплозия. Използвам случая да ви пожелая весели коледни празници!\" Предновогодишното слово на Ахмед Доган вероятно ще изненада ако не всички, то поне част от депутатите на ДПС, в това число е неговия председател Мускафа Карадайъ, който доста често прибягва до много по-остра риторика, когато става въпрос за управлението на страната. Да си припомним само някои от неговите изказвания:  \"Това управление е вредно за страната и всички партии трябва да обединят усилията си за решителни действия за предотвратяване на заплахите за държавността и демокрацията. Предсрочни избори в тази ситуация са неизбежни!“, заяви Карадайъ на 26.10.2018 след заседание на ЦС на ДПС. Председателят на ДПС даде и  една от най-критичните оценки за ГЕРБ и третия кабинет на Борисов: \"Това популистко-националистическо управление е цинично, брутално и позорно за страната!“  Оттогава ръководството на ДПС дава и нова, макар и не съвсем ясна, управленска формула, от която би трябвало да се разбира „правителство на националното съгласие“: алтернатива на сегашната формула на управление с \"ясна програма за ускорено развитие на страната\".", "date": "2018.12.20", "title": "Доган вби клин в ДПС: Предсрочните избори са ненужни, да опазим управляващите от вътрешнопартийна имплозия"}
{"url": "https://www.faktor.bg/bg/articles/novini/balgariya/t-bikov-za-programnoto-pravitelstvo-na-dogan-kogato-vsichki-sa-vav-vlastta-narodat-e-v-opozitsiya", "text": "\"Така нареченият \"таен арест\" не се отнася за всяко престъпление, а само за много тежки престъпления, особено при разследването на тероризъм. И не става дума, че арестуваният няма да има възможност да се свърже с адвокат, но става дума да се предотврати евентуално предупреждение на съучастници\", коментира пред БНТ депутатът от ГЕРБ Тома Биков. По думите му, трябва да се действа много  прецизно, за да не се превърне законът в репресия, като увери, че не това е целта. \"Нямаме претенцията, че сме непогрешими\", каза още той и припомни, че промените в НК са свързани с приемането на европейска директива. \"Знете, че има обществено очакване за въздаване на справедливост. Българското общество много дълго време живее с усещането за несправедливост\", коментира Биков по повод гражданския арест на имущество при спряво съдебно производство. Според него, в закона не трябва да има изключение за общинските съветници. \"Защодържавата трябва да знае какво се случва в една частна компания. Тогава ще ни обвинят, че налагаме контрол и репресии. Важно е, че Жирардели застава с името си като собстевник на \"Юлен\". Вече от 17-18 години има една доста заплетена ситуация, която пречи на развитието на зимния туризъм\", заяви той по повод твърдението на Марк Жирардели, че преди 2 години е станал собственик на \"Юлен\". \"Не ме изненадва това, че Ахмед Доган е заявил, че няма нужда от предсрочни избори защото това е адекватната оценка. В България няма нужда от предсрочни избори\", коментира той последното изказване на почетния лидер на ДПС. \"Трябва да се знае кой взема решенията и кой носи отговорност, яснота кой управлява. Когато всички са във властта, народът е в опозиция\", каза по повод искането на Доган на програмно правителство от всички партии в парламента.", "date": "2018.12.20", "title": "Т. Биков за \"програмното правителство\" на Доган: Когато всички са във властта, народът е в опозиция"}
{"url": "https://www.faktor.bg/bg/articles/novini/balgariya/spipaha-vtori-nadziratel-vnasyal-nezakonno-telefoni-v-loveshkiya-zatvor", "text": "Втори надзирател, внасял телефони в затвора в Ловеч, е заловен при внезапна проверка преди обед днес, съобщава \"24 часа\". Задържаният е младши инспектор, у когото при обиск са открити 4-5 джиесема. Надзирателят е бил проверен по нареждане на началника на затвора, уточниха от Министерството на правосъдието. Извикана е полиция, започнато е следствено дело. Надзирателят е отстранен от работа, очаква го и дисциплинарно производство. Преди 2 седмици прокуратурата в Ловеч обвини друг надзирател за подкуп и длъжностно престъпление. Уличеният бе заподозрян в нерегламентирани контакти с лишени от свобода и уговорки с техни близки да внася тайно телефони, които са забранени в затвора.", "date": "2018.12.20", "title": "Спипаха втори надзирател, внасял незаконно телефони в Ловешкия затвор"}
{"url": "https://www.faktor.bg/bg/articles/ministar-zaharieva-nagradi-mladezhkite-poslanitsi-na-nato", "text": "Вицепремиерът и министър на външните работи Екатерина Захариева награди младежките посланици на НАТО в България на церемония днес в министерството на външните работи. Министър Захариева призова младежките посланици, които са на възраст между 15 и 29 години, да използват наученото, за да се борят с фалшивите новини и дезинформацията за НАТО в България. „НАТО не е съюз, чиято цел е да предизвиква войни, а точно обратното - съюз, който защитава демократичните ценности. Съюз, чиято основна цел и мисия е да възпира предизвикването на военни конфликти. Фактът, че България е съюзник от НАТО, я прави по-силна, по-стабилна и по-богата“, заяви министър Захариева. „Много ми се иска млади хора като вас да бъдат наистина посланици на тези съобщения“, изтъкна тя. 29-те младежки посланици на НАТО, избрани след национален конкурс за есе и видео, получиха сертификат, изработен от Атлантическият Клуб в България. Министър Захариева благодари за инициативата „Младежки посланици на НАТО“ на Атлантическият Клуб в България и на неговия президент Соломон Паси, който присъства на церемонията. Вицепремиерът обяви, че в двора на новата централа на НАТО в Брюксел ще бъде поставен трабантът на Паси, който бе външен министър на България в периода 2001-2005 г. \"Младежки посланици на НАТО\" е инициатива на Атлантическият Клуб в България и Българско младежко евро-атлантическо дружество. Мисията на младежките посланици е да повишат познанието си за алианса и участието на България в него като организират серия от дискусионни и информационни дейности, насочени към техните връстници. Младежките посланици са от цялата страна - София, Бургас, Монтана, Пловдив, Добрич, Тутракан, Кърджали, Сливен, Пазарджик. През 2019 г. младежките посланици на НАТО ще организират серия от инициативи по повод 70-ата годишнина от създаването на Организацията на Северноатлантическия договор и 15-ата годишнина от присъединяването на България към алианса. Инициативата „Младежки посланици на НАТО“ е част от комуникационната кампания на алианса „Ние сме НАТО“ (We Are NATO), която цели да повиши знанието и разбирането на младите хора за алианса, за ролята и приноса на България в него и ползите от участието на страната в системата за колективна отбрана. Министерството на външните работи е инициатор и водещо ведомство в присъединяването на България към кампанията.", "date": "2018.12.20", "title": "Министър Захариева награди младежките посланици на НАТО"}
{"url": "https://www.faktor.bg/bg/articles/novini/svyat/dronove-ostaviha-desetki-hilyadi-blokirani-na-letishte-getuik", "text": "Десетки хиляди пътници продължават да са блокирани на летище Гетуик. 760 полета са отменени заради опасна близост на дронове до пистите, предаде БНТ. Британската аерогарата беше затворена в сряда вечерта. Ако не бъдат възобновени полетите днес, се очаква броят на потърпевшите пътници да достигне 110 000. Полицията продължава да издирва нарушителя.", "date": "2018.12.20", "title": "Дронове оставиха десетки хиляди блокирани на летище Гетуик"}
{"url": "https://www.faktor.bg/bg/articles/novini/svyat/sayuznitsi-na-sasht-razocharovani-ot-tramp-izteglyaneto-ot-siriya-e-ogromna-greshka-v-stila-na-obama", "text": "Съюзниците на Съединените щати са шокирани от решението на президента Доналд Тръмп да изтегли американските войски от Сирия. Тръмп обяви решението си вчера, като се мотивира с това, че \"Ислямска държава\" е победена. Мнозина обаче възразиха, че този ход може да доведе до подем на джихадисткото движение. Сенаторът републиканец и съюзник на Тръмп Линдзи Греъм нарече изтеглянето \"огромна грешка в стила на Обама\". А британското външно министерство предупреди, че \"остава още много работа\" и не трябва да се подценява заплахата, която \"Ислямска държава\" все още представлява.  \"Много ми е тъжно, когато трябва да пиша или да се обаждам на родители или съпруги на войници, които са били убити, сражавайки се за страна ни. Това е голяма чест, но разбива сърцето ми. Вече победихме. Време е да се върнем у дома. Войниците се подготвят. Ще ги видим скоро. Те са велики американски герои\", заяви Тръмп.", "date": "2018.12.20", "title": "Съюзници на САЩ разочаровани от Тръмп: Изтеглянето от Сирия е огромна грешка в стила на Обама"}
{"url": "https://www.faktor.bg/bg/articles/kzk-ulichi-13-firmi-v-kartel-pri-saniraneto", "text": "Комисията за защита на конкуренцията (КЗК) обвини в картел 13 фирми, участвали в обществена поръчка за саниране, става ясно от съобщение на институцията. Проверката е била извършена след сигнал на възложителя - община Търговище. Кметът на Търговище е изпратил до антимонополния орган копия от имейли, разменени между участниците в обществената поръчка. Установено е, че компаниите са се договорили да разпределят помежду си обектите и да подадат ценови оферти равни на максималните им цени, с които са класирани в първия етап от процедурата. Става дума предимно за консултантски компании, които извършват техническото обследване на сградите, а не за строителни фирми, изпълняващи самото саниране. В резултат регулаторът е извършил внезапни проверки на място в офисите на три от компаниите - \"ВМЛ - консулт\" ЕООД, \"Архкон Проект\" ООД и \"Евиданс инженеринг\" ЕООД. Иззети са копия на електронна кореспонденция, съдържащи данни за подобни договорки между участници и в други търгове по програмата за саниране. \"На база на събраните доказателства комисията конституира като ответни страни в производството други търговски дружества и еднолични търговци, както и техни обединения, участници в обществени поръчки по Националната програма за енергийна ефективност в общините Пловдив и Гоце Делчев\", посочват от антимонополната комисия. Въз основа на установените факти КЗК счита, че компаниите участват в картел, \"имащ за цел предотвратяване, ограничаване или нарушаване на конкуренцията на пазарите на изготвяне на обследвания за установяване на техническите характеристики и на технически паспорти на сградите и изготвяне на обследвания за енергийна ефективност на сгради и предписване на необходимите енергоспестяващи мерки.\" В съобщението си КЗК цитират следните компании: \"Мултиплекс инженеринг\", \"ВМЛ – консулт\", \"Димитров и син\", \"Адапт\", \"Архкон Проект\", \"Евиданс инженеринг\", \"Тобо инвест“, \"Фрибул\", \"Корект\", \"Инфрам\", \"Интконс\", \"Ен Екип\" и \"Протико Ил\".", "date": "2018.12.20", "title": "КЗК уличи 13 фирми в картел при санирането"}
{"url": "https://www.faktor.bg/bg/articles/zloveshto-zhena-zalya-mayka-si-sas-soda-kaustik-sled-semeen-skandal", "text": "Жестоко престъпление в град Рила. 36-годишна жена от град Рила е арестувана, след като е заляла майка си със сода каустик, съобщиха от ОД на МВР - Кюстендил. Сигналът за инцидента е получен вчера от съседи, които чули писъците на пенсионерката. При оглед в къщата на двете жени е открита бутилка с опасната натриева основа. Пострадалата е закарана за лечение в благоевградската болница, а дъщерята е задържана за 24 часа. По случая е образувано досъдебно производство. Уведомен е дежурен прокурор. Майката е дългогодишна служителка на общинската администрация в град Рила, съобщава Struma. Вчера между нея и дъщеря ѝ избухнал скандал. Според съседи, 36-годишната жена никога не е работила.", "date": "2018.12.20", "title": "Зловещо: Жена заля майка си със сода каустик след семеен скандал"}
{"url": "https://www.faktor.bg/bg/articles/shvetsiya-osadi-6-ma-balgari-za-trafik-na-hora", "text": "Шестима българи бяха осъдени в Швеция за трафик на хора и изпратени в затвора, защото довели свои сънародници и ги накарали да просят, пише шведското англоезично издание \"Лоукъл\", цитирано от \"Дарик\". Окръжният съд във Векшьо реши, че деветте жертви са били подложени на експлоатация, защото били принудени да просят в Южна Швеция. Ако не съберели достатъчно пари, \"работодателите\" им ги глобявали, малтретирали или им давали по-малко храна. Освен това съдът реши, че пометнала бременна жена е станала жертва на физически тормоз. Няма достатъчно доказателства, че посегателствата са причина за загубата на плода, но в съдебното решение се подчертава, че нападението на бременна жена само по себе си е сериозно престъпление. Според съда някои от просяците са били вербувани с фалшиви обещания, използвайки факта, че някои от тях са живеели в мизерни условия. \"Като цяло съдът реши, че просяците са били експлоатирани по начин, поставящ ги в извънредна ситуация и че това е била целта на действията на извършителите\", се казва в решението. Вербуването на просяци не е престъпление в Швеция, но трафикът на хора е. Съдът реши, че шестимата българи са виновни в трафик на хора, а един човек беше признат за съучастник. Те получиха присъди от година и половина до пет години и половина, в зависимост от степента на участието си.  Осми мъж, позволил на просяците да живея в неговия дом, беше оправдан по обвинението в помагачество. Двама от извършителите бяха признати за виновни и за нападения, а друг - за грабеж, освен присъдите за трафик на хора. Деветте просяци ще получат обезщетения от 20 000 до 65 000 крони (1952 до 6,344 евро).", "date": "2018.12.20", "title": "Швеция осъди 6-ма българи за трафик на хора"}
{"url": "https://www.faktor.bg/bg/articles/kevr-s-dobra-novina-predkoledno-tsenite-na-tok-i-parno-ostavat-do-kraya-na-zimata", "text": "Цените на топлинната енергия остават непроменени до края на отоплителния сезон, запазват се и цените на електрическата енергия за потребителите на регулирания пазар, съобщиха от пресцентъра на Комисията за енергийно и водно регулиране (КЕВР). На открито заседание КЕВР в специализиран състав „Енергетика“ обсъди доклад на работната група във връзка с внесеното заявление на \"Булгаргаз\" ЕАД за утвърждаване на цени за І-то тримесечие на 2019 г., по които общественият доставчик продава природен газ на крайните снабдители и на клиенти, присъединени към газопреносната мрежа. От страна на вносителя в заседанието участваха изпълнителният директор на \"Булгаргаз\" ЕАД Николай Павлов и представители на дружеството. На обсъждането на доклада присъстваха и представители на граждански организации. При определяне на цената на природния газ КЕВР прилага изцяло съществуващата методика, залегнала в действащия договор между \"Булгаргаз\" ЕАД и \"Газпром Експорт\". В ценобразуващата формула регулаторът отчита движението на цената на петрола и на алтернативните на природния газ горива на световните пазари за последните 9 месеца, както и промените в курса на щатския долар спрямо лева. Правомощията на КЕВР са единствено да установи дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между двете дружества. Цената на природния газ за второто тримесечие на 2018 г., да бъде в размер на 44,80 лв./MWh лв. (без акциз и ДДС), се предлага в доклада на работната група, изготвен въз основа на представените данни и документи и след направени изчисления съгласно ценовия модел. Предлаганата от енергийния регулатор цена на природния газ за І-то тримесечие на 2019 г. е с 3,51 % по-висока от досегашната цена за ІV-то тримесечие на 2018 г. Предложената цена от 44,80 лв./MWh лв. за продажба на природен газ на крайните снабдители на природен газ и на клиенти, присъединени към газопреносната мрежа, включва компонента за дейността „обществена доставка“ по чл. 17, ал. 6 от НРЦПГ в размер на 0,59 лв./MWh, който е 1,3486% от цената на входа на газопреносната мрежа, както и компонента \"задължение към обществото\" по чл. 11а, ал. 2 от НРЦПГ от 0,13 лв./MWh, която покрива разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации, съгласно Регламент на ЕС № 994/2010. В цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД. Независимо от повишението с 3,51%, за битовите и за бизнес потребителите, ползващи природен газ, реалното увеличение ще бъде под 2%, тъй като останалите компоненти, формиращи цената на услугата - цена за достъп, пренос, разпределение и снабдяване, не се променят. Промяната на цената на природния газ няма да се отрази на цените на топлинната енергия, които остават непроменени до края на първото тримесечие на 2019 г. Без промяна остават и цените на електрическата енергия за битовите и за малките стопански потребителите на регулиран пазар. На откритото заседание изпълнителният директор на „Булгаргаз“ ЕАД посочи, че изводите в доклада на работната група са обосновани и цената на природния газ е изчислена при стриктно спазване на нормативните изисквания и на договора с доставчика. Той прогнозира, че с оглед тенденцията на международните пазари за сериозно понижаване на цените на петрола и на алтернативните на природния газ горива, е много вероятно от 1 април 2019 г. „Булгаргаз“ ЕАД да поиска намаляване на цената на природния газ. В срок до 20 декември 2018 г. участниците в откритото заседание могат да внесат писмени становища във връзка с констатациите и изводите в доклада на работната група. Окончателното решение на КЕВР за утвърждаване на цени на природния газ за І-то тримесечие на 2019 г. ще бъде взето на закрито заседание на регулатора на 28 декември 2018 г.", "date": "2018.12.20", "title": "КЕВР с добра новина предколедно: Цените на ток и парно остават до края на зимата"}
{"url": "https://www.faktor.bg/bg/articles/spetsprokuraturata-protestira-otnovo-domashniya-arest-na-ivancheva-petrova-i-dyulgerov", "text": "Спецпрокуратурата поиска от Апелативния спецсъд отмяна на определението, с което бе изменена в по-лека мярката за неотклонение постоянен арест на Десислава Иванчева, Биляна Петрова и Петко Дюлгеров, обвинени за подкуп, съобщиха от пресцентъра на прокуратурата.   На 19 декември спецсъдът пусна под домашен арест тримата подсъдими. Съдия Иво Хинов записа в мотивите си, че решението на съда се отлага с три дни. Адвокати обясниха, че в 40-те страници мотиви съдът е записал тримата да бъдат под домашен арест, но с гривни. Според прокуратурата към настоящия момент по делото са налице всички изискуеми от закона предпоставки за продължаване на мерките за неотклонение \"задържане под стража\" на Иванчева, Петрова и Дюлгеров. Също така липсвала промяна в обстоятелствата, налагащи ревизия на мерките, в хода на съдебното следствие не било разколебано и обоснованото предположение, че именно те са извършили престъплението, за което са обвинени.   В същото време, според обвинението, продължавала да е налице реална опасност подсъдимите да извършат ново престъпление. Интересни факти за снега Продължителността на задържането на подсъдимите до момента е в рамките на разумния срок според изискванията на Европейската конвенция за защита правата на човека и основните свободи, уточняват още от спецпрокуратурата.", "date": "2018.12.20", "title": "Спецпрокуратурата протестира домашния арест на Иванчева, Петрова и Дюлгеров"}
{"url": "https://www.faktor.bg/bg/articles/petak-13/ivan-grozni-e-istinskiyat-sazdatel-na-cheka-pet-veka-moskoviyata-razhda-krav-i-nasilie", "text": "Приблизително в Деня на Чекиста , празнуван от Путинската банда в Москва на 20 декември, на 5 януари 1565 год, което почти съвпада по дата, ако смятаме по стар стил, е създадена от Иван Грозни Опричнината и опричниците. Той е истинският създател на ЧеКа и оттогава до ден днешен кървавата лента на насилието и жестокостта породени в Московията никога не е прекъсвана от никакъв хуманен или човеколюбив порив. На 20.12.1917 Ленин и Дзержински само са скрепили с декрет фундамента на азиатското насилие, този път дегизирано не като царско, а като \"работническо-селско\" насилие. Брадвата е заменена с наган, опричниците вместо в кожуси са облечени в тужурки и кожени каскети. Опричь означава нещо отделно, заделено. Това което Иван Грозни заделя е имуществото на свои поданици боляри, което е така да се каже експроприирано за нуждите на самодържеца и за неговата привилигерована лична гвардия от опричници. В тази заграбена собственост никой няма достъп и бива незабавно убит, ако се осмели да доближи. Чекистите на Иван Грозни са подбрани измежду тогавашната шпана : разпопени дякове, изтърсаците на търговското съсловие или дребни земевладелци, рядко от фамилиите на князе или благородници. Опричниците са средновековният еквивалент на ленинградската шпана, от която произхожда сегашният самодържец Путин. Вечният ментор и пример за всичките превъплощения на тези образувания и нейните членове изграждащи каменните основи, забити във вечната замръзналост на московската деспотия е Малюта Скуратов. Той е протообраза на Железния Феликс, на Ягода и особено на кървавото джудже Николай Ежов, разстрелян от своите не само като шпионин, но и като \"занимаващ се с педерастия\", подобно на мъжеложците в обкръжението на Иван Грозни, както и на Берия и всички след него чак до Путин.  Създаването на опричнини, на \"особени\" отдели, на \"служби\", на \"отдели\", на \"управления\", на \"секретни секции\", на отделения за терор, мокри поръчки, подривна дейност, пропаганда, криминално-политическа олигархия и подземна бияческа система от опричници с кагебешки произход? Празнуват победата си? Защо не?  По времето на Иван Грозни заградителните отряди на неговите лични средновековни кагебисти са правили същото, което правят днешните им наследници около Путин, само дето не са имали Полоний, рицин и безшумни пистолети. Тогава е работила секирата и палежа, сега работят контролирани взривове в жилищни блокове и танкови нахлувания, не по различни в днешна Украйна от тогавашните в Новгород и Псков. Деспотията от източен тип, заразила кръвта на руските князе, включително Александър Невски, през монголското владичество, никога не си е отивала оттам, а европейското начало винаги е било само тънък слой на малобройна група от хора, които са се чувствали като изгнанници и затворници в собствената си държава. Всъщност, често са завършвали преждевременно живота си именно като такива. А истинските господари опричниците, са тези които днес празнуват в Кремъл. Без да подозират, че и техните дни са преброени. Memento mori, драги чекисти! Memento Ежов и Берия и Ягода. Блатните хора и шпаната си прегризват гърлата взаимно, защото природата им е такава. А дотогава, хапнете черен хайверец с шампанско в двореца на руските самодържци и си пораздайте по някое медалче с петолъчка. Може да ви е за последно.", "date": "2018.12.20", "title": "Иван Грозни е истинският създател на ЧеКа, пет века Московията ражда кръв и насилие"}
{"url": "https://www.faktor.bg/bg/articles/obshtestvo/zakon-i-red/spetsprokuraturata-izzela-60-mln-leva-za-1-godina", "text": "\"Само тази година са запорирани и иззети по дела на Специализираната прокуратура суми за над 50-60 млн. лв.\", обяви зам. главният прокурор Иван Гешев. Гешев поясни, че запорите на сметки и имущество, както и изземанията на пари в кеш са един от ефективните начини за борба с тежката престъпност. И обобщи: \"Особено в България най-сериозното наказание е да ти изземат това, което си откраднал, или както е казал народът да те ударят по джоба\". Той посочи за пример иззетите 10 млн. лева и скъп автопарк от семейството на бизнесмена Ветко Арабаджиев. Заместникът на Сотир Цацаров отчете, че през т.г. спецпрокуратурата е наложила и най-високите парични гаранции, чийто размер надхвърлял 2,5 млн. лв. \"Това е, защото ги съобразяваме с реалното имущество, с което разполагат обвиняемите. В този смисъл за нас мярката за неотклонение „парична гаранция“ е много сериозна, защото гарантира, че при едно отклонение тези парични средства ще влязат в държавата\", каза Гешев. В началото на годината например бившият ректор на Медицинския университет в София акад. Ваньо Митев брои 200 хил. лв. за свободата си по дело за корупция с дипломи. Баснословни гаранции платиха и другите обвинени с него. 250 хил. лв. наложи прокурор на кмета на Септември Марин Рачев, той обаче оспори размера пред съда и в крайна сметка срещу 130 хил. лв. остана на свобода.", "date": "2018.12.20", "title": "Спецпрокуратурата иззела 60 млн. лева за 1 година"}
{"url": "https://www.faktor.bg/bg/articles/obshtestvo/ulitsata/grazhdani-iskat-veto-na-chastnite-monopoli-za-vodata-i-toka", "text": "Поради предстоящото поскъпване на водата от началото на идната година, за което \"Новини.бг.\" вече писа, в общественото пространство се разгоряха остри спорове и бунтове. Уважавани общественици като проф. Исак Аврамов от Института по физикохимия на БАН, вече апелират за законово ограничаване на възможността частни фирми да са монополисти на водоснабяването и електроснабдяването. Поскъпването на водата в 27 български селища е необосновано и цените трябва да бъдат замразени – около тази теза се обединиха неправителствените организации, които участват в обсъждането на предстоящия скок на ВиК услугите от 1 януари. Омбудсманът Мая Манолова поиска да бъдат преразгледани бизнес плановете на компаниите и да бъдат изготвени ясни критерии за социална поносимост на цените на водата, стана ясно преди ден. На противоположната позиция застанаха ВиК дружествата, които подкрепиха предстоящото поскъпване. Не е зле обаче отново да припомним за необосновано скъпата вода в София, която идва по гравитачен път. Преди СОС да даде тази златна кокошка за стопанисване на частно дружество през 1999 г., софиянци плащаха само по 14 стотинки за кубик вода. По онова време в зората на т.нар.демокрация общинарите обявиха, че нямат ресурси да поддържат тази услуга и затова е добре да я дадат на частна чужда фирма - \"Интернешънъл уотърс\". Тогава чужденците веднага поискаха да се вдигне цената и водата започна да се харчи по 44 стотинки за кубик. Паралелно теглиха и заем за около 40 милиона лева, които уж щяха да вложат в ремонти и поправки на канализацията и водопроводите, за да намалят пилеенето на вода. Да, ама нищо такова не се случи. А заемът, като всеки друг такъв борч остана за сметка на столичани. На драгите потребители от тогава досега им се случва единствено и само да им искат още и още пари за все по-калпавата услуга. Водопроводи и канализации няма в цели новозастроени квартали, които изливат нечистите води в дерета и по улиците като замърсяват всичко в районите. Цената вече отива на 3 лева за кубик и е крайно време да си дадем ясна сметка като общество какво искаме - частни или обществени монополи да управляват потреблението на водата и тока. До тук виждаме само как полза от частното управление на тези ресурси имат единствено и само чуждите частни собственици, за съжаление.", "date": "2018.12.20", "title": "Граждани искат вето на частните монополи за водата и тока"}
{"url": "https://www.faktor.bg/bg/articles/tsatsarov-nerazumno-e-kpkonpi-da-ne-proveryava-obshtinski-savetnitsi", "text": "Ще е лошо и неразумно, ако общинските съветници се извадят от списъка на лицата, които са задължени да подават декларации за имущество и интереси. Така главният прокурор Сотир Цацаров коментира законопроекта за промени в Закона за противодействие на корупцията на ГЕРБ и ДПС. Той се обоснова с думите, че „справедливостта трябва да е за всички” и отбеляза, че много от най-отговорните решения се взимат именно на ниво общински съветници. Според главния прокурор трябва да се прецизират промените в НПК, позволяващи при 24 ч. арест на непълнолетни и 48 ч. на възрастни да не се уведомяват близките. По думите му не може да се каже „неуведомяване на конкретно лице” и семейството трябва да се изключи от кръга на лицата под забрана за всички престъпления извън тероризма и престъпните групи.", "date": "2018.12.20", "title": "Цацаров: Неразумно е КПКОНПИ да не проверява общински съветници"}
{"url": "https://www.faktor.bg/bg/articles/sadat-ostavi-v-aresta-sobstvenikat-na-karnobatska", "text": "Миню Стайков остава в ареста, реши Апелативният специализиран съд. Той е обвинен в производство на цигари и алкохол без бандерол, данъчни престъпления и пране на пари. Стайков дойде и на днешното заседание в инвалидна количка. Според съда от болницата на затвора трябва да преценят дали трябва Стайков да се лекува там и ли не На 31 октомври Стайков е получил инсулт и е бил лекуван в болницата на МВР, обясниха адвокатите.", "date": "2018.12.20", "title": "Съдът остави в ареста собственика на \"Карнобатска\""}
{"url": "https://www.faktor.bg/bg/articles/politika/hlyab-i-pasti/de-profundis-ruskiyat-morkov-v-ustata-vsashtnost-e-toyaga-po-zadnika", "text": "„Ако не можем да го спрем, тогава трябва да го направляваме” – ето какви било символ-веруюто на Путин.  Пък аз досега се чудех защо и как Негово Императорско Дребноличество /или Нисочество, забравих как точно му е титлата/ толкова успешно постига целите си по света и у тях, въпреки че отдавна би трябвало да няма ресурс за подобно нещо. Ами просто е твърде гъвкав и прави каквото може, дори в ситуации, когато изглежда, че не може нищо повече да се направи. И също – изобщо не се тормози от това   Или обратно.  Точно както ги обучават в КГБ впрочем – да не им пука много-много дали застрелват, отравят, обесват, разпъват между четири коня или сготвят даден човек на гулаш; дали го гръмват в лицето или в гърба; дали човекът е виновен или невинен. Важното е да се премахне, мръсникът, щом Родината и лично началството изискват това.    Да, в случая изказването на Императора, което прекрасно илюстрира неговия пълен и съвършен опортюнизъм, е направено по повод един не чак толкова драматичен спор, отколкото например този дали е по-добре да се използва „новичок” или стандартният полоний. Това изказване се отнася само до руския рап, който, според Путин, трябва да бъде овладян и контролиран от властите.  Властите отначало решиха направо да забранят рапа, защото изведнъж установиха, че той много си отваря устата и пее мръснишки песни с политически подтекст. А някои даже направо с политически текст, представете си.  Властите обаче, поне не целите, не са обучавани пряко на „Лубянка” като принцове на плаща и кинжала и не разбират от тънкости. Затова лично Императорът трябваше да се намеси и да ги светне по отношение дори на рапа – ако не става с тоягата, тогава с моркова, с моркова…..  В интерес на истината, политиката „ако не можем да го спрем, нека го контролираме” е огромна крачка напред за днешна Русия в сравнение с Русия вчерашна. Доколкото по времето на социализма най-разпространеното разбиране беше „ако не можем да го спрем, резваме му гърлото през кръста”. Така че при Путин напредък определено има и то в посока на досадното, но модно по света напоследък човеколюбие.  По-важното обаче е друго – в изявлението си за руския рап,  Владимир Владимирович се показа истински познавач на модерната младежка /контра/култура и изтъкна, че въпросната музика се основава на три стълба – секс, наркотици и протест. След което отбеляза, че лично той е притеснен най-вече заради втория стълб - дрогата, защото „това е пътят към деградирането но нацията”.  Този човек не е гледал „Особености на руския лов”, нито „Особености на руския риболов”, казвам ви. Иначе щеше да знае, че руската нация е деградирала толкова отдавна и толкова дълбоко, та никакъв рап не може да я вкара в правия път, дори с тонове дрога, а не въпреки дрогата.  Но светата истина е, че Путин лъже и него изобщо не го боли заради наркотиците, а заради протеста в рапа.   така че след изкореняването на Немцов, Пуси райът, Навални и другите, сега вече опряхме до изкореняването и на рапърския протест. Иначе ако го оставиш да се развива, може утре Червеният площад да се превърне в руски Майдан и тълпата да вземе да рапира със скверни думи под самите прозорци на Императора. Но какво доживяхме, граждани, точно музиката, която в нормалния свят минава за пълна чалга и нормалните хора не искат да я докоснат дори с дилафа, да се окаже катализатор за мръсните съвести на руските империалисти и плашило за цялата им отровна система, изграждана с толкова усилия и /само/ жертви.  Както и да е, от цялата работа се разбра едно - занапред на руските рапъри ще им се плаща да подкрепят властта на Кремъл, а не да пеят против нея.  Но защо трябва да се ограничават руските власти по този начин, питам аз. Защо не платят за добра рап-пропаганда на руското величие и на всички онези жалки добитъци по целия свят,  дето ходят със смъкнати до коленете гащи, тресат се по сцените като мисирки в коледен транс пред киселото зеле, мислят и говорят през оная си работа и се пулят страшно наоколо в очакване някой най-после да ги заобича. Щото са толкова готини, пък гадният свят не ги забелязва.  Добре ще е да си ги вземат и да ни отърват от тях, та тези хора все пак са същински портрет на днешна Русия, де, не виждате ли?  От друга страна, ако за руските рапъри Кремъл извади моркова, то канадският цирк „Дьо Солей” май ще изяде тоягата.  И разбираемо, едните са си наши момчета, които малко са се подхлъзнали и трябва да им подадем ръка. Другите са чужденци, мръсни западняци, които ни показват евтини номера и правят пари на наш гръб - сякаш си нямаме наш собствен, роден цирк, с който мужиците да се забавляват и на който да плащат.  Както се оказва, работата е там, че обикновеният руснак, нали си е идеологически недобре подкован спиртник, предпочита да гледа представленията на канадския цирк „Дьо Солей”, а не родната циркова продукция. Тва, е, бе, не ще човекът „Лада”, иска да кара „Мерцедес”, кво да го прайш…...  „Да гледаме е едно, а да оставим цирка да се развива тук, на наша територия, е съвсем друго” – отново чуваме обаче да отекват през най-тъмните епохи на човешкото мислене величествените мисли на Владимир Владимирович.   Да, съвсем друго е, току-виж, ще вземе интересът към канадския цирк да се развие дотам, че да превърне Русия в изцяло циркова държава….. Майтапът настрани, лошото е, че зад подобни забавни изречения на Императора прозират визиите на един друг визионер – разликата им е само в мустаците. Русия за руснаците; всички народи са тор за великата руска нация; който не обича Русия, е враг и трябва да се унищожи; чуждата истина е лъжа, нашата лъжа, повторена от Захарова и Песков, е истина…..това да ви напомня нещо.   Е, тогава как да повярваме на руския външен министър Сергей Лавров, че Украйна готви провокации срещу Русия, а не на украинския президент Порошенко, че Русия готви провокации срещу Украйна? Аз лично предпочитам да вярвам на Порошенко и знаете ли защо? Не само защото Украйна е жертва, поредната жертва, на откровена руска агресия или защото Русия от години безогледно се подиграва с всички принципи на международното право. Доста по-простичко е – защото Порошенко не е известен като лъжливото овчарче.  Да, може и да послъгва понякога, човекът, разбираемо е – например жена си, за да спи с любовницата или любовницата си, за да остане малко на спокойствие с жена си.  Но, поне доколкото знам, той никога не е хващан в такива лъжи от вселенски мащаб, в каквито са хващани и с разпространението на каквито са широко известни лично Путин, Лавров, Шойгу, Рогозин, Решетников и всеки друг от руската върхушка.  Така или иначе, към Украйна в този случай е насочена    и това няма скоро да се промени. Но и тук имаме паралелна история с морков.  В същия момент, когато Петро Порошенко предупреди за възможна поредна руска провокация спрямо Украйна, президентът на съседен Беларус, Александър Лукашенко, обвини Русия, че иска да погълне държавата му и да я присъедини към своята територия. Според Лукашенко това става под прикритието на идеята за „дълбока интеграция”.  Какво значи „дълбоката интеграция” по руски ли? Ами ето какво: По-добре да ви владеем ние, отколкото някой друг, затова ще ви освободим от възможността да ви завладее всеки друг, а за благодарност вие ще се присъедините доброволно към нас, за да ни обичате и защото ни трябвате с все работна ръка, красиви девойки, природни изкопаеми и територии, подходящи за военни бази.  Кой знае защо, имам чувството, че и в наше село тази схема за дълбока интеграция все още опитва да сработи. Така ще е, докато всички наивници и дупедавци тук не усетят, че дори руският морков в устата всъщност е тояга по задника.", "date": "2018.12.20", "title": "De Profundis: Руският морков в устата всъщност е тояга по задника"}
{"url": "https://www.faktor.bg/bg/articles/litovskiyat-premier-razkri-razbihme-ruska-shpionska-mrezha", "text": "Премиерът на Литва Саулюс Сквернелис съобщи, че в страната е била разбита шпионска мрежа, работила за Русия и представлявала заплаха за националната сигурност, предаде Франс прес.  Представители на прокуратурата съобщиха по-рано, че в рамките на този случай са арестувани няколко граждани на Литва и един руснак.  \"Нашите служби за сигурност предприеха своевременни действия срещу руска шпионска мрежа в Литва и попречиха на дейности, заплашващи националната сигурност\", заяви Сквернелис пред АФП. \"Не става дума за изолирани действия, а за методична операция, насочена срещу нашата държава\", подчерта той.  Руското външно министерство определи случая като нов пример за русофобската според него политика на Вилнюс.  Вчера литовската прокуратура съобщи, че няколко души, включително бившият депутат Алгирдас Палецкис, са били арестувани през тази година за шпионаж. Литовският генерален прокурор Евалдас Пашилис съобщи, че руското разузнаване е било особено заинтересувано от текущ съдебен процес за извършени през 1991 г. репресии срещу движението за независимост на Литва.  По-рано тази година литовската прокуратура поиска да бъдат осъдени в тяхно отсъствие петима руснаци, включително бивш министър на отбраната, един беларус. Те са обвинени за нападение срещу централата на телевизията във Вилнюс, извършено през януари 1991 г., при което загинаха 14 души. Очаква се присъдата да бъде издадена през февруари догодина.  Москва определя процеса като незаконен и отхвърля искането за екстрадиране на заподозрените, както и искането за разпит на 87-годишния бивш лидер Михаил Горбачов. (източник: Епицентър.бг)", "date": "2018.12.20", "title": "Литовският премиер разкри: Разбихме руска шпионска мрежа"}
{"url": "https://www.faktor.bg/bg/articles/tramp-v-otbranitelna-pozitsiya-sasht-nyama-da-sa-politsai-v-blizkiya-iztok-drugi-da-se-boryat-sreshtu-id", "text": "САЩ не желаят да влизат в ролята на полицаи в Близкия изток, подчерта държавният глава на страната Доналд Тръмп в \"Туитър“ по повод решението си да изтегли военнослужещите си от Сирия, предава агениция \"Франс прес\". \"Искат ли САЩ да бъдат полицаи в Близкия изток, без да получават нищо, но да губят ценни животи и трилиони долари за защита на други, които в почти всички случаи не ценят това, което правим? Искаме да бъдем там завинаги? Време е други да се борят“, написа Тръмп в \"Туитър“, като посочи и кои са другите, които да се борят. \"Русия, Иран, Сирия и др. са местни врагове на ИД\", добави Тръмп. \"Време е да се приберем вкъщи и да се възстановим. Да направим Америка отново велика!“ В сряда Тръмп декларира \"спечелихме срещу „Ислямска държава“ и поради тази причина подчерта, че е настъпил моментът близо две хиляди американски войници да се завърнат в родината си.  Тръмп все пак обеща подкрепата си за кюрдските съюзници, ключови бойци срещу силите на \"Ислямска държава“ в Сирия. Междувременно днес хиляди кюрди излязоха на масова демонстрация до американската военна база Джебелия в околностите на град Кобан, на източния бряг на река Ефрат. Това бе съобщено от кюрдската агенция Фират. Според нея участниците в митинга осъждат \"американско-турската сделка зад гърба на кюрдския народ\". Сред демонстрантите има много жени, които държат снимки на съпрузите и синовете си, загинали във войната срещу ислямската терористична групировка ИД. Според агенция Фират жителите на други градове и области - Манбидж, Рака, Сарин, Тел Абяд и Айн Иза в момента се отправят към базата, за да вземат участие в протеста. В четвъртък въоръжената коалиция \"Сили на демократична Сирия\" (СДС), гръбнакът на кюрдските формации, осъди решението на Съединените щати да изтеглят войските си от Сирия. В изявление СДС заявява, че войната срещу терористите от ИД в Източна Сирия вече е влязла в решаваща фаза. Според СДС изтеглянето на американската армия е \"ненавременно и ще има опасни последици за регионалната и международната стабилност\". Президентът на САЩ Доналд Тръмп обяви на 19 декември решението за изтегляне на американски войски от Сирия. Решението на американската администрация бе обявено, след като турският президент Ердоган заяви миналата седмица намерение да започне в близко бъдеще нова операция на изток от Ефрат срещу кюрдски формации. По-рано по време на операция \"Щитът на Ефрат\" през 2016-2017 г. Турция създаде буферна зона за безопасност между граничните градове Азаз и Джараблус, северно от Алепо. През февруари турската армия окупира кюрдския район Африн (на 65 километра от Алепо). (източник: Канал3)", "date": "2018.12.20", "title": "Тръмп: САЩ няма да са полицаи в Близкия изток, други да се бият срещу ИД"}
{"url": "https://www.faktor.bg/bg/articles/batalna-stsena-v-albanskiya-parlament-progoniha-s-yaytsa-prezidenta-edi-rama", "text": "Албанският президент Еди Рама трябваше да напусне парламента в Тирана заради атака с яйца и брашна по него, написа в. Сърбия данас. Драматичните кадри бяха заснети и пуснати в Youtube, но няколко часа след това видеото беше свалено от социалните мрежи.  На кадри, разпространени от медия в балканската държава, се вижда как депутатът от опозиционната  Демократическа партия Ендри Хаша хвърля яйца към държавния глава яйца. Към напрежението допринесе и лидерът на политическата формация и премиер (2005 -2013 г.) Сали Бериша, който викаше: Яйца и препечени филийки за закуска. Нападателят тръгна към трибуната, но пътят му бе препречен от квесторите в пленарната зала, които предотвратиха баталните сцени. Заради инцидента Рама трябваше да си тръгне от сградата. Пленарното заседание беше прекъснато заради безредиците. След като Рама бе уцелен с яйца и брашно, охраната на законодателния орган се намеси и отстрани няколко депутати от опозицията.", "date": "2018.12.20", "title": "\"Батална\" сцена в албанския парламент: Яйца и брашно летяха към президента Еди Рама"}
{"url": "https://www.faktor.bg/bg/articles/turski-iztrebiteli-otnovo-narushiha-vazdushnoto-prostranstvo-na-gartsiya", "text": "Изтребители от турските ВВС извършиха серия нарушения на въздушното пространство на Гърция, съобщава електронното издание на водещия атински ежедневник Kathimerini. Няколко часа след като турските изтребители прелетяха над малкия остров Кaстелоризо в Източното Средиземноморие е забелязана втора двойка самолети над остров Ойносес. Генералният щаб на Гръцката национална отбрана разпространи изявление, от което стана ясно, че два самолета F-16 са влезли в Атинския полетен информационен регион, без да представят полетни планове. Нарушенията са извършени съответно в 10.43 часа и 10.59 часа на надморска височина от 25 000 фута. Самолетите са се изтеглили в 11.00 часа. Всички турски изтребители са прихванати в съответствие с международните правила. По-рано през деня два турски самолета F-16 прелетяха само на 4000 фута над Кастелоризо, малко след посещението на министъра на отбраната на Гърция Панос Каменос на острова. Каменос обиколи островите Ро, Страгили и Кастелоризо, придружаван от началника на Генералния щаб на гръцката армия, генерал-лейтенант Алкивиадис Стефанис и командирът на гръцкия военноморски флот, адмирал Никос Цунис.", "date": "2018.12.20", "title": "Турски изтребители отново нарушиха въздушното пространство на Гърция"}
{"url": "https://www.faktor.bg/bg/articles/evrokomisiyata-otpuska-oshte-305-mln-evro-za-ohrana-na-vanshnite-granitsi-na-es", "text": "Eвропейската комисия съобщи, че отпуска допълнителни 305 милиона евро за охраната на външните граници на ЕС. Средствата ще бъдат насочени към Гърция, Италия, Кипър и Хърватия, предаде БТА. В съобщение на комисията се отбелязва, че от 2014 г. насам по това перо са били осигурени 10.8 милиарда евро. С днешното решение Гърция получава най-големия дял от отпуснатата помощ - 289 милиона евро. От тази сума 190 милиона евро ще послужат за осигуряването на подслон за 25 хил. мигранти, подали молби за закрила, както и за месечни парични преводи към 70 хил. души в същото положение. Общо 61 милиона евро ще бъдат предназначени за плащането на наеми от мигрантите в Гърция. С 33 милиона евро ще бъде подпомогната дейността на операциите в Егейско море. Еврокомисията е заделила за Гърция над два милиарда евро за управление на миграцията. Италия получава 5.3 милиона евро за защита на жертвите на каналджиите. Досега на страната са били осигурени 950 милиона евро за справяне с мигрантите. Кипър получава 3.1 милиона евро, за да подобри условията в лагерите за мигранти. Досега страната е получила за работа с мигрантите 40 милиона евро. За Хърватия са предвидени 6.8 милиона евро за подобряване на граничната охрана. До днес еврокомисията е предоставила на хърватските власти със същата цел над 120 милиона евро, се уточнява в съобщението.", "date": "2018.12.20", "title": "Еврокомисията отпуска още 305 млн. евро за охрана на външните граници на ЕС"}
{"url": "https://www.faktor.bg/bg/articles/novini/svyat/severna-koreya-sasht-parvi-da-premahnat-svoyata-yadrena-zaplaha", "text": "Северна Корея предупреди, че никога няма едностранно да се денуклеаризира, докато САЩ не премахнат първи своята ядрена заплаха, информират световни агенции. Съобщението е разпространено от държавната медия Корейска централна новинарска агенция на фона на зациклилите ядрени преговори между КНДР и САЩ. Също води до съмнения дали изобщо лидерът на КНДР Ким Чен-ун доброволно ще се откаже от ядрения си арсенал, ако не получи уверения от САЩ. Пхенян може да поиска от САЩ да изтегли или значително да намали контингента си от 28 500 американски войници в Южна Корея. В съобщението на агенцията се казва, че Северна Корея се ангажира за ядрено разоръжаване, но обвинява Вашингтон, че подвежда и води преговорите към безизходица. \"Сега САЩ трябва да признаят точното значение на ядреното разоръжаване на Корейския полуостров, особено трябва да се проучи географски\", се казва в съобщението. \"Когато говорим за Корейския полуостров, това включва територията на нашата република и също цялата територия на Южна Корея, където САЩ са разположили агресивни сили, включително и ядрени оръжия\", подчертава агенцията. \"Когато говорим за пълно ядрено разоръжаване на Корейския полуостров, означава премахване на всички източници на ядрена заплаха, не само от Южна Корея и Северна Корея, но също и от съседните на Корейския полуостров райони\", призовава медията. САЩ изтеглиха тактическите си ядрени оръжия от Южна Корея още през 90-те на XX век.", "date": "2018.12.20", "title": "Северна Корея:  САЩ първи да премахнат своята ядрена заплаха"}
{"url": "https://www.faktor.bg/bg/articles/novini/balgariya/gerb-pak-shte-nominira-fandakova-za-kmet-na-sofiya", "text": "Йорданка Фандъкова отново ще получи номинацията на ГЕРБ за кмет на София за догодина. Друга кандидатура, освен нейната, в редиците на ГЕРБ не се обсъжда. Самата Фандъкова категорично отбягва въпроса за кметския вот наесен с аргумента, че за нея е важно да се върши работата за града, а не отсега да се влиза в кампания. И обвини опозицията, че прави именно това със скандалите около ремонтите в София, пише \"24 часа\". Зам.-председателят на ГЕРБ Цветан Цветанов обаче даде да се разбере, че отново тя е човекът за столицата, след като всякакви спекулации вървяха неофициално през последните седмици. \"Към Йорданка Фандъкова напоследък се изляха много тежки и безпринципни нападки. Ето защо ние всички трябва да застанем твърдо зад нея и зад видимите резултати от работата ѝ\", обяви той във вторник вечерта пред столичния актив на ГЕРБ, говорейки колко ключови ще са предстоящите избори за Европейския парламент през пролетта и следващите ги кметски през есента. \"Очертава се 2019 г. да бъде ключова. На изборите за членове на ЕП през май трябва да подкрепим кандидатите на ГЕРБ за евродепутати, нашето европейско политическо семейство ЕНП, както и водещия кандидат на ЕНП за председател на ЕК Манфред Вебер\", обърна се Цветанов към партийците в Музикалния театър, където заедно изгледаха \"Царицата на чардаша\". Фандъкова печели три пъти поред изборите в София и в края на мандата си ще е закръглила точно 10 г. на поста, тъй като първият - след като Бойко Борисов стана министър-председател, беше половинка. Така тя ще се изравни по години управление с рекордьорите на поста Стефан Софиянски и инж. Иван Иванов, който между 1934 и 1944 г. докарва водата на София по рилския водопровод и по чието време столицата ни е наричана Балканската Виена. Очаква се ГЕРБ да заложи отново и на всичките си останали 19 областни кметове (бяха общо 21, преди да се откаже от хасковския Добри Беливанов - б.а.). Подкрепа ще получи и Петър Паунов в Кюстендил, който официално е човек на Реформаторския блок, но негласно се ползва и с подкрепата на най-голямата партия. Единствените 3-ма извън са Златко Живков на Монтана и Георг Спартански на Плевен (и двамата от РБ) и Хасан Азис от ДПС на Кърджали.", "date": "2018.12.20", "title": "ГЕРБ пак ще номинира Фандъкова за кмет на София"}
{"url": "https://www.faktor.bg/bg/articles/bez-kamionite-nad-12-t-po-avtomagistralite-i-natovarenite-patishta-v-pikovite-chasova-na-21-i-22-dekemvri", "text": "На 21 декември - петък, последният работен ден преди петте почивни дни за Коледа, от 16 часа до 20 часа, и на 22 декември (събота) от 9 до 14 часа ще бъде ограничено движението на камионите над 12 тона по автомагистралите и най-натоваренитe пътища. Това съобщиха от пресцентъра на Агенция \"Пътна инфраструктура\". Целта е повишаване на безопасността при пътуване и увеличаване на пропускателната способност на инфраструктурата при очаквания интензивен трафик в предстоящите празнични дни. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението. Агенция „Пътна инфраструктура“ апелира шофьорите да карат разумно, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. Ограничено ще е преминаването на камионите над 12 тона по следните участъци от републиканската мрежа: -автомагистралите; -път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; -път I-1 - от Благоевград до ГКПП „Кулата“; -път I-4 п. в. „Коритна“ - Велико Търново - Шумен; -път I-5 Русе - Велико Търново; -път I-8 ГКПП „Калотина“ - София; -път I-9 Варна - Бургас; -път II-18 Околовръстен път на град София; -път II-99 Бургас - Царево. По същите направления тежкотоварните камиони ще бъдат спрени и в последния почивен ден - 26 декември, от 14 часа до 20 часа, както и на 1 януари 2019 г. от 14 часа до 20 часа. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. На 26 декември (сряда) през светлата част от денонощието в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.12.20", "title": "Без камионите над 12 т по автомагистралите и натоваренитe пътища в пиковите часова на 21 и 22 декември"}
{"url": "https://www.faktor.bg/bg/articles/novini/svyat/tramp-ostavya-siriya-v-ratsete-na-rusiya-i-iran", "text": "Президентът на САЩ Доналд Тръмп нареди изтеглянето на 2000 американски военнослужещи от Сирия, като по този начин сложи неочакван край на една военна кампания, в рамките на която \"Ислямска държава\" бе като цяло победена. По този начин обаче Тръмп оставя една стратегически ключова страна в ръцете на Русия и Иран, пише вестник \"Ню Йорк таймс\". Тръмп игнорира мнението на генералите си и на цивилните си съветници и реализира често изразяваното си желание да върне у дома американските сили, като ги изтегли от един сложен чуждестранен конфликт, посочва изданието. Изненадващото решение на президента Тръмп да изтегли американските войски от Сирия е по-рисковано, отколкото изглежда, пише журналистът Дейвид Игнейшъс във в. \"Вашингтон пост\". Според автора по този начин се прекратява една евтина и ефективна мисия и се създава вакуум, който ще бъде запълнен от цял набор \"лоши герои\", като например Иран, Русия, Турция, ислямските екстремисти и сирийският режим, всеки от които представлява опасност за интересите на САЩ в Близкия изток. Решението на Тръмп за изтегляне от Сирия поставя под въпрос кампанията срещу \"Ислямска държава\" и създава безпокойство в Държавния департамент и Пентагона, отбелязва вестник \"Уолстрийт джърнъл\". Експертите по американската външна политика определиха заповедта на Тръмп за изтегляне като рязко изоставяне на досегашната линия на САЩ в Сирия, което поставя под въпрос бъдещата дипломатическа ангажираност на Съединените щати в региона, пише вестник \"Файненшъл таймс\". Твърдението на Тръмп за постигната победа срещу \"Ислямска държава\" е в противоречие с оценката на Пентагона от август тази година, според която в Сирия все още има 14 500 бойци на ИД. Доналд Тръмп хвърли в хаос политиката на САЩ за Близкия изток, след като вчера обяви победа срещу \"Ислямска държава\" и нареди изтеглянето на всички американски войници от Сирия, пише Раф Санчес от \"Дейли телеграф\". Шокиращото му решение бе разкритикувано от политическите му съюзници от Републиканската партия като огромна грешка. Изтеглянето на американските войски може да има потенциално дестабилизиращ ефект в Северна и Източна Сирия, откъдето кюрдските сили изтласкаха \"Ислямска държава\" и където те с помощта на САЩ установиха относителен ред, изтъква Ричард Хол от вестник \"Индипендънт\". С решението си да изтегли силите на САЩ от Сирия Доналд Тръмп демонстрира, че вече не се вслушва в думите на генералите си, които през пролетта го убеждаваха да не разпорежда изтегляне преди постигането на пълна победа, коментира френският вестник \"Фигаро\", цитиран от БТА", "date": "2018.12.20", "title": "Тръмп оставя Сирия в ръцете на Русия и Иран"}
{"url": "https://www.faktor.bg/bg/articles/novini/balgariya/mon-naredi-na-uchilishtata-v-sofiya-da-vzemat-merki-sreshtu-mrasniya-vazduh-dnes-i-utre", "text": "Заради прогнозирано от Института по метеорология замърсяване на въздуха в столицата, просветният министър Красимир Вълчев разпореди на директорите на училища утре да предприемат мерки за опазване на здравето на учениците. Те трябва да уведомят родителите чрез интернет страницата на училището или по друг начин за очакваните критични стойности във въздуха. По преценка на родителя децата, които имат хронични белодробни заболявания, може да отсъстват от училище. Тези заболявания, обаче, трябва да са вписани в личната амбулаторна карта на детето, за да бъдат извинени отсъствията им.", "date": "2018.12.20", "title": "МОН нареди на училищата в София да вземат мерки срещу мръсния въздух днес и утре"}
{"url": "https://www.faktor.bg/bg/articles/sadat-opravda-lekarka-za-smartta-na-novorodeno", "text": "Апелативният съд във Велико Търново отмени присъдата на гинеколожката д-р Нина Байчева, обвинена за смъртта на бебе в Тетевен, и я призна за невинна. 58-годишната лекарка, която е с над 30-годишен стаж и бе шеф на АГ-отделението в тетевенската болница, бе обвинена затова, че на 22 април 2015 г. при водене на раждане, поради немарливо изпълнение на работата си като дежурен лекар и по непредпазливост е причинила смъртта на новородено момиченце на 24 април. Бебето на родилката Наташа Габровска почина в плевенската болница два дни след раждането в Тетевен. Причината за смъртта е тежка асфиксия при раждането, придружена с родови травми и кръвоизлив, които довели до полиорганна недостатъчност, шок и неонатална кома. Делото започна в Окръжния съд в Ловеч през април 2016 г. и няколко месеца по-късно магистратите признаха д-р Байчева за виновна, като я осъдиха условно - на 2 г. \"лишаване от свобода\" с 3-годишен изпитателен срок. Съдът обаче постанови подсъдимата да бъде лишена от право да упражнява лекарска професия за срок от две години. Апелативнят съд във Велико Търново обаче е признал д-р Байчева за невинна, като я оправдава изцяло по повдигнатото й от Окръжната прокуратура в Ловеч обвинение. Присъдата подлежи на обжалване и протест пред Върховния касационен съд.", "date": "2018.12.20", "title": "Съдът оправда лекарка за смъртта на новородено"}
{"url": "https://www.faktor.bg/bg/articles/patnicheski-vlak-deraylira-na-liniyata-septemvri-dobrinishte", "text": "Пътнически влак дерайлира, след като скала се стовари отгоре му по линията Якоруда – Белица. За щастие при поредния влаков инцидент няма пострадали хора. Движението на влаковете в между гарите Якоруда-Белица е преустановено от 06:12 часа тази сутрин. Паднала е земно-скална маса върху железния път и последвал удар на пътническия влак Септември-Добринище в нея. След удара е дерайлирал локомотивът на композицията с първа талига. Няма пострадали пътници и служители на националния железопътен превозвач, съобщиха преди минути от Национална компания „Железопътна инфраструктура“, предаде БНТ. До възстановяване на движението влаковете ще се движат в участъците Белица-Добринище и Септември-Якоруда. Направена е организация за трансбордиране на пътниците между Белица и Якоруда. Аварийни екипи и възстановителна техника са на мястото за отстраняване на щетите.", "date": "2018.12.20", "title": "Пореден влаков инцидент: Скала се стовари върху пътнически влак Якоруда–Белица"}
{"url": "https://www.faktor.bg/bg/articles/adv-lyudmil-rangelov-poslednoto-veto-na-prezidenta-shte-bade-preodolyano-s-pravni-saobrazheniya", "text": "Адвокатите Марин Марковски и  Людмил Рангелов коментираха пред БНТ предлаганите промени в НПК и в антикорупционния закон, както и поредното вето на президента. Според адв. Марковски се н арушават права, в които се допуска възможността обвиняемите да бъдат задържани до 48 часа, без да им бъде признато правото да уведомят когото и да било. \"Законът трябва да е плод на разум, а не на политически борби\", коментира той предвижданите промени в Наказателно-процесуалния кодекс. По отношение на промените в антикорупционния закон, предвиждащи гражданска конфискация дори в случаите, когато няма наложена присъда, адвокат Марковски изрази мнение, че това не е правилен подход. \"Когато има прекратено наказателно производство и обвиняемото лице е оправдано от съда, тогава на държавата не й остава нищо друго, освен да поднесе своите извинения на човека. Той не може да бъде притесняван, щом е доказано, че не е виновен. Има и нещо друго - когато тези депутати някой ден си отидат от власт, тези процедури, които сега ще гласуват, може да тръгнат срещу тях. Така че този въпрос трябва да се обмисли много сериозно'', допълни адвокатът. ,,Това не е таен арест. Ако има ограничаване на граждански права, то произтича от тази директива. По отношение на ветото на президента, то всъщност е частично, тъй като е по отношение на т.нар. временната дерогация. Смятам, че ако досега всяко едно вето на президента бе оборвано с политически аспекти, то последното му ще бъде преодоляно с правни съображения'', коментира по темата с 48-часовия арест адвокат Людмил Рангелов. ,,Има изрична препоръка да не се посочва видът и тежестта на престъплението, защото винаги има вероятност приближените на задържаното лице да попречат на следствието'', посочи още той. По отношение на  промените в антикорупционния закон адв. Рангелов заяви:  ,,Всички тези промени са абсолютно неприемливи. Всеки адвокат ще ви каже това. Така приет, законът позволява всеки средно заможен българин да бъде подложен на репресия от държавата.''", "date": "2018.12.20", "title": "Адв. Людмил Рангелов: Последното вето на президента ще бъде преодоляно с правни съображения"}
{"url": "https://www.faktor.bg/bg/articles/obshtestvo/ulitsata/mazh-s-ogromna-sila-otmaknal-statuyata-na-apolon-medikus", "text": "Има видеозаписи на кражбата на бронзовата статуя на Аполон Медикус, която тежи към 80 килограма. Здравенякът извършил вандалството в центъра на София, до чешмите с минерална вода при Централна баня, вероятно  първо измъква чучурите. Това става на 5 декември. На 16-ти следва наглата кражба на статуята. Много е вероятно същият човек да е отмъкнал статуята на древния бог, като граждани се опитват да му попречат, но той хуква да бяга с плячката, се вижда на записа.  А за това се изисква голяма мощ. Това е човек с големи физически възможности, с огромна сила, става ясно от думи на зам.кмета на София Тодор Чобанов в студиото на „Нова телевизия”.  Крадецът определено не е клошар. „Творбата на големия български скулптор Георги Чапкънов трябва да бъде върната на мястото й. В Сердика е имало храм на Аполон Лечителя, вероятно е била точно на извора.... Добрият вариант е крадците да влязат в затвора. Говорили сме със специалисти евентуално да се направи нова отливка, ако не се открие статуята. Възможно е да става въпрос за провокация”, обясни той. Бизнесмен предложи в ефир на крадците да им даде 10 пъти по-висока цена, за да върнат ценното произведения на изкуството.", "date": "2018.12.20", "title": "Мъж с огромна сила отмъкнал статуята на Аполон Медикус"}
{"url": "https://www.faktor.bg/bg/articles/gdbop-i-spetsprokuraturata-neutraliziraha-grupa-za-krupni-danachni-prestapleniya-i-prane-na-pari", "text": "ГДБОП и Специализираната прокуратура са разбили на 18-ти декември група от фирми, които са уличени в данъчни измами и пране на пари. При операцията са иззети 750 000 лв., както и златни монети турски лири с лика на Ататюрк.  Фирмите са се занимавали със саниране, с почистване на корита на реки и с ремонтни дейности, заяви на извънреден брифинг зам.-главният прокурор Иван Гешев. Те са печелили обществени поръчки в различни общини на територията на цялата страна. След това са прехвърляли фирмите на хора с нисък социален статус.  \"Тази година сме запорирали 50-60 млн. лв. За нас с КПКОНПИ това е важно, защото е един от най-сериозните способи за борба с организираната престъпност. Ако броим и \"Джи пи Груп и Арабаджиеви, сумата може да стигне над 100 млн. лв. Мерките за паричните, които сме събрали тази година, са над 2 млн. лв. Тези пари ще влязат в държавата. За някои лица тези мерки са по-сериозни от задържане под стража\", каза още Гешев.  Шефът на Спецпрокуратурата Кирил Пейчинов допълни, че са претърсени коли, иззети са печати, електронни подписи, телефони и компютри, които компрометират укриването на данъци на престъпната група, която е заловена. Тя е действала по познатата схема - издавани са фактури, които не са осчетоводявани. Само едно дружество не е внесло над 380 000 лв.", "date": "2018.12.20", "title": "Спецпрокуратурата и ГДБОП разбиха група за крупни данъчни престъпления и пране на пари"}
{"url": "https://www.faktor.bg/bg/articles/fondatsiya-iskam-bebe-vrachi-godishnite-si-nagradi", "text": "Смятам, че е изключително добра новина въвеждането на безлимитни ин витро процедури. За целта бяха инвестирани 17 хиляди лева в програмата за ин витро, което демонстрира нашия стремеж за поддържане на добра демографска политика. Това сподели народният представител от ГЕРБ Даниела Дариткова в парламента, където от Фондация Искам бебе връчи годишните си награди. ,,Благодаря на Фондацията, на кметовете, на госпожа Дариткова, защото искахме това да е един ангажимент, който да бъде изпълнен'', заяви председателят на ПГ на ГЕРБ Цветан Цветанов, който бе един от наградените от Фондацията заради ангажираността му по темата. ,,Нека следващата година имаме повече деца, защото това е начинът да се справим с демографската криза. Когато една бременност е желана, това означава, че това дете ще израсне сред добро семейство и ще бъде възпитано в добри ценности'', заяви още Цветанов.", "date": "2018.12.20", "title": "Фондация \"Искам бебе\" връчи годишните си награди"}
{"url": "https://www.faktor.bg/bg/articles/vavezhdat-se-normi-za-sadarzhanie-na-syara-pepel-i-vlaga-v-tvardite-goriva-za-bitovo-otoplenie", "text": "Парламентът прие промени в Закона за чистотата на атмосферния въздух на второ четене. Измененията са свързани с подобряване качеството на въздуха. Въвеждат се норми за съдържание на сяра, пепел и влага в твърдите горива за битово отопление, което е основен източник на замърсяване с фини прахови частици в населените места. Държавната агенция по метрологичен и технически надзор ще извършва контрол на горивата. Председателят на агенцията ще трябва да създаде и поддържа регистър на лицата, които разпространяват твърди горива, и обектите, в които се разпространяват твърди горива.  Директорът на Изпълнителната агенция по околна среда или оправомощено от него длъжностно лице ще трябва да създаде и поддържа информационна система за събиране и обработване на данни за флуорсъдържащите парникови газове.  С новите текстове се конкретизират компетентните органи, отговорни за осигуряване чистотата на въздуха на територията на съответната община. Това ще са кметовете на общини и общинските съвети, директорите на РИОСВ, органите на МВР, на Министерството на транспорта, информационните технологии и съобщенията. Кметовете на общини и общинските съвети са отговорни за управлението на елементите на общинската инфраструктура и общинските дейности с цел осигуряване чистотата на въздуха. При явно нарушаване чистотата на атмосферния въздух от моторните превозни средства контролните органи на МВР или на МТИТС в зависимост от собственика на моторното превозно средство, ще предприемат съответните действия. Законът предвижда и санкции. Лице, което разпространява твърди горива за битово отопление без регистрация, се наказва с глоба от 1000 до 10 000 лв., съответно с имуществена санкция от 10 000 до 50 000 лв. Лице, което пуска на пазара твърди горива за битово отопление, които не съответстват на някое от изискванията за качество, ще се наказва с глоба от 2000 до 10 000 лв., съответно с имуществена санкция в размер от 10 000 до 50 000 лв. Лице, което явно нарушава чистотата на атмосферния въздух чрез строителни или ремонтни дейности, разрушаване на сгради и транспортиране на насипни товари или строителни отпадъци и земни маси, ще се наказва с глоба в размер от 100 до 1000 лв, съответно с имуществена санкция в размер от 500 до 2000 лв.", "date": "2018.12.20", "title": "Въвеждат се норми за съдържание на сяра, пепел и влага в твърдите горива за битово отопление"}
{"url": "https://www.faktor.bg/bg/articles/vzriv-na-varitsela-v-nay-golyamoto-uchilishte-v-pernik", "text": "Регистриран е взрив на варицела в най-голямото училище в Перник - ОУ \"Иван Рилски\", съобщи Регионалната здравна инспекция /РЗИ/. Заболели са 23 деца, като 19 от случаите са регистрирани през периода от 10 до 16 декември. Децата са от първи, втори и четвърти клас. Началото на взрива е 26 ноември. Болните се лекуват амбулаторно от личните си лекари. Направено е епидемиологично проучване и са предприети необходимите противоепидемични мерки. Регистриран е и един случай на варицела на 33-годишен перничани, който се лекува стационарно в инфекциозна отделение на МБАЛ \"Рахила Ангелова\". Има още шест болни в Брезник и Радомир.", "date": "2018.12.20", "title": "Взрив на варицела в най-голямото училище в Перник"}
{"url": "https://www.faktor.bg/bg/articles/ananiev-prie-parvite-lineyki-po-proekta-za-modernizatsiya-na-speshnata-pomosht", "text": "\"Първите два санитарни автомобила, закупени в изпълнение на големия инвестиционен проект за модернизация на спешната помощ у нас, ще отидат в Центъра за спешна медицинска помощ София. Центърът наистина има нужда, има много остарял парк от линейки\". Това заяви министърът на здравеопазването Кирил Ананиев участва в официалната церемония по приемането на новите линейки. „В първите три месеца предвиждаме да идват по 10 линейки и надявам се на базата на опита вече през следващите тримесечия да увеличим броя на линейките, които ще идват”, посочи Ананиев. Във всички 237 пункта, където са центровете и филиалите за спешна медицинска помощ, ще има линейки. За всички екипи, които работят ще има нови линейки, гарантира Ананиев. Той коментира и заплатите в сферата. \"Ние изпълняваме една средносрочна програма за увеличение на доходите на работещите в спешната помощ, като тази година имаше увеличение с 10%, така и догодина, а всъщност ние вече 2-3 години назад прилагаме тази програма за увеличение доходите на работещите в Спешната помощ”, посочи Ананиев. Тази сутрин от БСП съобщиха, че народни представители от левицата ще внесат в Конституционния съд искане за обявяване на противоконституционност на разпоредби от Закона за бюджета на НЗОК за 2019 г. Кирил Ананиев коментира: „Ние направихме измененията в преходните и заключителните разпоредби на Закона за бюджета на НЗОК с цел да ускорим условията, при които е необходимо да се извърши реформирането и преструктурирането на здравния сектор. Всичките тези промени, които ги направихме водят до повишаване ефективността в разходването на средства и повишаването на контрола. Ако ние не създадем тази основа, какъвто и модел да въведем от 2020 г., той няма да успее”, посочи той.  По мащабния проект за модернизация на спешната медицинска помощ в България, страната ни трябва да получи общо 400 съвременни линейки с апаратура и оборудване. Общата стойност на проекта е над 163 млн. лева, от които почти цялата сума е безвъзмездна финансова помощ от Европейския съюз. Над 38 млн. лева ще отидат за закупуването на нови линейки. С част от средствата по проекта ще се осъществи строителство на нови сгради, реконструкция, ремонт, подобряване на достъпа на лица с увреждания до лечебните заведения като това засяга 34 сгради на лечебни заведения, с над 50% държавно участие в капитала, 27 центъра за спешна помощ и разкритите към тях 170 филиала и 6 изнесени екипа.", "date": "2018.12.20", "title": "Ананиев прие първите линейки по проекта за модернизация на спешната помощ"}
{"url": "https://www.faktor.bg/bg/articles/nidal-algafari-sram-me-e-ot-vas-g-n-prezident-vie-obidihte-balgarskata-zhena-i-mayka", "text": "Писателят и пиар-експерт Нидал Алгафари изрази възмущението си от нелепата \"шега\" на президента Радев в Йордания, който заяви на йорданец, че е щастлив, защото не е женен за българка. Ето какво написа Алгафари във фФйсбук: Приятели, преди дни президентът на Република България показа чувство за хумор в Йордания, каза на йорданец, присъствал на среща с него, че е щастлив, защото не е женен за българка! Ако същото бе казал бай Дако чобанинът, щях да го подмина, без да го коментирам, ала изказано от президент, независимо дали е пред чужденци или не, е най-меко написаното... невъзпитаност. Дебелашко чувство за хумор, допълнено от кикотене, е обидно не само за жените в България. Няма да описвам красотата на българката, която само с външния си вид допринася за щастливи мъжки погледи навсякъде по света. Няма да описвам и борбеността на българката, за да ощастливи партньора си. Нито пък щастието в мъжките очи и съзнание, когато му роди отроче. Това е видно за всеки. Обидно е, не е кавалерско, не е джентълменско да изречеш такива думи пред собствената си съпруга и  министърката на външните работи на държавата ти. В някои държави за подобно нелепо изказване и кикотенето след него се приема за каруцарско и хамалско, а не президентско. Какъв пример дава „Бащата на нацията“ с това? Това ли трябва да научат за жените в България и подрастващите? Така ли се чувства във връзката му и отношенията му в неговото семейство? След това изказване единствената дума, който ми идва е...СРАМ!", "date": "2018.12.20", "title": "Нидал Алгафари: СРАМ, г-н президент! Дебелашкото ви чувство за хумор обиди не само жените на България"}
{"url": "https://www.faktor.bg/bg/articles/novini/svyat/sasht-osvetiha-15-deystvashti-ofitseri-ot-gru-vkaraha-gi-v-cherniya-spisak", "text": "Министерството на финансите на САЩ разшири санкциите срещу Русия. В \"черния списък\" попаднаха още двайдесет руски граждани, както и няколко компании. Сред новите лица, попаднали под сакнциите, са офицери от ГРУ, участвали в отравянето ня Сергий Скрипал и дъщеря му Юлия. В американските документи те фигурират с стинските си имена. Под ограниченията на санкциите попадат 18 руснаци, \"Федералнага информационна агенция (РИА ФАН), свързвана с \"готвача на Путин\", Евгений Пригожин, ООО \"Икономика днес\", ООО \"Невски новости\" и онлайн изданието usareally.com, съобщава РИА \"Новости\". Сред руснаците попазнали в \"черния списък\" са Анатолий Чепига (Руслан Боширов) и Александър Мишкин (Александр Петров), както и Елена Хусяйнова, обвинена в намеса в междинните американски избори за Конгрес.  По данни на Министерството, 15 души от списъка са действащи офицери от ГРУ.", "date": "2018.12.20", "title": "САЩ осветиха 15 действащи офицери от ГРУ, вкараха ги в \"черния списък\""}
{"url": "https://www.faktor.bg/bg/articles/iznenadvasht-hod-sasht-svalyat-sanktsiite-sreshtu-firmi-na-deripaski", "text": "Министерството на финансите на САЩ обяви, че след 30 дни ще премахне санкциите спрямо трите най-значими компании от империята на руския олигарх Олег Дерипаска - Rusal, En+ и EuroSibEnergo, тъй като са изпълнили условията на ведомството. Санкциите срещу самия Дерипаска остават, но в действителност отпадат най-тежките санкции, наложени от САЩ заради анексията на Крим от Русия, съобщи Ройтерс. Трите компании на Дерипаска са се съгласили да се преструктурират и да ограничат дяловете, които бизнесменът притежава в тях. Делът на Дерипаска в En +, който е мажоритарният акционер на втория по големина световен производител на алуминий UC Rusal и собственик на най-голямата водноелектрическа централа в Русия, ще бъде намален от 70 на 44,95% и след това още по-значително. Дерипаска няма да може да увеличи своя дял. Блокиращият пакет ще бъде прехвърлен на структури, които не са свързани с бизнесмена. Дерипаска няма да може да гласува с повече от 35% от акциите. Освен това в En+ Deripaska ще може да номинира само четирима от 12-те души в борда на директорите. През април американското финансово министерство наложи санкции както на руския олигарх, така и на компаниите му с аргумента, че са се възползвали от руската държава, въвличайки се в \"злоумишлени действия\" по цял свят. След новината акциите на \"Русал\" поскъпнаха с цели 26,8% по време на търговията на Московската фондова борса днес, достигайки най-високи цени от април насам. На борсата в Хонконг, където акциите на \"Русал\" се търгуват и след въведените през април санкции, те поскъпнаха по-рано с около 9,4%. \"Тези компании са се ангажирали да намалят значително собствеността на Дерипаска и да прекратят неговия контрол върху тях\", се посочва в изявление на Министерството на финансите. \"Русал\" е втората по-големина компания в света (след китайската Hongqiao 1378) за производство на алуминий, като въведените през април санкции на САЩ доведоха до сериозен ръст на цените на алуминия на стоковите борси. Новината за отмяна на санкциите обаче провокира спад на цените на алуминиевите тримесечни фючърси, търгувани на борсата London Metal Exchange, с над 1% към 16-месечно дъно от 1905,50  долара за тон (най-ниски цени от август 2017 г). (източник clubz.bg)", "date": "2018.12.20", "title": "Изненадващ ход: САЩ свалят санкциите срещу олигарха Дерипаска"}
{"url": "https://www.faktor.bg/bg/articles/novini/svyat/preskonferentsiyata-na-putin-v-denya-na-chekista-pomagali-mu-navitsite-ot-vremeto-kogato-rabotil-v-kgb", "text": "14 по ред годишна пресконференция на руския президент Владимир Путин се провежда в т. нар. Ден на чекиста, отбелязва news.ru.  Според проправителствените медии, в навечерието на пресконференцията в прозорците на резиденцията на Путин прозорците светели дълго през нощта, което, според тях, означавало, че той се готви. Не е ясно, как точно журналистите са видели светлината в прозорците, но пък те твърдят, че \"в пресконференцията няма нищо нагласено\", затова Путин запаметява голям обем информация предварително, нещо, за което му помагали навиците от времето, когато работил в КГБ.  Тъй като организаторите на пресконференцията са заранили в залата да се внасят, както в предишни години, транспаранти или плакати, то, за да привлекат вниманието на Путин и да получт възможност да зададат въпрос или да отправят жалба, акредитираните журналисти и гости използват необичайни прически, национални констуми и костюми на Снежанка...Някои носят със себе си необичайни атрибути - хокейни шлемове и дайре, в залата има журналистка в грузинска папаха и журналистка в боксьорски ръкавици.", "date": "2018.12.20", "title": "Пресконференцията на Путин в Деня на чекиста: Помагали му навиците от времето, когато работил в КГБ"}
{"url": "https://www.faktor.bg/bg/articles/ne-po-100-a-po-480-leva-bonusi-za-politsaite-po-koleda", "text": "По 480 лева вместо по първоначално планираните 100 лева ще получат полицаите за Коледа под формата на бонуси, съобщава вестник \"Сега\". Допълнителните пари ще вземат 47 000 служители, колкото работят в МВР. За целта ръководството на министерството е успяло да намери за няколко дни спестени 20 милиона лева. Това са допълнителни средства извън бонусите, които се полагат на служителите в държавната администрация на всеки три месеца за \"постигнати резултати\". По това перо  година МВР вече е раздало 102 милиона лева тази година. Правителството отпусна допълнителните средства дни след като вътрешният министър Младен Маринов обясни, че парите ще стигнат само за бонуси от по 100 лева на човек.  МВР е министерството с най-голям бюджет и за догодина - 1,5 млрд. лева. 1,3 милиарда от тях са за заплати. Тогава един от най-големите синдикати в МВР - Синфикалната федерация на служителите в МВР възрази.", "date": "2018.12.20", "title": "Не по 100, а по 480 лева бонуси за полицаите за Коледа"}
{"url": "https://www.faktor.bg/bg/articles/mohamed-halaf-islyamska-darzhava-e-ideologiya-smeshno-e-da-se-kazhe-che-e-pobedena", "text": "„Смешно е да се говори, че \"Ислямска държава\" е победена. Тръмп и разузнаването му в Ирак и в Сирия много добре знаят, че това не е вярно, даже през последните месеци от \"Ислямска държава\" започнаха да излизат съвсем легално и да заявяват желанието си да започнат отново борбата си за ислямски халифат\". Така журналистът Мохамед Халаф коментира пред БНР заявеното от президента на САЩ оттегляне от Сирия. Според американски медии това решение е в разрез с препоръките на политическите и военните съветници в Белия дом.  „След като има конфликти в Близкия изток, в Ирак, политически и икономически, след като има турска, саудитска, иранска намеса в Ирак и Сирия, ще има и Ислямска държава. Това е идеология, тя не може да бъде победена,“ заяви журналистът.  „Това решение на САЩ може да е начин да изтеглят Турция от съюза си с Иран и Русия. Американците няма как да не разбират геополитическата важност на Турция в региона. Това ще доведе до разкол между Турция, от една страна, и Русия и Иран, от друга, тъй като Турция ще се отдалечава от Русия и Иран. Явно има договорка между Реджеп Ердоган и Доналд Тръмп Турция да спазва стриктно санкциите срещу Иран. Това ни води до мисъл, че САЩ подготвя широка икономическа и финансова операция, даже и военни действия, срещу Иран, защото Иран продължава да се намесва в различните конфликти в региона и отказва да се подчини на това, което иска Тръмп“, подчерта още Халаф в предаването „12+3\".  „Кюрдите заплашиха, че ще пуснат всички затворници от \"Ислямска държава\" и техните семейства. Ще има големи проблеми с това. Русия ще попадне в неуправляема ситуация. Това е и една от причините САЩ да искат да се изтеглят, за да оставят Русия в това блато. Не се знае кой ще попълни този вакуум, който ще се оформи на сирийския терен. Американците напускат. Това е същата грешка, която направи Барак Обама, когато напусна Ирак, и това доведе до създаването на \"Ислямска държава“, каза още Халаф.", "date": "2018.12.20", "title": "Мохамед Халаф: \"Ислямска държава\" е идеология, смешно е да се каже, че е победена"}
{"url": "https://www.faktor.bg/bg/articles/tsvetanov-poluchi-nagradata-angeli-na-blagodarnostta", "text": "\"За мен бе изключителна чест днес на официална церемония в Народното събрание да получа годишната награда \"Ангели на благодарността\" на Фондация \"Искам бебе\". По време на събитието дамите от \"Трио сопрано\" представиха своята нова песен \"Има надежда\", чието създаване е изцяло финансирано от ПГ на ГЕРБ. Пред всички присъстващи съобщих, че ПГ на ГЕРБ предоставя безвъзмездно правата върху песента на всяка една кампания в подкрепа на двойки с репродуктивни проблеми\". Това съобщи във Фейсбук зам.-председателят на ГЕРБ Цветан Цветанов.  \"Подчертах, че всички двойки с репродуктивни проблеми имат нужда от подкрепа и надежда и съм радостен, че ПГ на ГЕРБ може да допринесе за тази светла кауза. Благодарих на всички кметове и народни представители, които също са съпричастни с мисията на Фондацията. В края на своето изказване пожелах на малчуганите всичките им мечти да се сбъднат, както благодарение на тях са се сбъднали мечтите и на техните родители. \"Ангелът на благодарността\" ми бе връчен лично от председателя на Фондацията Мария Янева. Тя се обърна към мен с думите: \"Днес хората масово си подаряват предмети. Вие обаче ни дадохте нещо много по-ценно - надежда, за което ще ви бъдем вечно признателни\", написа още Цветанов в социалната мрежа.", "date": "2018.12.20", "title": "Цветанов получи наградата \"Ангели на благодарността\""}
{"url": "https://www.faktor.bg/bg/articles/novini/svyat/rublata-prodalzhava-da-pada-zaradi-tsenata-na-nefta-i-sanktsiite", "text": "Долърът и еврото продължават на поскъпват спрямо рублата на московската борса и в средата на деня падането на руската национална валута продължи. Един долар се продава за 67,44 руб., което е с 15,75 копейки повече от края на вчерашната търговия, а еврото- 76,89 руб., поскъпвайки с 46 копейки, съобщава \"Интерфакс\". Централната банка също повиши цената на долара по официалния курс 76,4742 руб. Експертите коментират, че рублата пада в очакване на решението на Федералния резерв на САЩ за лихвения процент, \"падането на нефтения пазар\" и санкциите.", "date": "2018.12.20", "title": "Рублата продължава да пада заради цената на нефта и санкциите"}
{"url": "https://www.faktor.bg/bg/articles/novini/svyat/rusiya-se-opitva-da-iztarguva-otkradnati-sakrovishta-sreshtu-svalyane-na-sanktsiite", "text": "Германия отново призова Русия да и върне културните ценности откраднати от СССР след Втората световна война. Специалният представтиле на руския президент Владимир Путин, Михаил Швидко смята, че \"докато не се нормализират отношенията с Берлин, за това не може да става и дума\", съобщава news.ru. За искането на Германия съобщава вестник \"Известиям\" като се позовава на пълвомощника по въпросите на културата в германското правителство Монику Грютерс.  Сред откраднатите от съветската армия културни ценности са троянската колекция на Хенри Шлиман, Ебердсвалдското съкровище, а също така хиляди златни предмети и украшения от IX век преди новата ера.   Германия се позовава на Хагските правила за водене на война от 1907 година, но специалният представител на Путин, Швидко заявил през \"Известия\", че \"докато Русия се намира в европейския санкционен режим е безксмислено да се води този разговор\".  Той се позовал на закона от 1998 година, според който \"преместените\" предмети в резултат на ВСВ са \"руско културно наследство и не могат да бъдат предавани на други страни\".", "date": "2018.12.20", "title": "Русия се опитва да \"изтъргува\" откраднати съкровища срещу сваляне на санкциите"}
{"url": "https://www.faktor.bg/bg/articles/dogan-sabira-dps-na-predkoledno-tarzhestvo", "text": "Почетният председател на ДПС д-р Ахмед Доган отново събира тази вечер елита на партията на предновогодишно тържество. В последните три години (след отстраняването на Местан от ДПС) стана традиция Соколът да чертае бъдещето на политическата конфигурация в страната, да изразява своите виждания за ситуацията на Балканите, Европа и света, да определя мястото на България в геополитическите процеси. Може би и тази година политическия елит очаква предколедната реч на Доган, но не толкова, за да свери часовника си, а по-скоро да предвиди какво да очаква от ДПС в годината, когато на дневен ред са европейските и местните лидери. През последните три месеци сме свидетели на рязка промяна във вербалното отношение на ДПС към ГЕРБ, поставяйки го на плоскостта на явна опозиционност и критичност към властта.  \"Това управление е вредно за страната и всички партии трябва да обединят усилията си за решителни действия за предотвратяване на заплахите за държавността и демокрацията. Предсрочни избори в тази ситуация са неизбежни!“, заяви Карадайъ на 26.10.2018 след заседание на ЦС на ДПС. Председателят на ДПС даде и  една от най-критичните оценки за ГЕРБ и третия кабинет на Борисов: \"Това популистко-националистическо управление е цинично, брутално и позорно за страната!“  Оттогава ръководството на ДПС дава и нова, макар и не съвсем ясна, управленска формула, от която би трябвало да се разбира „правителство на националното съгласие“: алтернатива на сегашната формула на управление с \"ясна програма за ускорено развитие на страната\".", "date": "2018.12.20", "title": "Доган събира ДПС на предколедно тържество - какво ли ще каже в речта си към елита?"}
{"url": "https://www.faktor.bg/bg/articles/proveryavat-vladislav-goranov-za-konflikt-na-interesi", "text": "Комисията \"Антикорупция\" проверява финансовия министър Владислав Горанов за конфликт на интереси, каза главният прокурор Сотир Цацаров. Той уточни, че резултатите от това новооборазувано производство, което е заради декларираното от самия Горанов - че от 2012 година безвъзмездно живее в апартамент, предоставен от неговия кръстник, е важно за това как ще се развие проверката, която започна по същия повод самата прокуратура. Вторият законопроект на антикорупционния закон се нуждае от внимателно обмисляне и юридическо прецизиране, каза още Сотир Цацаров относно отменението на Правната комисия на промените в антикорупционния закон. „Ние говорим за два законопроекта, които касаят антикорупционния закон. Единият заличи последиците от тълкувателното законодателно решение на Върховния касационен съд. Аз бях в Народното събрание и изразих становището си по този въпрос. Предмет на обсъждане е бил и вторият законопроект, който се оказва доста подробен и изпълнен с наредби, които според мен се нуждаят от доста добро обмисляне. Ако съм изразил подкрепата си по отношение на първия законопроект, имам известни резерви, по които е тръгнал вторият“, каза той. Според него не е необходимо бързане при приемането на втория законопроект на антикорупционния закон. „Този законопроект се нуждае от внимателно обмисляне и юридическо прецизиране. Сега казвам бързината е вредна, постъпи се правилно, че надделя разума“, каза той.", "date": "2018.12.20", "title": "Проверяват Владислав Горанов за конфликт на интереси"}
{"url": "https://www.faktor.bg/bg/articles/tragvat-tramvaite-po-graf-ignatiev", "text": "Движението на трамваите по улица \"Граф Игнатиев\" в София се възстановява от днес. След дълъг и спорен ремонт на релсовото трасе трамвайните линии 10, 12 и 18 се връщат със старото си разписание, а заместващата ги временна автобусна линия се закрива. Преди дни започна и монтирането на новите ограничители по улицата, които разделят пешеходната зона от трамвайните релси. По цялото трасе ще бъдат поставени общо 500 призми, но за да не се бави пускането на движението, за начало те ще бъдат заменени от временна сигнализация.", "date": "2018.12.20", "title": "Тръгват трамваите по \"Граф Игнатиев\""}
{"url": "https://www.faktor.bg/bg/articles/pristigat-parvite-novi-lineyki-za-speshna-pomosht", "text": "Министърът на здравеопазването Кирил Ананиев ще участва в официалната церемония по приемането на първите 2 линейки, закупени в изпълнение на големия инвестиционен проект за модернизация на спешната помощ у нас. Той се реализира на територията на цялата страна чрез строителство, ремонт, реконструкция и подобряване на достъпа в 237 обекта от системата на спешната помощ. Проектът включва още доставка на апаратура и закупуване на 400 напълно оборудвани нови линейки. Общата му стойност е почти 164 млн. лв, от които над 163 милиона са безвъзмездна европейска финансова помощ. Срокът за изпълнението на проекта изтича през октомври 2021 г.", "date": "2018.12.20", "title": "Пристигат първите нови линейки за спешна помощ"}
{"url": "https://www.faktor.bg/bg/articles/globyavat-kmetove-do-10-hil-lv-za-mrasen-vazduh", "text": "Кметовете, които не положат усилия да намалят замърсяването на въздуха, ще бъдат санкционирани с глоби в размер на 5 хил. до 10 хил. лв. Това реши парламентът, който прие на второ четене промени в Закона за чистотата на атмосферния въздуха. Градоначалниците са длъжни да направят така, че да намалят превишените норми на замърсяване. Други глоби - в размер на 1000 до 5000 лв. ги чакат, ако не внесат до 31 март отчет за изпълнение на програмите за чистотата на въздуха. Санкциите нарастват двойно при повторно нарушение. Глобата за разпространение на твърди горива за битово отопление без регистрация е от 1000 до 10 хил. лева. Пускането на пазара на твърди горива за битово отопление, които не съответстват на някое от изискванията, ще се наказва с глоба от 2000 до 10 хил. лева. Ако горивата не отговарят на изискванията за опаковане или етикиране, глобата ще бъде от 5000 до 10 хил. лева. Санкции ще има и за замърсяване на въздуха от строителни и ремонтни дейности. \"Основната промяна, която приехме, е въвеждането на норми за качество на въглищата и брикетите от въглища, които се използват за битово отопление\", коментира председателят на комисията по околна среда Ивелина Василева. Три месеца след влизането на закона в сила правителството трябва да приеме наредба за изискванията към качеството на твърдите горива за бита. Още три месеца след това земеделският министър е задължен да подготви наредба за изискванията към дървесината, която ще се ползва за отопление. \"Мерките целят използването на по-сухи дърва за огрев. Когато те са с по-ниско съдържание на влага, замърсяванията са по-ниски\", коментира Василева. Тя обобщи, че законът е част от мерките за подобряването на чистотата на въздуха, а според него и кметовете ще носят своята отговорност.", "date": "2018.12.20", "title": "Глобяват кметове до 10 хил. лв. за мръсен въздух"}
{"url": "https://www.faktor.bg/bg/articles/bsp-dade-na-konstitutsionniya-sad-byudzheta-na-nzok", "text": "БСП сезира Конституционния съд за Закона за бюджета на НЗОК. Причината е, че с него в преходните и заключителните разпоредби се променят 17 структуроопределящи закона.  Депутатът Филип Попов, който е един от вносителите, коментира пред медиите, че практиката на КС сочи, че това е противоконституционно. По думите му не може чрез бюджета на Касата да се променят законите, които нямат нищо общо с него. Сред тях бил и Изборният кодекс. \"Искаме да спрем издевателството над законодателния процес, което се случва постоянно в това Народно събрание\", каза Попов. Проф. Георги Михайлов коментира, че много от предложенията в закона уреждат форми на организация на дейността на Министерството на здравеопазването, което няма нищо общо с НЗОК. И отбеляза, че със закона се закрива Фондът за лечение на деца и неговият Обществен съвет, както и че се създава мегаагенция за медицински надзор, която вкарва в себе си дейности, които по думите на проф. Михайлов са \"абсолютно противоречиви\". Това са одитът, трансплантационните проблеми и регистрацията на лечебните заведения. Направихме измененията в преходните и заключителните разпоредби на Закона за бюджета на НЗОК с цел да ускорим условията, при които е необходимо да се извърши реформирането и преструктурирането на здравния сектор, каза пред журналисти по-рано днес министърът на здравеопазването Кирил Ананиев. Всички тези промени, които направихме, водят до повишаване на ефективността в разходването на средствата и повишаване на контрола. Ако ние не създадем тази основа, какъвто и модел да въведем от 2020 год., той няма да успее, допълни Ананиев.", "date": "2018.12.20", "title": "БСП даде на Конституционния съд бюджета на НЗОК"}
{"url": "https://www.faktor.bg/bg/articles/putin-prisastvieto-na-amerikanski-voyski-v-siriya-e-nezakonno-ne-se-nablyudava-obeshtanoto-im-izteglyane", "text": "Присъствието на американски войски в Сирия е незаконно, при това към момента не се наблюдава обещаното им изтегляне. Това подчерта държавният глава на Руската федерация Владимир Путин в рамките на традиционната пресконференция за резултатите от годината, предава РИА Новости, цитирана от \"Фокус\". Путин припомни, че САЩ изтеглят войски от Афганистан всяка година. Засега не се наблюдава подобно нещо в Сирия, но руският президент допусна, че все пак изтеглянето ще се случи. „След като (американците) са приели решение, значи е правилно“, заключи лидерът на Кремъл.  Той не пропусна да подчертае, че и Русия е нанасяла удари по терористите в Сирия и в тази връка има заслуга за победата над „Ислямска държава“ в страната. Същевременно Путин изрази загриженост, че членовете на терористичната групировка може да се прехвърлят в други страни като Афганистан например. Що се отнася до „Ислямска държава“, като цяло съм съгласен с президента на САЩ. Постигнахме съществени изменения в борбата с тероризма на територията и нанесохме сериозни удари по „Ислямска държава“ в Сирия“, заяви Путин.", "date": "2018.12.20", "title": "Путин: Присъствието на американски войски в Сирия е незаконно, не се наблюдава обещаното им изтегляне"}
{"url": "https://www.faktor.bg/bg/articles/novini/svyat/generalniyat-sekretar-na-interpol-ochakva-ni-islyamska-darzhava-2-0", "text": "Много страни по света са заплашени от втора вълна на ислямския тероризъм. Това обяви генералният секретар на Интерпол Юрген Щок. Тази ситуация може да се определи като „Ислямска държава 2.0“, добави той, предават \"Дойче веле\" и БГНЕС.  Помагачите на терористите излежават кратки присъди, защото техните обвинения не са обвързани с конкретни нападения, отбеляза Юрген Щок. По думите му поколението на бившите привърженици на тероризма „след няколко години ще излезе на свобода“.  Въпреки че джихадистката групировка беше победена в географски план, нейните привърженици се опитаха да се прехвърлят в други региони по света, например, в Югоизточна Азия или Африка, предупреждава генералният секретар на Интерпол.  Затворите продължават да играят важна роля за формирането на радикалната идеология, подчертава експертът. Той даде за пример декемврийското въоръжено нападение срещу коледния базар в Страсбург, в резултат на което загинаха петима души.  Извършителят, 29-годишният френски гражданин от арабски произход, Шериф Шекат беше убит на 13 декември, два дни след кървавото си злодеяние. По-рано той е бил заподозрян и 27 пъти е привличан под отговорност за различни престъпления във Франция, Германия и Швейцария.  През 2017 г. е депортиран от Германия във Франция. По време на престоя си в затвора Шекат е отделял голямо внимание на религията, той е бил заподозрян, че е привърженик на радикални ислямистки идеи.", "date": "2018.12.20", "title": "Генералният секретар на Интерпол: Очаква ни „Ислямска държава 2.0“"}
{"url": "https://www.faktor.bg/bg/articles/kitayskiyat-poslanik-poluchi-orden-stara-planina", "text": "Държавният глава Румен Радев удостои посланика на Китайската народна република Джан Хайджоу с орден \"Стара планина\" първа степен. На тържествена церемония в Гербовата зала на „Дондуков“ 2 дипломатът получи висшето държавно отличие за изключително големите му заслуги за развитието на двустранните отношения между България и Китайската народна република. „Този орден е израз на огромното значение, което отдаваме на двустранните връзки и сътрудничество с Китайската народна република, защото нашите отношения винаги са се основавали на приятелството и доверието между двата народа“, заяви президентът Румен Радев в приветствието си. Държавният глава открои усилията на посланик Джан Хайджоу по време на мандата му за „изключително интензивните и резултатни отношения между нашите две страни“. През годината у нас гостуваха министър-председателят на Китайската народна република Ли Къцян, България беше домакин на Седмата среща на върха на групата 16+1 за сътрудничество между Китай и страните от Централна и Източна Европа, посочи Румен Радев. Държавният глава изказа специална благодарност на посланик Джан Хайджоу за неговата неоценима помощ в организацията на безпрецедентната спасителна операция по издирване на българския алпинист Боян Петров по-рано през годината. Приемам тази награда като символ на приятелството и сътрудничеството между България и Китай, заяви в отговор посланик Джан Хайджоу и благодари за честта да бъде удостоен с висшето държавно отличие. „Мандатът ми от две години и половина не беше толкова дълъг, но през това време успях да почувствам доброто отношение на българите към китайския народ, което е солидна основа за по-нататъшните ни двустранни отношения“, каза още посланикът.", "date": "2018.12.20", "title": "Китайският посланик получи орден \"Стара планина\""}
{"url": "https://www.faktor.bg/bg/articles/ezakta-samo-gerb-bsp-i-dps-vlizat-v-parlamenta", "text": "45% от българите посочват, че на страната не са нужни предсрочни парламентарни избори, а 36% са на противоположното мнение. В сравнение с месец октомври т.г., с 5% намаляват хората, които не искат предсрочни избори и също с толкова нарастват желаещите предсрочен вот. Това са изводите от национално представително изследване на „Екзакта Рисърч Груп”, проведено в периода 10 - 17 декември 2018 г. По метода на прякото полустандартизирано “face to face” интервю, по домовете им са интервюирани 1000 пълнолетни българи в 125 гнезда, в 93 населени места. За предсрочни парламентарни избори се обявяват по-често мъже, хора на възраст над 60 години, респонденти с нисък стандарт на живот и 72% от избирателите на БСП. Против предсрочен вот са най-често респонденти на възраст между 30 и 50 години, образовани и заможни хора, както и жители на градовете на страната извън столицата. В София общественото мнение е разделено: 35% от столичани са „за” предсрочни избори, а 37% са „против”. Болшинството от избирателите на ГЕРБ и на ОП са на мнение, че кабинетът трябва да изкара пълния си мандат. Сред привържениците на ДПС също имат превес преценките, че не са нужни предсрочни избори. Ако в средата на декември т.г. се провеждаха избори за парламент, ГЕРБ запазва позициите си на първа политическа сила с 23.5% от гласовете на избирателите, а социалистите са втори с 20.8%. Тези стойности са близки до получените през октомври т.г. от „Екзакта”, когато ГЕРБ имаше електорален дял от 23.7%, а БСП - 20.1%. Дистанцията между ГЕРБ и БСП се запазва без промени от началото на годината, като преднината на ГЕРБ пред БСП остава в рамките на около 3-4%. Данните от настоящото изследване показват, че ДПС е трета политическа сила с електорална тежест от 5.1%, а ОП са четвърти с 3.8%. Демократична България би получила 2.5% от вота на избирателите, а Воля – 1%. АБВ и РБ биха получили по 1%. За други партии биха гласували около 7%, а 34.3% заявяват, че изобщо няма да гласуват. 42% от българите посочват, че имат по-скоро оптимистични очаквания за бъдещето на България, а очакванията на 45% са по-скоро песимистични. Оптимисти са по-често мъжете, българите на възраст до 50 години, заможните и образованите, както и жителите на градовете извън столицата. Три четвърти от избирателите на ГЕРБ и половината от тези на ОП очакват по-добри дни за страната. Най-позитивнии са младите и избирателите на ГЕРБ. По-често песимистични очаквания за развитието на страната имат хора на възраст над 50 години, нискообразовани и бедни респонденти, избиратели на БСП и на ДПС, хора без политически предпочитания и жители на столицата. В средата на декември 2018 г., 45% заявяват, че се чувстват оптимисти за собственото си бъдеще, а песимистите възлизат на 40%. Като оптимисти се определят по-често мъжете, хората на възраст до 50 години, високообразованите и заможните респонденти, както и жителите на населените места, извън столицата. Единствено сред избирателите на БСП и на ДПС песимизмът натежава над оптимизма към собственото бъдеще. Най-висок", "date": "2018.12.20", "title": "\"Езакта: Само ГЕРБ, БСП и ДПС влизат в парламента"}
{"url": "https://www.faktor.bg/bg/articles/novini/balgariya/lokhiyd-martin-obeshtava-da-maksimizira-ikonomicheskite-i-industrialni-polzi-pri-zakupuvaneto-na-f-16", "text": "Производителят на бойните самолети  Ф-16 публикува на страницата на посолството на САЩ у нас изявление, с което декларира пред българското правителство, че са готови да максимизират икономическите и индустриални ползи за България, ако изберем за превъоръжаване този тип самолети. Ето и пълният текст:", "date": "2018.12.20", "title": "Локхийд Мартин обещава да максимизира икономическите и индустриални ползи при закупуването на  Ф-16"}
{"url": "https://www.faktor.bg/bg/articles/novini/balgariya/intervyu-s-darzhavna-sigurnost-ili-kak-ds-si-pravi-piar-i-propaganda-pri-sotsializma", "text": "За Държавна сигурност не е било проблем да публикува пропагандни материали за своята дейност в определени издания от периодичния печат по време на тоталитарното управление на ДС, чрез които да си прави пиар и да възхвалява „героизма” на „бойците на тихия фронт”. Сайтът   публикува онлайн едно такова интервю с анонимен представител на Държавна сигурност, което репресивният апарат на БКП е „спуснал” на основаното през 1969 г. списание „Антени”. Още тогава списанието е известно като едно от изданията, близки до ДС. В него много често са „прохождали” в журналистиката много щатни сътрудници на ДС, а не малка част от редакцията е съставена от агенти на Държавна сигурност. Поръчковото интервю е показателно за това как ДС е имала привилегията и думата да определя темите и проблемите, чрез които да пропагандира своята дейност в превратна светлина. В „интервюто” анонимният служител на ДС се отбелязва, че идеята на списание „Антени“ за провеждане на интервю с представител на Държавна сигурност е добър повод да се посочи, че гражданите на социалистическа България са обществено и законно задължени да охраняват държавната и военна тайна. В края на интервюто е отправено пожелание към редакционната колегия на вестника широко да популяризира подвига на служителите от Държавна сигурност и със своите материали да спомогне за възпитанието на българската младеж. Документът е включен в сборника „Държавна сигурност и средствата за масово осведомяване 1944-1991” на Комисията по досиетата, 2018 г.", "date": "2018.12.20", "title": "Интервю с Държавна сигурност или как ДС си прави пиар и пропаганда при социализма"}
{"url": "https://www.faktor.bg/bg/articles/simeon-dyankov-idva-stagnatsiya-prez-2019-g", "text": "„Сравнително добра икономическа добра година за България и за Европа. Но следващата няма да е такава заради Брекзит, заради европейските избори и заради увеличаването на лихвените проценти в Европа и в САЩ“. Това каза пред БНР бившият министър на финансите Симеон Дянков. „Не мисля, че сме напълно подготвени за това, което предстои. Трябва по-голяма подготовка в бюджетната ни политика за години с по-нисък икономически ръст. За следващата това ще е осезаемо. През 2020 година Европа ще е в стагнация. Хубавото от последните дни обаче е даването на пари за АМ „Хемус“, коментира Дянков в предаването „12+3“. По думите му, Брекзит води до голяма несигурност, което забавя икономическия ръст в Европа, а за страната ни, за да е стабилна в такава ситуация, трябват по-големи буфери, а в новия бюджет такива пари не са предвидени. „2018 година беше успешна за правителството най-вече заради Европредседателството, след което обаче последва затишие, в което се пропусна фактът, че икономиката на Европа върви надолу“, отбеляза още Симеон Дянков. Според него протестите в страната, а и в Европа, имат общ знаменател – „докато икономиките на Стария континент вървяха добре, една част от населението печели, но друга – не“: „Протестите са изява на икономическо явление и това е по-голямото неравенство. Правителството и парламентът трябва да обръщат по-голямо внимание на това“. Според Симеон Дянков на България ѝ липсва регионална икономическа политика. За него увеличаването на заплатите на учителите е нещо, което по-рано е трябвало да се случи, защото това е стъпка в икономическото развитие. По повод реформите у нас – има ли ги, няма ли ги, Дянков подчерта, че в едно коалиционно правителство е трудно да се правят реформи и че повече очаквания е имал за промени в здравеопазването. Той не смята, че догодина, когато ще има избори – местни и за Европейски парламент, ще има реформи. По думите на Симеон Дянков, енергийните проекти нямат почва в България и само се губи политически капитал и политическо време да се говори за тях, тъй като те няма да станат. Според Дянков последните две години са били от добрите икономически, каквито скоро няма да има, и е трябвало да се използват за по-ударно развитие на някои от регионите на България – Видин, Търговище, Разград.", "date": "2018.12.20", "title": "Дянков: Идва стагнация през 2019 г."}
{"url": "https://www.faktor.bg/bg/articles/razuznavaneto-ruskite-voyski-sa-v-boyna-gotovnost-na-granitsata-s-ukrayna-gotovi-sa-da-atakuvat-po-vsyako-vreme", "text": "Войските на Руската федерация на границата с Украйна са приведени до оперативна готовност от началото на този месец. Войските на агресора са подсилени от авиацията и са готови за офанзивна операция срещу Украйна. Според replyua.net това е било посочено от представителя на дирекция \"Главно разузнаване\" на министерството на отбраната Вадим Скибицки, съобщава пресслужбата на украинското ведомство По-специално, той отбеляза, че Русия изгражда военни сили близо до границите на Украйна, а от началото на декември новосъздадените руски военни формирования в близост до държавната граница са в оперативна готовност и могат да изпълняват задачи на територията на Украйна по всяко време.  В допълнение, руските войски значително се увеличиха със своята авиация, като своевременно бяха възстановени и модернизирани руските военни летища, с разгърнати единици и звена, оборудвани със съвременна техника и технологии. Превод: Faktor.bg", "date": "2018.12.20", "title": "Разузнаването: Руски войски са в бойна готовност на границата с Украйна, готови са да атакуват по всяко време"}
{"url": "https://www.faktor.bg/bg/articles/putin-ukrayna-izprati-voennosluzheshtite-si-kam-ruskite-granitsi-s-nadezhdata-che-te-shte-zaginat", "text": "Владимир Путин определи като „провокация“ инцидента в Керченския пролив и заяви, че Украйна е изпратила военнослужещите си към руските граници с надеждата, че те ще загинат. Това заяви държавният глава на Руската федерация в рамките на традиционната годишна пресконференция за резултатите от годината, предава РИА Новости. „Провокациите винаги са лошо нещо, предназначено да задълбочи ситуацията, разбира се, те имат избори, необходимо да бъдат повишени рейтингите на сегашното правителство.Това е в ущърб на интересите на народа. Рейтингът на Петър Олексеевич (т.е. Петро Порошенко) се подобри: той се премести от пето на второ място. Изпълни задачата си за сметка на интересите на страната\", коментира Путин.  Държавният глава на Руската федерация отказа да коментира китайско-американските отношения. „Това е много деликатна тема. Тук няма да се ръководим от принципите, заложени в Кодекса на Хамурапи“, бе коментарът на лидера на Кремъл в отговор на пореден журналистически въпрос. Що се отнася до Япония, Путин увери, че Москва и Токио ще продължат да работят за постигането на официален мирен договор. „Както Япония, така и Русия са заинтересовани от цялостно уреждане на отношенията“, подчерта той. Руският президент обаче изрази загриженост от разполагането на американска система за противоракетна отбрана на територията на островната държава.", "date": "2018.12.20", "title": "Путин: Украйна изпрати военнослужещите си към руските граници с надеждата, че те ще загинат"}
{"url": "https://www.faktor.bg/bg/articles/novini/balgariya/rosen-zhelyazkov-razporedi-odit-na-letishte-sofiya", "text": "Министърът на транспорта Росен Желязков разпореди одит на \"Летище София\" за проверка на договорите за доставка на стоки в търговските обекти и за анализ на вземанията на стойност над 10 000 лв., както и предприетите действия за тяхното събиране, съобщиха от ведомството. Одитът ще бъде извършен от Звеното за вътрешен одит към транспортното министерство. Той трябва да приключи в кратък срок. По данни на годишния финансов отчет на летището за 2017 г., годишният оборот на безмитните магазини възлиза на 57 392 000 лв, а печалбата от продажбите е 9 млн. лева и съставлява 60,8% от цялата печалба на аеропорта.", "date": "2018.12.20", "title": "Росен Желязков разпореди одит на \"Летище София\""}
{"url": "https://www.faktor.bg/bg/articles/detsa-ot-pirogov-poluchiha-podaratsi-ot-patriarh-neofit", "text": "Представители на Патриарх Неофит зарадваха с подаръци малките пациенти на \"Пирогов\", предадоха от пресцентъра на болницата. С Благословението на Негово Светейшество Софийски митрополит и Български патриарх Неофит, Негово Преосвещенство Белоградчишкият епископ Поликарп и представители на Софийската света митрополия посетиха болничното заведение. Визитата беше по повод предстоящия празник Рождество Христово. Децата, лекуващи се в \"Пирогов\", получиха подаръци, които са предоставени от благотворителната акция \"От деца за деца - 2018\". Инициативата беше организирана от Софийската света митрополия. Епископ Поликарп и представителите на Светата митрополия обиколиха детското отделение, където малките пациенти получиха подаръци и благословение от името на Негово Светейшество патриарх Неофит. Директорът на \"Пирогов\" проф. Асен Балтов също получи дар от името на патриарха - диптих с образите на Господ Иисус Христос и Света Богородица.", "date": "2018.12.20", "title": "Деца от \"Пирогов\" получиха подаръци от патриарх Неофит"}
{"url": "https://www.faktor.bg/bg/articles/frantsiya-ostavame-v-siriyai-i-sled-iznenadvashtoto-reshenie-na-sasht", "text": ". Франция ще запази участието си в международната коалиция срещу близкоизточната радикална групировка „Ислямска държава“ и след изненадващото решение на САЩ да изтегли военнослужещите си от Сирия, предава AFP, цитирана от \"Фокус\". „За сега, разбира се, ние оставаме в Сирия\", заяви министърът по европейските въпроси на Франция Нейтли Лоизау в телевизионно интервю, добавяйки, че „борбата срещу тероризма не е свършила\". „Вярно е, че коалицията е постигнала значителен напредък в Сирия, но тази борба продължава и ние ще я продължим\", увери представителят на Париж. Франция разположи бойни самолети в Йордания и артилерия по сирийската граница в Ирак като част от ръководената от САЩ коалиция. На място Париж изпрати военнослужещи, броят на които се пази в тайна и до ден днешен.  В сряда Тръмп обяви, че „спечелихме срещу „Ислямска държава“ и поради тази причина обяви, че е настъпил момента близо две хиляди американски войници да се завърнат в родината си.  Тръмп все пак обеща подкрепата си за кюрдските съюзници, ключови бойци срещу силите на „Ислямска държава“ в Сирия. Френският министър на отбраната Флоренция Парли заяви на свой ред в социалната мрежа „Туитър“, че групировката „все още не е изтрита от картата. Ние трябва окончателно да установим контрол над последните твърдини на тази терористична организация\", предупреди френският министър.", "date": "2018.12.20", "title": "Франция: Оставаме в Сирия и след изненадващото решение на САЩ"}
{"url": "https://www.faktor.bg/bg/articles/putin-na-traditsionnata-godishna-konferentsiya-kato-tsyalo-sam-dovolen-ot-dmitriy-medvedev", "text": "Надявам се ръстът на доходите да се повиши. Това каза руският президент Владимир Путин на традиционната си годишна пресконференция. Държавният глава на най-голямата по територия страна в света заяви, че руската икономика се развива добре и той е оптимист за следващата година. Путин също посочи, че той самият си е направил записките. \"Никой не ми помогна\", допълни той.  \"Ние също така трябва да се концентрираме върху рационалното използване на ресурсите и те да бъдат насочени към най-важните отрасли на икономиката. Ние правим крачка след крачка към това да се освободим от зависимостта си от износа на течна горива. Ние развиваме високотехнологична икономика\", посочи още Путин.   \"За прогреса носи отговорност и правителството на страната ни. Аз като цяло съм доволен от работата на премиера Дмитрий Медведев\", каза още стопанинът на Кремъл.", "date": "2018.12.20", "title": "Путин: Правим крачка след крачка да се освободим от зависимостта си от износа на течни горива"}
{"url": "https://www.faktor.bg/bg/articles/okonchatelno-otnemat-nezakonno-imushtestvo-i-pri-spryano-nakazatelno-proizvodstvo", "text": "Набързо и почти без дебати депутатите приеха окончателно промените в антикорупционния закон, приети след първото тълкувателно решение на ВКС. То реално блокираше работата на комисията \"Антикорупция\", а над 300 производства за незаконно имущество бяха поставени под риск. Така народните представители решиха проверките за незаконното имане да не бъдат безсрочни, а законът да не няма обратно действие. Това стана възможно, след като вчера на заседанието на правната комисия вносителите на тези две предложения Хамид Хамид и Данаил Кирилов си ги оттеглиха. Причината за оттеглянето им беше главно започналата процедура по ново тълкувателно решение на ВКС. Най-важната поправка в закона обаче, заради която народните представители тръгнаха да променят закона, беше прекратяването на наказателното производство да не възпрепятства внасянето на искове в съда за отнемане на незаконното имущество. Обструкции декларираха само депутати от БСП, които обвиниха, че управляващите рушат демокрацията с тези поправки. \"Тази комисия, както и узаконяването на действията й са част от популизма на ГЕРБ. Опитвате се да внушите, че сте готови да се борите с корупцията, но към кого и как да случва да е под ваш контрол\", укори управляващите Красимир Янков. Колегата му социалист Валери Жаблянов нарече поправките \"позор за конституционния ред\", защото не може обявени за невинни граждани да продължават да търпят санкции от гражданската конфискация.", "date": "2018.12.20", "title": "Депутатите решиха да се отнема незаконно имущество и при спряно наказателно производство"}
{"url": "https://www.faktor.bg/bg/articles/radev-podpisa-ukaza-za-naznachavane-na-ivaylo-ivanov-za-nov-glaven-sekretar-na-mvr", "text": "Президентът Румен Радев подписа указа за назначаване на Ивайло Иванов за нов главен секретар на МВР. Той беше представен официално от вътрешния министър Младен Маринов по време на празника на „Гранична полицията”.  Като свои приоритети в работата си на новия пост Ивайло Иванов очерта борбата с престъпленията против личността, пътния травматизъм и тероризма. Старши комисар Ивайло Иванов работи в системата на МВР от 1999 г., като до момента изпълняваше длъжността директор на Столична дирекция на вътрешните работи. Отговаря на изискванията на чл. 36, ал. 5 от Закона за Министерството на вътрешните работи за заемане на длъжността главен секретар на МВР.", "date": "2018.12.20", "title": "Радев подписа указа за назначаване на Ивайло Иванов за секретар на МВР"}
{"url": "https://www.faktor.bg/bg/articles/navodni-se-novoto-letishte-v-istanbul", "text": "Поройните дъждове в Истанбул наводниха новото летище в Истанбул вчера. Много превозни средства са останали под водата, предадоха турските медии. Летището сериозно е засегнато от падналите дъждове, се вижда от кадри, разпространени от работници. По-рано беше съобщено, че откриването на всички съоръжения на Истанбулското летище се отлага за март 2019 г., когато в Турция предстоят местни избори.", "date": "2018.12.20", "title": "Новото летище в Истанбул под вода"}
{"url": "https://www.faktor.bg/bg/articles/karakachanov-1-10", "text": "До края на януари е възможно докладът за нови изтребители да бъде разгледан от Министерски съвет. Това каза пред журналисти в отговор на въпрос вицепремиерът и министър на отбраната Красимир Каракачанов. Той се надява докладът на политико-военната група за изтребителите да му бъде представен още днес. Не съм им давал срок и час, това, което е установено от работата на двете комисии, ще го обработим и ще го внесем в Министерски съвет, зависи кога постъпи, ако е готов днес, е възможно още утре, ако дойде утре - ще го внесем в първия работен ден, уточни министърът. \"Какъвто и да е докладът, трябва да има междуведомствено обсъждане от две седмици\", каза още Каракачанов. На въпрос процедурата за новите бойни машини Каракачанов коментира, че е решено да се изпратят писмата след Нова година. Началникът на отбраната ген. Андрей Боцев уточни, че проектът за бойни машини е готов, но фирмите са поискали да се изпратят писмата за даване на оферти след Нова година заради празниците, за да не се намалява срокът за подготовката на техните оферти. Каракачанов каза, че за проекта за флота има искане от една от фирмите за удължаване на срока за отговор, като становището на контраадмирал Петев, е, че можем да го удължим до 30 дни.", "date": "2018.12.20", "title": "Каракачанов: До края на януари е възможно докладът за нови изтребители да бъде разгледан в МС"}
{"url": "https://www.faktor.bg/bg/articles/tsvetan-tsvetanov-shte-se-govori-za-balgariya-i-zanapred", "text": "„Българската администрация беше подложена на сериозен тест. Триото Естония - България - Австрия има приемственост“, заяви от трибуната на парламента Цветан Цветанов, зам.-председател на ГЕРБ и председател на ПГ на ГЕРБ. „Освен всичките 105 наследени досиета имаше и 30 нови, които българското председателство трябваше да поеме и да ги реализира. От всички тях 78 приключиха по време на председателството. Имахме една прекрасна среща на върха, където действително се даде сериозен акцент. Това, че страната ни 15 години по-късно изведе като приоритет Западните Балкани, смятам, че всеки един от нас трябва да е удовлетворен от това, което направи България. България днес е много по-различна“, заяви Цветанов. „Не очаквах днес г-н Вигенин  да бъде така критичен. Но все пак благодаря, че по време на срещите, които бяха с парламентарно измерение, вие, г-н Вигенин, имахте висока култура и показахте, че няма значение партията“, каза той. „Ще се говори за България и занапред. Пожелавам успех на Румъния, която ще има своето първо председателство\", заяви още председателят на ПГ на ГЕРБ. \"Нека в края на годината, колеги от БСП, да не бъдем агресивни\", добави Цветанов и заяви: \"Благодаря на Лиляна Павлова. Г-жо Павлова, имате цялото основание да се гордеете!\"", "date": "2018.12.20", "title": "Цветанов: Нека в края на годината, колеги от БСП, да не бъдем агресивни!"}
{"url": "https://www.faktor.bg/bg/articles/amerikanski-senatori-iskat-voenni-deystviya-sreshtu-rusiya-v-cherno-more", "text": "41 американски сенатори призоваха президента Доналд Тръмп да проведе многонационална операция срещу Русия в Черно море, съобщи РИА Новости. Според тях е необходимо да се гарантира свободата на корабоплаването, както и да се демонстрира подкрепа за \"международно признатите граници\" и двустранните споразумения. Сенаторите също така отбелязват необходимостта \"да се даде отпор на прекомерните руски претенции за суверенитет\". Освен това документът призовава НАТО да увеличи присъствието си в Черно море, а европейските съюзници и партньори да откажат на руските военни кораби правото на снабдяване и зареждане с гориво на техни пристанища. \"(Сенатът) призовава президента да използва своите правомощия за разширяване на възможностите на украинската армия\", се казва в призива. Предлага се отпускане на допълнителна помощ на Украйна в областта на морската сигурност. Напомня се, че \"президентът е длъжен по закон да наложи задължителни санкции на Русия\" - по закона \"За противодействие на враговете на Америка със санкции\". Текстът на документа е достъпен на уебсайта на един от авторите му, сенатор Рон Джонсън, а е бил подкрепен от 41 сенатори от 100, т.е. от малцинство в Сената, доминиран от републиканците. По-рано секретарят на Съвета за национална сигурност и отбрана на Украйна Олександър Турчинов каза, че Киев планира да направи нов преход на украински кораби през Керченския проток. Външният министър на Русия Сергей Лавров от своя страна отбеляза, че Петро Порошенко подготвя провокация за края на декември по държавната граница на страната. Специалният пратеник на САЩ в Украйна Кърт Волкър отбеляза, че Вашингтон трябва да обмисли възможността за увеличаване на присъствието си в Черно море. Освен това той не изключи възможността, ако е необходимо, за допълнителни доставки на смъртоносни оръжия в отговор на искането на Украйна. Говорителят на Министерството на външните работи на Русия Мария Захарова изтъкна, че подобни изявления са \"антимиротворчески по природа и не съдействат за приближаване на позициите в украинското общество\". В края на ноември три украински кораба нарушиха границата на Русия на път към Керченския проток. Те маневрираха опасно и не се съобразиха със законните изисквания на руските власти. В резултат на това корабите и 24 моряци бяха задържани. Срещу моряците се води наказателно дело по обвинения за нарушаване на държавната граница, напомня РИА Новости.", "date": "2018.12.20", "title": "Американски сенатори искат от Тръмп военни действия срещу Русия в Черно море"}
{"url": "https://www.faktor.bg/bg/articles/rusiya-nyama-da-nalaga-veto-v-oon-za-novoto-ime-na-makedoniya", "text": "„Дали Преспанският договор ще бъде ратифициран или не, това няма да повлияе на отношенията с Гърция\", е казал посланикът на Русия в Гърция Андрей Маслов на журналисти в Атина по време на брифинг за неотдавнашното посещение на премиера Алексис Ципрас в Москва, където имаше среща с руския президент Владимир Путин. Информацията е от македонската онлайн медия МКД, която цитира гръцкия „Катимерини“. Дипломатът изтъкнал, че отношенията между двете страни се нормализират след инцидента през лятото, когато Гърция експулсира двама руски дипломати и забрани на други двама да влязат в страната, тъй като се предполагаше, че са замесени в дебатите около Преспанския договор. Той поясни, че този въпрос не е бил засегнат в разговора между двамата държавни мъже, съобщава \"Фокус\". Запитан дали Русия възнамерява да наложи вето по Договора от Преспа в Съвета за сигурност на ООН, Маслов обяснил, че страната му не се противопоставя на никое ново име, което Македония реши да приеме: „За нас няма значение. Руският външен министър Сергей Лавров ясно го каза преди близо година. Тогава той обяви, че независимо за какво име ще се договорят Атина и Скопие, ако то е официално одобрено и залегне в Конституцията на Република Македония, тогава със сигурност ще го признаем.\"", "date": "2018.12.20", "title": "Русия няма да налага вето в ООН за новото име на Македония"}
{"url": "https://www.faktor.bg/bg/articles/kremal-putin-ne-polzva-mobilen-telefon-bi-bilo-ekshibitsionizam", "text": "Президентът на Русия Владимир Путин не ползва мобилен телефон, пише вестник „Известия“. За това е съобщил в интервю пред телевизия „Русия 24“ неговият прессекретар Дмитрий Песков. Той е обяснил, че смартфонът кара собственикът му да се чувства като на показ, явява се доброволен ексхибиционизъм.  По неговите думи, ползването на смартфон означава пълна прозрачност и трябва да е готов всеки да има достъп до личния му живот. На 19 декември Песков обяви, че с течение на годините интересът към Владимир Путин като държавен глава расте. Така всъщност той коментира рекордно големия брой журналисти, които са се акредитирали за голямата пресконференция на руския лидер.  Прессекретарят на Владимир Путин разказа също, че за тази среща с медиите той се готви всекидневно, тъй като я смята за важен канал за общуване с хората.", "date": "2018.12.20", "title": "Кремъл: Путин не ползва мобилен телефон, би било ексхибиционизъм"}
{"url": "https://www.faktor.bg/bg/articles/zoran-zaev-ima-nay-golemi-shansove-da-sedne-v-stola-na-segashniya-prezident", "text": "Ако реши да се кандидатира на предстоящите президентски избори, сегашният премиер Зоран Заев има най-големи шансове да седне в кабинета на сегашния президент Георге Иванов. Това показва социологическо проучване на македонската медия „Телма“ и Македонския център за международно сътрудничество. Онлайн изданието МКД публикува резултатите от тяхното проучване на своята страница.  За него са гласували 12,4 на сто от анкетираните. Следват го председателят на ВМРО-ДПМНЕ Християн Мицкоски и министърът на външните работи Николай Димитров с по 8,2 на сто, предава Агенция \"Фактор\". Трети е Стево Пендаровски с 6,8 на сто, а четвърти - Буяр Османи с 6,5. Бившият кандидат за президент Имер Селмани е на пето място с 5,8 процента.  Делът на гражданите, които не виждат бъдещия си президент в нито един от предложените кандидати за поста, е твърде висок - 18,8 на сто, а 15 на сто от анкетираните все още не са решили. Повече от 67 на сто от участвалите в проучването на общественото мнение не са съгласни изборите да бъдат бойкотирани.  Осем от всеки десет анкетирани са отговорили, че държавният глава трябва да се избира пряко от имащите право на глас македонски граждани.", "date": "2018.12.20", "title": "Зоран Заев има най-големи шансове да седне в стола на сегашния президент"}
{"url": "https://www.faktor.bg/bg/articles/novini/balgariya/krum-zarkov-reshenieto-za-globa-na-beh-zadalzhitelno-tryabva-da-se-obzhalva", "text": "Решението за глоба на БЕХ задължително трябва да се обжалва и страната ни да защити правата си в съда. Съдът в Люксембург постанови, че страната ни е нарушила европейското законодателство. България е наказана не защото не изпълнява някакви ултимативни условия, а заради разминаване с европейското законодателство. Това каза депутатът от БСП Крум Зарков в ефира на БТВ. По думите му целта на ЕК е да направи така, че това повече да не се повтаря. „Тази глоба ще е голямо натоварване и за трите ЕРП-та“, предупреди той. Зарков коментира и ветото на президента. „Държавният глава беше прав. Между глобата на БЕХ и ареста на непълнолетни лица има общи нещо и това е невъзможността на управляващите да разговарят с ЕК. Той определи като недопустимо да бъде задържан непълнолетен, без да са уведомени родителите му за 24 часа. „Аз се чудя защо са направени тези промени в НК, след като се върви към отнемане на човешки права. Трябва да се конкретизира в кои случаи тази мярка ще се прилага. В директивата са предвидени и други такива мерки, без парламентът да ги е обсъдил“, разкри той. „НК и НПК са деликатни материи, винаги има рискове престъпници да останат ненаказани или невинни хора да влязат в затвора. Това е деликатна материя и трябва да се пипа много внимателно“, призова опозиционният депутат. Той обясни и как се приемат законите в България. „В понеделник се вкарва законопроект, в сряда е в комисия, в петък се гласува в пленарна зала, като се обяснява, че ако не бъде приет, се подкрепя олигархията“. „Президентът налага вето за 12 път. Само едно беше прието, а всички те са основателни. Управляващите приемат на нож всяка критика и я определят като саботаж. Президентът съвсем правилно ги принуждават да погледнат още веднъж към текстовете. Той не може да спре законопроект“, каза още Крум Зарков.", "date": "2018.12.20", "title": "Крум Зарков: Решението за глоба на БЕХ задължително трябва да се обжалва"}
{"url": "https://www.faktor.bg/bg/articles/novini/balgariya/v-parlamenta-raziskvat-promenite-v-zakona-za-chistotata-na-atmosferniya-vazduh", "text": "Промените в закона за чистотата на \r\nатмосферния въздух ще бъдат разисквани на второ четене от депутатите. \r\nПредвижда се РИОСВ да преценява  дали кметовете трябва да бъдат глобени \r\nзаради несправяне със замърсяването на въздуха.  Законопроектът\r\n ще въведе изискване за качеството на твърдите горива, използвани за \r\nбитово отопление. Определя се и орган за осъществяване на контролни \r\nфункции по прилагането на тези изисквания и санкционен режим, \r\nвключително отнемане в полза на държавата на твърдите горива, предмет на\r\n нарушението.  Законопроектът предвижда разширяване на \r\nсанкционния режим спрямо кметовете, изпълняващи програмите за \r\nподобряване на качеството на атмосферния въздух. Националното сдружение \r\nна общините се обяви категорично против въвеждането на норми, определящи\r\n кметовете за отговорни за осигуряване на чистотата на въздуха на \r\nтериторията на общините.  Предлага се размерът на глобата да \r\nбъде между 100 и 1000 лева за физическите лица, а имуществената санкция \r\nза юридическите лица да е между 500 и 2000 лева. Парите от глобите ще \r\nотиват в общините.", "date": "2018.12.20", "title": "В парламента разискват промените в закона за чистотата на атмосферния въздух"}
{"url": "https://www.faktor.bg/bg/articles/tsveta-karayancheva-ot-vrashtaneto-na-lilyana-pavlova-kato-deputat-shte-specheli-narodnoto-sabranie", "text": "„Лиляна Павлова ще се върне като депутат от 1 януари 2019 година. От това ще спечелят само народните представители, защото тя е един доказан специалист“. Това каза пред Канал 3 председателят на Народното събрание Цвета Караянчева. Относно дали предстои обновяване на правителството, тя заяви, че това е право на министър – председателя. „Аз лично не очаквам, но премиерът винаги може да направи такива промени. Засега обаче не се очакват“, каза Караянчева. Във връзка с договора за добросъседство между България и Македония и работата на групата създадена, за да изчисти проблемите, тя обясни, че в нея точно трябва да се правят оценки и забележки. „Все още има притеснителни неща. Надявам се ангажиментите, които е поел г-н Зоран Заев да се спазват. Диалогът и добрите отношения трябва да бъдат на първо място.България много пъти е заявявала, че е „за“ Македония, „за“ Македония в ЕС“, обясни Цвета Караянчева. Председателят на Народното събрание коментира и работата на парламента през 2018 година. Тя изрази съжаление, че БСП не ходят на председателския съвет. „Което не е добре“, отбеляза Караянчева. Иначе по отношение на работата, тя обясни, че няма притеснение. „Жалко е, че БСП не предлагат зам. - председател, но иначе нямаме организационни проблеми“. „Цялата година мина наистина под знака на една борба между управляващи и опозиция. Следващата година ще е изборна и следва да заключим, че ще са много по-сериозни проблемите и отношенията между партиите. Надявам се около всичките тези предизборни дебати обаче да има повече доза политики, а не толкова търсене на кирливи ризи, което да ангажира общественото внимание. Ако се съсредоточим в политики, ще бъде добре и за парламента“, каза още Караянчева. Във връзка с поредното вето на президента Румен Радев, Караянчева заяви, че е редно някой път да се говори с хората, предложили даден закон. Тя поясни, че не мисли обаче да кани президента в НС, защото той, както и премиерът винаги са добре дошли и имат право да са в парламента. По думите й, ветото ще бъде гласувано след 11 януари.", "date": "2018.12.20", "title": "Цвета Караянчева: От връщането на Лиляна Павлова като депутат ще спечели Народното събрание"}
{"url": "https://www.faktor.bg/bg/articles/advokat-promenite-v-ek-sa-zakonodatelno-bezumie", "text": "Президентът Румен Радев упражни правомощието си и върна за ново обсъждане в Народното събрание разпоредби от Закона за изменение и допълнение на Наказателния кодекс, с които се изменят норми в Наказателно-процесуалният кодекс, съобщиха от прессекретариата на държавния глава. С тях се дава възможност за отлагане до 48 часа на уведомяването при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага. \"Чл. 4 от Конституцията гласи, че България е правова държава и не може да се правят подобни волности. Страната ни е с парламентарно управление, а не с полицейско. Тази промяна в закона е репресивна. Такова нещо никога не е имало, нямаме нужда от него и не бива да се прави\", коментира в студиото на \"България сутрин\" бившият следовател Андрей Цветанов. Адвокат Петър Славов от своя страна определи гласуваните текстове като \"законодателно безумие\" и отбеляза, че управляващите дължат обяснение. \"Представете си какво би се случило, ако поради някакви обстоятелства непълнолетни лица биват задържани за 24 часа, и никой не уведоми родителите им... Най-вероятно ще се побъркат от притеснение\", коментира той. Двамата гости в студиото на Bulgaria ON AIR подкрепиха тезата на президента Радев, че ако не се очертае ясно кръгът престъпления, за които може да се прилагат тези мерки, това ще засегне правата на гражданите. От ГЕРБ пък разчетоха хода на държавния глава като пореден опит за противопоставяне.", "date": "2018.12.20", "title": "Петър Славов: Промените в  Наказателния кодекс са \"законодателно безумие\""}
{"url": "https://www.faktor.bg/bg/articles/chervenite-skachat-ot-radost-shteli-da-posreshtnat-koleda-s-edin-ministar-na-gerb-po-malko", "text": "Европредседателството бе основната тема по време на дебатите по освобождаването на Лиляна Павлова като министър и закриването на нейното министерство.  \"Пред Коледа завършваме с една позитивна новина - от днес ще имаме един министър на ГЕРБ по-малко\", зарадва се от парламентарната трибуна Кристиан Вигенин от БСП. Шефът на комисията по европейските въпроси припомни: \"Ние искаме оставката на цялото правителство, така че очакваме следващите стъпки\". Шегата му бе по повод очакваното гласуване от парламента на структурните промени в кабинета, според които се закрива министерският пост на Лиляна Павлова и съответно, ведомството. Тя бе министър на европредседателството и нейните ангажименти шест месеца след приключване на председателството приключиха. Шефката на външната комисия Джема Грозданова го контрира, че е имал възможността да води тази най-важна комисия в периода на председателството, която щяла да отвори врати за бъдещето му. И допълни, че продължава да смята, че комисията по европейските въпроси не е трябвало да бъде давана на председател от опозицията. В отговор на критиките на Вигенин от ГЕРБ стана Ивелина Василева. \"Не споделям скептицизма, нихилизма и сарказма на преждеговорившия\", отвърна тя на БСП. Да дадем честно признание на министъра, нейния екип и на всички повече от 1500 представители на българската администрация, които работиха всеотдайно и упорито. \"Първото ротационно председателство е успех за България, каза бившата екоминистърка. Резултатност и ефективност\", обобщи Василева за председателството. \"Бих искала да поздравим Лиляна Павлова за нейния принос, да бъде запомнено като едно важно историческо събитие в българската история първото председателство на ЕС\", заяви депутатката от ГЕРБ. Да работим заедно за европейските идеи и ценности, да признаваме грешките, но да търсим заедно решения и да оценяваме положителните неща, призова Василева. Тя апелира още към управляващи и опозиция да направят заедно европейските ценности и институции по-разбираеми за хората.Тя посочи, че сме били пестеливи на фона на другите държави-домакини само с 31 млн. евро разходи. Не се казва колко бихме спестили, ако го бяхме закрили преди 6 месеца, засече я Петър Витанов от БСП, според когото продължаващото му функциониране половин година след председателството е било ненужно. Лидерът на ПГ на ГЕРБ Цветан Цветанов разкритикува Вигенин и похвали Сергей Станишев за неговите инициативи. В благодарностите към Лиляна Павлова включи и Екатерина Захариева. Председателят на ПГ на ГЕРБ обвини опозицията, че принизява големите теми до критики за плочките пред НДК. И разкритикува БСП, че са поискали вот на недоверие по време на европредседателството. Последва гледната точка на Обединените патриоти по темата за закриването на министерския пост на Лиляна Павлова, което пък върна дискусията отново към отминалото европредседателство. \"Давам 5,50 за общия резултат от работата по председателството, а тази половинка, която не достига, това са недостатъците, които показа политическата прослойка на България\", заяви Валери Симеонов. И даде да се разбере, че за да няма пълен отличен, е виновна опозицията. \"Беше направено всичко възможно, за да бъде дестабилизирана и опропостена функцията на изпълнителната власт. То неотести, то не беше прегръщане на чумави кози, и какво ли не!\", възмути лидерът на НФСБ. \"Това остави лошо впечатление, но не можа да съсипе хубавите резултати\", обобщи бившият вицепремиер. \"България е друга след това председателство\", каза Петър Петров от НФСБ. Той е категоричен, че след това председателство на нашата страна се гледало по различен начин, защото сме сложили пръста в раната. И казахме, че Западните Балкани са ключов проблем и той трябва да бъде решен\", добави депутатът от ОП. Това направила и Лиляна Павлова, похвали я той. Лиляна Павлова пристигна в пленарната зала с патерици, а още вчера тя каза, че след като се завърне като депутат в парламента, първата й работа ще бъде да отиде на рехабилитация.", "date": "2018.12.20", "title": "Червените луднаха от радост - щели да посрещнат Коледа с един министър на ГЕРБ по-малко"}
{"url": "https://www.faktor.bg/bg/articles/gartsiya-ako-turski-voyski-stapyat-na-nash-ostrov-shte-go-izravnim", "text": "След поредицата оспорвания от страна на Анкара на гръцкия суверенитет в Егейско море, началникът на Генералния щаб на армията адмирал Евангелос Апостолакис предупреди, че Атина ще „изравни“ всеки гръцки остров, в случай че турските сили стъпят на него, пише \"Български новини\". „Ако те стъпят на остров, ние ще го изравним. Това е червената линия, която е приета и от правителството“, предупреди Апостолакис пред журналисти в Атина, като увери, че ако се наложи, Гърция ще се защитава. „Усилията ни са насочени към това да не допускаме да се стига до такъв момент. Заедно със САЩ и Европейския съюз искаме да гарантираме, че турците няма да стигнат дотам“, поясни гръцкият адмирал. Визирайки стратегическия диалог между САЩ и Гърция, първата среща от който се състоя във Вашингтон по-рано този месец, Апостолакис заяви, че САЩ търсят начини за осигуряване на баланс в региона. „Гърция играе ролята на мост и има положителна роля. Гръцко-израелско-египетската ос компенсира натиска, упражняван от Турция“, подчерта началникът на Генералния щаб на гръцката армия.", "date": "2018.12.20", "title": "Гърция: Ако турски войски стъпят на наш остров, ще го изравним"}
{"url": "https://www.faktor.bg/bg/articles/sasht-shte-podobrim-oferta-kam-balgariya-za-f-16", "text": "\"САЩ приветстват плана за модернизация в отбраната на България и очаква предстоящия избор на страната за нов многоцелеви изтребител\". Това заяви държавният секретар на САЩ Майк Помпео в  , което бе публикувано на интернет страницата на държавния департамент. Майк Помпео по-рано проведе телефонен разговор с премиера Бойко Борисов, който е бил по настояване на дипломат №1 на САЩ, обявиха от пресслужбата на българското правителство. Сега Помпео намери за нужно и да запознае американската общественост за какво е говорил с Борисов. \"Подчертах по време на телефонния ми разговор с премиера Бойко Борисов на 18 декември, че САЩ се ангажират да работят с българското правителство да изработи сделка за Ф-16, която да се впише в бюджета и операционните изисквания, като същевременно предлагаме още по-добри възможности\", заявява Помпео и припомня колко са помогнали американците по отношение на отбраната на страната ни, предава Канал 3. \"САЩ са предоставили на България отбранителна помощ на стойност повече 200 милиона долара в последните 25 години, за да увеличи военния си персонал и оперативната съвместимост с НАТО. САЩ също така инвестираха повече от 100 милиона долара за подобрения в центъра за обучение в тренировъчния център Ново Село и във военновъздушната база Граф Игнатиево, и планират да продължат в бъдеще. САЩ продължат да приоритизират инвестициите в България, които изграждат съвместимост с НАТО\", допълва Помпео.  И в заключение заявява:\"САЩ очакват завършването на финалните преговори с българското правителство\"", "date": "2018.12.20", "title": "САЩ: Ще подобрим оферта към България за Ф-16"}
{"url": "https://www.faktor.bg/bg/articles/slantse-i-tiho-vreme", "text": "Днес в сутрешните часове, в низините и котловините ще има ниска слоеста облачност или мъгла. В останалите райони през деня ще е предимно слънчево с разкъсана висока облачност. Ще е почти тихо. По поречието на Дунав и на места в Източна България мъглите и ниската облачност ще са трайни и там дневните температури ще останат по-ниски, между минус 3° и минус 1°. В останалата част от страната максималните ще са между 1° и 6°, съобщи „Фокус“. Почти през целия ден по Черноморието ще има ниска слоеста облачност, но ще остане без валежи. Ще е почти тихо. Привечер ще са появи сляб югоизточен вятър. Максималните температури ще са 2 - 4°, вълнението на морето ще е 1 - 2 бала. Температурата на морската вода е 7 -8°. В планините ще бъде предимно слънчево, с висока облачност, без валежи. Ще духа до умерен вятър от запад-югозапад. Максималната температура на височина 1200 метра ще е около 3°, на 2000 метра - около минус 1°.", "date": "2018.12.20", "title": "Слънцето ще пребори сутрешните мъгли"}
