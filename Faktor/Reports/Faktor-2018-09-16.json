{"url": "https://www.faktor.bg/bg/articles/novini/balgariya/tsvetanov-hvali-gratsiite-nashite-momicheta-si-zasluzhiha-prozvishteto-zlatnite", "text": "Днес момичетата от ансамбъла ни по художествена гимнастика - Симона Дянкова, Елена Бинева, Мадлен Радуканова, Лаура Траатс и Стефани Кирякова, за пореден път доказаха, че напълно заслужават прозвището си \"златни\", спечелвайки златния медал на \"5 обръча\" на Световното първенство по художествена гимнастика в София.   Това написа заместник-председателят на ПП ГЕРБ и лидер на ПГ ГЕРБ Цветан Цветанов във facebook. \"Поздравявам момичета, треньорския щаб и организаторите на форума за големия успех и им благодаря за невероятните емоции през тази седмица!\", допълни той.", "date": "2018.09.16", "title": "Цветанов хвали грациите:  Нашите момичета си заслужиха прозвището златните!"}
{"url": "https://www.faktor.bg/bg/articles/novini/svyat/tereza-mey-draznya-se-ot-debatite-za-liderstvo", "text": "Британският премиер Тереза Мей призна, че се дразни от дебатите за лидерството й докато се водят трудните преговори за Брекзита, предаде Асошиейтед прес. В интервю за Би Би Си, което е планирано за излъчване утре, Мей изразява загриженост за бъдещето на Великобритания, а не за своето собствено, във връзка с преговорите за излизането на страната от ЕС. Мей е изправена пред разцепление в своята Консервативна партия, където някои влиятелни представители предпочитат по-твърда раздяла с ЕС от тази, която предлага тя. Във вторник вечерта около 50 хардлайнери се срещнаха да обсъдят евентуалното й сваляне. В интервюто Мей казва, че обсъжданията на лидерството й отклоняват вниманието от по-важните неща. \"Дразня се малко, но дебатите не са моето бъдеще. Тези дебати касаят бъдещето на хората във Великобритания и бъдещето на Великобритания. Върху това съм съсредоточена и всички би трябвало да сме съсредоточени върху това\", заявява тя. Мей разкритикува бившия външен министър Борис Джонсън, който през юли подаде оставка в знак на протест срещу плана й да се запазят някои тесни връзки с ЕС след Брекзита. Джонсън, който според мнозина анализатори се позиционира като възможен приемник на премиера, неотдавна предизвика бурни реакции като сравни стратегията на Мей с \"пояс от експлозиви\". \"Трябва да кажа, че този избор на думи е напълно неуместен\", отбелязва Мей в интервюто.", "date": "2018.09.16", "title": "Тереза Мей:  Дразня се от дебатите за лидерство"}
{"url": "https://www.faktor.bg/bg/articles/novini/balgariya/radev-narodnyak-snima-se-i-se-zdravisva-s-grazhdani-i-turisti-pred-prezidentstvoto-a-gavazi-go-pazyat", "text": "Президентът Румен Радев днес не само отвори за поредна година вратите на „Дондуков”2 за граждани, но по-късно излезе на площада пред президентството за лични срещи с хората. Малко след 14 часа държавният глава предизвика с  появата си истинска суматоха среди туристи и случайно преминаващи граждани, видя репортер на Faktor.bg. Много от тях спираха да го поздравят или да си направят снимки за спомен. Чужди туристи също се възползваха от шанса да се здрависат  с българския президент. Докато Радев демонстрираше щедро народняшко поведение, 7-8 гардове на НСО зорко следяха за народната любов. Преди да излезе на площада, Радев първо прие граждани в Гербовата зала на „Дондуков“ 2.", "date": "2018.09.16", "title": "Радев народняк – снима се и се здрависва с граждани и туристи пред президентството, а гавази го пазят"}
{"url": "https://www.faktor.bg/bg/articles/novini/svyat/finlandiya-ne-se-strahuvame-ot-rusiya", "text": "Финландският държавен глава Саули Нийнистьо заяви в интервю за „Франкфуртер алгемайне цайтунг“, че не вижда заплаха в лицето на Русия, тъй като няма причина тя да атакува страната му, съобщи РИА Новости. С тези думи Нийнистьо обясни защо Финландия няма намерение да се присъедини към НАТО. Освен това той изрази съмнения, че Русия може да представлява заплаха за балтийските страни. „Съмнявам се, че Русия ще атакува балтийските държави и също няма причина да атакува Финландия\", каза президентът на Финландия. Нийнистьо подчерта, че Москва зачита позицията на Хелзинки, а наличието на разногласия не пречи на поддържането на контакти. „Русия знае нашата позиция, но не се опитва да я промени. Тя знае, че ние можем да бъде много упорити, но и в такива ситуации да се поддържа отношения с Руската федерация съвсем не е трудно“, добави той. Държавният глава припомни какъв съвет даде на американския си колега Доналд Тръмп преди заседанието му през юли с руския президент Владимир Путин. „Трябва да бъдете много внимателни, когато се срещате с Путин, той винаги е много добре подготвен. Много добре“, каза Нийнистьо.", "date": "2018.09.16", "title": "Финландия: Не се страхуваме от Русия!"}
{"url": "https://www.faktor.bg/bg/articles/novini/balgariya/obshtinar-ot-vmro-napadna-vazrastna-zhena", "text": "Възрастна жена подаде сигнал в Трето районно управление на столичната полиция срещу общинския съветник от ВМРО Карлос Контрера. Според жалбата Контрера е разпилял багажа на жената в метростанция „Сердика“ в центъра на столицата. Свидетелка на случилото се публикува снимка в социалната мрежа Фейсбук и текст към нея: „Карлос Контрера (Общински съветник от ВМРО) супер пиян рита багажа на възрастна жена в метрото, понеже било забранено да го оставя на стълбите. А тя го остави за по-малко от 5 минути и търсеше кой да й помогне да го качи. Целият й багаж се разпиля. В момента се чака патрулка пред Сердика. Моля, споделете делата на народните ни представители“. Публикацията беше споделена от хиляди потребители. 87-годишната Дора Николова в момента няма жилище. Снощи оставя багажа си на стълбите на метростанция и слиза да види колко е часът. „И аз като се обръщам, и тя като се обръща там летят крака до тавана и хвърчат разни неща, които аз в момента не мога да осъзная какво са, но понеже аз тръгвам там, където съм си оставила багажа и виждам, че това е моя багаж, който се сипе по багажа, който се тъпче”, описва последвалите събития тя, цитирана от Би Ти Ви. Има и свидетели на случката. По думите им, Контрера се отнася грубо и с тях, и с полицаите, които идват малко по-късно. „Започна да ме влачи тук под мишница, каза ми: „Сега ще видиш кой съм аз!”. И аз му казвам: „Вие какво, полицай ли сте?” Той ми казва „Аз съм полицай! Сега ще ви покажа!”, разказва Ирина Кръстева. Дора обяснява, че не познава Карлос Контрера, въпреки че скоро е нощувала в коридора на сградата на ВМРО. От пресцентъра на участващата в управлението националистическа партия заявиха, че Контрера няма да коментира, докато не бъде извикан в полицията, за да даде показания. Карлос Контрера обаче публикува своята позиция във Фейсбук. По думите му става въпрос за една „нелепа история“, чиято цел е името му да бъде омаскарено.  \"За силата на манипулациите в социалните мрежи и флашивите новини. От вчера се разпространява снимка от профил на джендър активистката . Драматичният коментар е как съм ритнал багажа на една баба на метростанция \"Сердика\" вчера към 20.00. Всъщност фактите са доста по-различни от направените внушения от \"свидетелката\" и нейната дружка. Слизам по стълбите на метростанция \"Сердика\" откъм ул. \"Трапезица\". Виждам долу до стълбите откъм рампата за колички кашон и чанта. Изоставен багаж очевидно, защото около него не виждам никой да седи, а хората го подминават. Ритвам кашона, после чантата. Някакво момиче, после и второ се разкрещява защо ритам багажа на бабата. Казвам, че е изоставен багаж. Започва разправия, Едно от момичетата посяга да ме удря и отиваме при полицая, охраняващ входа на метрото.. Служителят ни взема личните карти, връщаме се при багажа. Дошла е бабата с чаша фреш в ръка, момичетата казват, че си оставила багажа, защото и тежал и търсела кой да й го качи нагоре. Разбирам, че вероятно го е оставила и е ходила да си купи фреша. Полицаят вика патрул от 3-то РУ. Качваме се на входа на метростанцията и чакаме. Бабата си качва багажа. Седим на перваза и чакаме – оттам е и фамозната снимка. След около 15-20 мин. идва патрул с двама полицаи, представя се полицай Несторов или нещо подобно и ми обяснява, че не може да ритам така изоставен багаж, ами ако вътре има нещо опасно. Има логика и в това. Колегата му записва данните и вероятно описва обстановката за доклада им до дежурната. Пита бабата ще подава ли жалба - тя казва, че не желае. Пита едно от момичетата, тя казва - да се върне другото момиче, то щяло жалба да подава. Връщат ми личната карта и си тръгвам. Разпространяваната история обаче е друга. Десетки хора ми пишат, звънят, някои ме псуват, други сипят заплахи, че ще ме пребиват. Нормална рекация, когато видиш нещо подобно написано. Изводите са няколко. Най-важният е, че полицията работи и реагират на всякви ситуации. Полицаите си свършиха съветстно работата На второ място е проблемът с изоставените багажи и как да реагираме, като видим такъв. Поуката, която си взех е, че веднага се вика полиция, за да не стават недоразумения и, не дай Боже, бели. На трето място - всеки може да стане жерта (поради умисъл, както е в случая) на злостна кампания в социалните мрежи. В случая един джендър активист, защитаващ ЛГБТИ доктрината, пусна една нелепа история, за да маскари. Надигна се вълна от възмущение и фейсбук правосъдие. Между другото личният ми профил за пореден път е блокиран за 30 дни от края на м. август т.г., защото е докладван от същите тези организирани ляволиберали. Доста трябва да се замислим за тези неща.\"", "date": "2018.09.16", "title": "Общинар от ВМРО нападна възрастна жена"}
{"url": "https://www.faktor.bg/bg/articles/novini/balgariya/deputatat-ot-gerb-toma-bikov-vze-na-podbiv-radev-mozhe-bi-tryabva-na-sledvashtiya-koalitsionen-savet-da-pokanim-i-prezidenta", "text": "Депутатът от ГЕРБ Тома Биков очаква промените в кабинета на Бойко Борисов да бъдат гласувани през тази седмица. В предаването „Неделя 150“ по БНР той коментира липсващия президентски указ за освобождаването на главния секретар на МВР Младен Маринов. „За мен беше малко странна тази реакция на президента Румен Радев, която чух вчера от него, защото при положение, че има воля и изявление на главния секретар на МВР, това е личен акт, ако щете. Може би трябва на следващия коалиционен съвет да поканим и президента, за да бъде дълбоко информиран за всичко, което се случва. Ако това иска, нека да го каже“, каза Тома Биков.", "date": "2018.09.16", "title": "Тома Биков взе на подбив Радев: Може би трябва на следващия коалиционен съвет да поканим и президента"}
{"url": "https://www.faktor.bg/bg/articles/novini/balgariya/temenuzhka-petkova-v-darzhava-koyato-varvi-napred-nyama-predpostavki-za-protesti", "text": "В държава, която върви напред, няма предпоставки за протести и хората разбират това. Това заяви министърът на енергетиката Теменужка Петкова в ефира на предаването „Беновска пита” по Канал 3. Според нея е било очаквано на протеста днес пред Народното събрание да няма много хора. \"Александър Манолев се оттегли достойно\", смята енергийният министър. \"Ние в ГЕРБ знам какво е да носиш отговорност. Аз подадох оставка, защото една частна сделка, някои хора се опитаха да я превърнат в политически въпрос. Мисля, че в този момент това беше най-удачното\", припомни Петкова. \"Нямам информация за сделката за ЧЕЗ, повече от тази, която излиза в медиите. Комисията за защита ЗК обяви на базата и анализите, които направи, реши че има концентрация на активи и се произнесе\", коментира още тя.", "date": "2018.09.16", "title": "Теменужка Петкова: В държава, която върви напред, няма предпоставки за протести"}
{"url": "https://www.faktor.bg/bg/articles/novini/balgariya/aleksandar-simov-se-razmechta-protestat-dnes-nyama-nishto-obshto-s-bsp-ne-sme-go-organizirali-no-oshte-prez-2019-g-gerb-mogat-da-badat-svaleni-ot-vlast", "text": "\"Този протест няма нищо общо с БСП, партията не го е организирала. Аз ще защитя правото на българските граждани да протестират, докато дежурните по любов медии към Борисов, говорят за опит за преврат.\" Това каза депутатът от БСП Александър Симов в ефира на предаването „Беновска пита” по Канал 3. Той припомни новини от вчера, в които се говори, че МВР са засекли информация, че се готви преврат и заклейми тези новини като фалшиви. \"Не е сериозно да коментираме протест от 300 души с цялото ми уважение към тях. Ние превръщаме 200 човека в преврат, защото ГЕРБ са в паника, че искат някой да ги свали\", смята Симов. \"Г-н Данаил Кирилов е господар на скуката в парламента. Корнелия Нинова е господар на кошмарите на ГЕРБ\", заяви червеният депутат.   \"За ГЕРБ всяка атака на БСП е преувеличена, БСП е яростна опозиция, защото нашите избиратели искат това. ГЕРБ и Борисов не са важни, важно е какво ще се промени\", добави той \"Когато премиерът се казва Бойко Борисов и когато управлява ГЕРБ - БСП няма как да участва в управлението. Няма как да правим политики, когато името на премиера е Бойко Борисов\", категоричен бе социалистът. „Коалиция между ГЕРБ и БСП е невъзможна. ГЕРБ са влезли в серия от скандали. Най-скандалният месец беше август. Още следващата година ГЕРБ могат да бъдат свалени от власт и то не е от преврати, а от гражданите\", коментира Симов. \"Правим всичко възможно да покажем на хората, че има живот и след ГЕРБ\", заключи той.", "date": "2018.09.16", "title": "Александър Симов: Протестът днес няма нищо общо с БСП, не сме го организирали"}
{"url": "https://www.faktor.bg/bg/articles/novini/svyat/rusiya-shte-pravim-golemi-voenni-manevri-na-vseki-pet-godini", "text": "Русия ще извършва големи военни маневри на всеки пет години, заяви министърът на отбраната Сергей Шойгу в интервю за телевизия \"Русия-1\", цитирано от БТА. По думите на Шойгу мащабните маневри \"Восток-2018\" са били планирани още миналата година. В плана за следващата година не се включват само внезапните проверки, отбеляза министърът и добави, че според плановете подобни учения ще има на всеки пет години. \"Държавната програма за въоръженията е с продължителност десет години, затова са необходими междинни отчети. Влагайки подобни средства в превъоръжаването на армията и флота трябва да се разбира и вижда накъде се движим и дали действително всичко е наред\", отбеляза Шойгу. Руският министър на отбраната подчерта, че Москва показва откритост и кани на ученията и маневри наблюдатели и журналисти, за да покаже мирните си намерения и да охлади страстите на партньори. Военната доктрина на Русия има отбранителен характер и маневрите нагледно са показали, че Русия няма намерение да напада когото и да било, заяви Шойгу. \"В тях няма даже елементи, предполагащи, че се готвим да водим настъпателни действия на чужда територия, което не може да се каже за нашите западни партньори, когато те се преобличат в руски военни униформи, подбират се статисти, които знаят руски и така нататък\", отбеляза той, добавяйки, че това говори много на Русия. \"Разборът на ученията ще се направи следващия месец под надзора на върховния главнокомандващ\", президента Владимир Путин, заяви Шойгу. Той отбеляза, че на ученията \"китайските колеги показаха доволно високо равнище на подготовка и екипировка\".", "date": "2018.09.16", "title": "Русия:  Ще правим големи военни маневри на всеки пет години"}
{"url": "https://www.faktor.bg/bg/articles/novini/balgariya/aleksandar-manolev-nepodpisaniyat-ukaz-mozhe-bi-e-nay-shtastlivata-sluchaynost-za-men", "text": "От момента, в който бях номиниран за министър на транспорта срещу мен започна целенасочена кампания, която придоби плашещи размери. Извадиха се съдебни решения, насложиха се факти, направиха внушения все едно съм престъпник. Смятам, че това бе координирана акция, защото всичко бе организирано буквално в последните часове преди да бъда избран за министър на транспорта.  Това заяви в интервю пред „Труд” номинираният за министър на транспорта Александър Манолев. „Единствено ситуацията с неподписания указ предотврати опита в първата минута, в която съм избран вече да се наложи да давам обяснения”, добавя той. „Неподписаният указ може би е най-щастливата случайност за мен, защото не позволи да попадна в този сценарий. За мен отговорната постъпка бе да направя крачка назад, за да разсея всяко съмнение. Няма да скрия, че първоначално бях толкова омерзен и афектиран, че смятах да оставя всичко и просто да се махна от политиката. Но си дадох сметка, че не трябва да решавам под емоция”, поясни Манолев.", "date": "2018.09.16", "title": "Александър Манолев: Неподписаният указ може би е най-щастливата случайност за мен"}
{"url": "https://www.faktor.bg/bg/articles/ikonomika/biznes/-uorli-parsans-osadi-nek-za-37-mln-evro-zaradi-aets-belene-i-prekraten-dogovor-po-vremeto-na-dragomir-stoynev", "text": "Държавата в лицето на Националната електрическа компания ще трябва да плати още 32 млн. евро заради прекратяването на проекта за изграждане на АЕЦ \"Белене\", както и няколко милиона евро лихви. Причината е поредното загубено арбитражно дело, което бе заведено през юли 2014 г. от архитект-инженера \"Уорли Парсънс нюклиър сървисис\", чийто подизпълнител бе \"Риск инженеринг\" на Богомил Манчев, съобщава „Капитал”. Окончателното решение на арбитражния трибунал с председател проф. Даниел Коен е било взето на 6 септември. С него се отхвърлят всички защитни тези на НЕК въпреки платените от държавната фирма над 2.4 млн. евро за адвокатски хонорари - два пъти повече от разходите на ищеца \"Уорли Парсънс\". От решението става ясно, че основната причина за негативния изход от спора е решението на НЕК от 7 октомври 2013 г., с което архитект-инженерът е уведомен за прекратяването на договора му. Тогава министър на енергетиката е Драгомир Стойнев. Преди това - на 9 януари 2013 г., е било постигнато споразумение между НЕК и \"Уорли Парсънс\" за намаляване на месечното възнаграждение от 4.5 до 1 млн. евро, но по него така и не са правени плащания. Така, вместо държавата да плати 7-8 млн. евро за месеците от февруари до септември 2013 г. и да опита да се договори с консултанта за окончателното прекратяване на договора, сега ще трябва да плати освен тези суми и обезщетение за едностранното прекратяване и лихви.  В дългата история на проекта \"Белене\", прекратяван два пъти официално, общите разходи, които държавата е направила дотук, се изчисляват на над 4 млрд. лв. Прогнозите пък сочат, че довършването на централата ще струва поне 20 млрд. лв. След решението на правителството от 27 юни за размразяване на проекта се очаква наемането на нов архитект-инженер, консултанти и т.н.", "date": "2018.09.16", "title": "\"Уорли Парсънс\" осъди НЕК за 37 млн. евро заради АЕЦ \"Белене\" и прекратен договор по времето на Драгомир Стойнев"}
{"url": "https://www.faktor.bg/bg/articles/novini/balgariya/prof-zahari-zahariev-sotsialistite-nyamat-predstava-chiy-politicheski-proekt-e-korneliya-ninova", "text": "Имаме един опасен процес – на неглижирани на водещи и принципни норми на самата БСП, тоест поставянето и превръщането на ръководния орган на партията - Националния съвет в подгласник на парламентарната група, която се ръководи от  Корнлия Нинова. Така реално са смачкани ролята и мястото на Националния партиен съвет. Това обяви пред водещия Георги Коритаров по ТВ “Европа”, проф. Захари Захариев, член на Националния партиен съвет. Той потвърди, че важните решения в партията ги взима Нинова и малък кръг около нея. Захариев сподели, че на един партиен съвет говорил за блатото в този ръководен орган. Ставало дума за хора, които само чакат на къде ще духне вятъра и така да формират своето политическо поведение. Проф. Захариев е убеден, че Нинова не е заслужила пиедестала, на който я издигат някои другари. Но най-сериозният проблем бил, че хората в БСП  нямат представа и яснота чий политически проект е самата госпожа Нинова. Тя не е чисто икономически, а и политически продукт на определени хора, които действат чрез този проект, посочи Захариев. Според него избора й за лидер на левицата съвсем не е случаен. Хората са и се доверили, но днес Нинова е конкретният израз на левия популизъм, казва професорът. Според него освен с руски кръгове Нинова има много добри контакти и води добър диалог и с хора от американското посолство. Проблемите в БСП не се отнасят до цялото ръководство, а до определени негови членове. Някои в столетницата искат да направим едва ли не паралелна партия в партията, а това е контрапродуктивно. Силата на БСП беше и остава в нейната диалогичност и вътрешна дискусия, която ни позволи да избегнем участта на много други партии от бившите соцстрани, казва още Захариев.", "date": "2018.09.16", "title": "Проф. Захари Захариев: Социалистите нямат представа чий политически проект е Корнелия Нинова"}
{"url": "https://www.faktor.bg/bg/articles/novini/svyat/rusiya-trenira-presledvane-na-podvodnitsi", "text": "Руските военноморски сили са провели издирване на подводница, използвайки кораб за борба с подводници и хеликоптер в Охотско море, което е част от най-големите военни учения на Русия от 1981 година насам, съобщи AP. Около 3200 войници от Китай се присъединиха към около 300 000 руски войници за военните учения „Изток-2018“, които ще продължат една седмица в Сибир и Далечния изток, както и в Тихия и Северния ледовит океан. Маневрите продължават до понеделник. Военноморското учение в Тихия океан в района между източните брегове на Русия и японския остров Хокайдо включваше руският разрушител „Вицеадмирал Кулаков\" и хеликоптер Ка-27, оборудвани за издирване на подводници. От руското военно министерство уточниха, че в учението са участвали и изтребители МиГ-31 и Су-35, които са прихващали самолети, приближаващи към тях, без да реагират на наземния контрол, както и далекобойните бомбардировачи Ту-22, удрящи цели, наподобяващи паркирани самолети и военни складове.", "date": "2018.09.16", "title": "Русия тренира преследване на подводници"}
{"url": "https://www.faktor.bg/bg/articles/novini/balgariya/patriarh-neofit-na-dneshniya-den-sme-chestiti-che-sme-potomtsi-na-dostoyni-balgari", "text": "На днешния ден сме честити, че сме потомци на достойни българи, каза днес във Варна Българският патриарх и Софийски митрополит Неофит.  По думите му съвременниците ни трябва да бъдат изпълнени с признателност към тези славни мъже, които организират Църковно-народния събор в Преслав преди 1125 години. За предците ни този ден е бил от огромно значение, а на нас носи вдъхновение, каза още Негово Светейшество. По случай първия учебен ден утре патриархът пожела българите да говорим и мислим не за насилие, а за мир и любов, за просперитет на цялата ни скъпа родина. Честването на 1125-годишнината от Преславския църковно-народен събор във Варненската и Великопреславска епархия започна с отслужването на Света Божествена литургия в Катедралния храм „Успение Богородично“ във Варна.  В богослужението участваха членове на Светия Синод, игумени на големи български манастири, свещеници от епархията. На литургията присъстваха кметът на града Иван Портних, областният управител Стоян Пасев, командирът на Военноморските сили контраадмирал Митко Петев, много миряни. След литургията висшите духовници ще отпътуват за Велики Преслав, където ще бъде отслужен Благодарствен молебен в Дворцовата базилика в Националния историко-археологически резерват.", "date": "2018.09.16", "title": "Патриарх Неофит: На днешния ден сме честити, че сме потомци на достойни българи"}
{"url": "https://www.faktor.bg/bg/articles/novini/svyat/turskata-politsiya-arestuva-stotitsi-protestirashti", "text": "Турската полиция е задържала стотици работници, протестиращи срещу лошите условия на труд на новото летище в Истанбул, което трябва да отвори врати следващия месец, съобщи синдикален лидер, цитиран от агенция Ройтерс. Протестът започна след инцидент в петък с автобус с работници, при който пострадаха 17 души, каза синдикалният лидер Йозгур Карабулут. Хиляди работници се включиха в демонстрацията, която бе разпръсната от полицията и жандармерията със сълзотворен газ, каза синдикалният лидер. \"Те нахлуха в общежитията на работниците с 30 жандармеристи, изкъртиха врати и задържаха около 500 души\", каза Карабулут по телефона. Той уточни, че говори от местната жандармерия, където се опитва да освободи работниците. Опозиционният депутат Али Баяр от прокюрдската Демократична партия на народите каза, че са задържани около 400 души. Общежитията на работниците \"изглеждат като лагер за интернирани. Когато отидохме там сутринта, войници от жандармерията все още задържаха работници\", посочи Баяр. Новото летище е един от мащабните проекти на президента Реджеп Тайип Ердоган. То трябва да бъде най-голямото в света. По време на 15-годишния бум в строителството под ръководството на Ердоган, в Турция бяха построени мостове, пристанища и железопътни линии, които преобразиха страната. Бумът бе подхранен от евтиния дълг, но Ердоган каза, че правителството замразява инвестициите, за да овладее инфлацията и да подкрепи турската лира, която тази година загуби около 40 процента от стойността си спрямо долара.", "date": "2018.09.16", "title": "Турската полиция арестува стотици протестиращи"}
{"url": "https://www.faktor.bg/bg/articles/novini/balgariya/rumen-radev-prezidentskata-institutsiya-podkrepya-initsiativite-vsyako-usilie-za-prozrachnost-i-dostap-na-grazhdanite-do-institutsiite", "text": "Администрацията на президента се включи в инициативата Европейски дни на наследството – 2018 г. и за поредна година отвори врати за граждани. Държавният глава Румен Радев прие лично първите гости в Гербовата зала на „Дондуков“ 2. \"В Гербовата зала на президентството посрещаме държавни глави и делегации, но днес в залата вие сте гостите на най-високо ниво - българските граждани\", подчерта Румен Радев пред посетителите. Пред гостите, изпълнили Гербовата зала на „Дондуков“ 2, Румен Радев посочи, че президентската институция от години подкрепя инициативите и всяко усилие за прозрачност и достъп на гражданите до работата на институциите. „Особено се радвам, че има деца днес, които са станали рано\", каза президентът и напомни на най-малките и любознателни посетители, че след няколко дни, когато започне учебната година, ще стават още по-рано. Гостите на президентската институция ще имат възможност да разгледат до 16.00 часа днес Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала и Президентската библиотека.", "date": "2018.09.16", "title": "Румен Радев: Президентската институция подкрепя всяко усилие за прозрачност и достъп на гражданите до институциите"}
{"url": "https://www.faktor.bg/bg/articles/novini/balgariya/protestat-sreshtu-pravitelstvoto-pochna-edva-20-30-protestirashti-se-sabraha-da-kreshtyat-pred-narodnoto-sabranie", "text": "Организираният от лондонския издател на вестник „Будилникъ” Емил Русанов днес протест пред парламента се оказа поредния балон. Събраха се по-малко от хиляда ентусиасти, като доста от тях бяха и обикновени зяпачи. Първоначално в 12 ч пред парламента бяха едва около 50 човека. Същите провали белязаха и прокламираните до сега от Русанов протести пред посолството ни в Лондон. Във фейсбук той тръбеше, че хиляди българи ще дойдат само от чужбина, за да свалят правителство на Борисов и да установят народно управление. Сред новите борци за демокрация се оказа вечният символ на родните протести Йоло Денев. По стар обичай недоволните крещят \"Мафия\" и \"Оставка\". Така не се сбъдна и обещанието за многолюден протест и всъщност журналистите се оказаха повече от останалите. Русанов и компания мълчат по няколко изключително важни теми - как ще бъдат разкъсани руските зависимости, как ще бъде спряна поробващата руска енергийна зависимост, трябва ли да се говори за лустрация, декмунизация и преоценка на комунистическото минало. Районът се охранява от полиция. До този момент не се сбъднаха и тиражираните инсинуации за провокации и безредици. Прави впечатление, че сред предимно възрастните хора има и няколко мускулести момчета, които очевидно очакват удобен момент за провокации.  Заради заявения за днес протест в центъра на София и съвпадането му с още няколко публични прояви от СДВР и Столична община създават организация за спокойното им протичане. Още вчера МВР предупреди, че се очаква днес провокатори и инициатори на безредици от протестърските среди да влязат в сградата на президентството, възползвайки се от деня на отворени врати и да извършат въоръжени провокации. Засега това не се случва.", "date": "2018.09.16", "title": "Пореден провал за лондонския „борец” за правдини Емил Русанов – създаването на народно правителство се отменя"}
{"url": "https://www.faktor.bg/bg/articles/novini/balgariya/volen-siderov-otteglyaneto-na-manolev-beshe-postanovka", "text": "\"Да, имаше трагедия, и министерски оставки, така се прави в цивилизованите държави. На Александър Манолев оттеглянето беше постановка и клякане пред писанията. Страхът пречи.\" Това заяви лидерът на Атака и председател на ПГ на Обединените патриоти Волен Сидеров в ефира на БНР. \"Подкрепям всякакъв вид протести, един човек да излезе, трябва да се прояви уважение. Това е право на българина, ако се говори за опит за преврат се води за тероризъм\", каза още той. \"Не пестя критики към ГЕРБ, Симеонов и подхода ни. Тези мои критики бяха замазани в желанието да покажа на журналистите, че всичко е наред. Вече е абсурдно Цветан Цветанов да излиза и да казва, че коалицията е стабилна. Тогава хората си казват, че има нещо. Различията ни понякога са идейни\", допълни Сидеров. \"Не може да се наказва държава, която се грижи за народа си. Това вече е перверзия на ЕС спрямо Унгария\", завърши Волен Сидеров.", "date": "2018.09.16", "title": "Волен Сидеров: Оттеглянето на Манолев беше постановка"}
{"url": "https://www.faktor.bg/bg/articles/novini/balgariya/boyko-borisov-kam-ruskiya-sporten-ministar-stranata-ni-investira-mnogo-v-sportnata-infrastruktura-pratete-mnogo-pozdravi-na-putin", "text": "Министър-председателят Бойко Борисов се срещна с министъра на спорта на Руската федерация Павел Колобков, който е на официално посещение в България. Двамата подчертаха дългогодишните приятелски отношения между Русия и България в сферата на спорта и бяха категорични, че двете страни ще продължат доброто си сътрудничество и в бъдеще. Българският премиер посочи, че страната ни инвестира много в спортна инфраструктура и даде за пример многофункционалните спортни сгради в София, Пловдив, Русе, Ботевград, Сливница, Шумен и други. “Вложихме 350 милиона лева и в момента разполагаме с много добра база за подготовка на спортистите”, подчерта Бойко Борисов. Той допълни, че страната ни има добри традиции в спорта и че посещенията на руския спортен министър и на президента на Международния олимпийски комитет Томас Бах са най-доброто доказателство за това, че България се справя добре в сектора. Павел Колобков приветства добрата организация на трите световни първенства, които се провеждат едновременно в България и изтъкна отличната подготовка на българския отбор по художествена гимнастика. На срещата присъстваха министърът на младежта и спорта Красен Кралев и посланикът на Русия в България Анатолий Макаров.Премиерът Борисов предаде специални поздрави на руския президент Владимир Путин. Министър-председателят покани руския спортен министър да присъства и на Световната купа по ски за мъже в България тази зима.", "date": "2018.09.16", "title": "Бойко Борисов към руския спортен министър: Страната ни инвестира много в спортната инфраструктура, пратете много поздрави на Путин"}
{"url": "https://www.faktor.bg/bg/articles/novini/balgariya/krum-zarkov-v-obshtestvoto-se-zarazhda-izklyuchitelno-trevozhna-tendentsiya-vseki-izraz-na-nedovolstvo-da-izglezhda-kato-prevrat", "text": "Започнахме активно да разясняваме проекта „Визия за България“ очи в очи с хората, тъй като 44-тото НС, в този си вид, е изчерпано. Провеждането на така належащите предсрочни избори трябва да бъде пряко обвързано с това - какво хората реално очакват. Това заяви зам.-председателят на ПГ на „БСП за България“ Крум Зарков пред БНР. Той припомни, че управляващите допуснаха ключов законопроект и президентско вето върху Административнопроцесуалния кодекс, засягащ политическите, икономическите и гражданските права на българските граждани да бъдат опорочени напълно съзнателно. „Затова ние сме при хората и искаме да кажем - какво може и трябва да се направи, а те от своя страна да кажат как виждат нещата“, допълни народният представител. Зарков коментира и случая с арестуваните журналисти, който властимащите допуснаха да се превърне в скандал с международен отзвук. „Какъв знак даваме на обществото и международната общност?“, попита Зарков. Той добави, че в обществото се заражда изключително тревожна тенденция - всеки израз на недоволство да изглежда като преврат или искането на оставката да бъде дефинирано като подривна дейност. „Смяната на управлението трябва да бъде свързана със смяна на модела“, категоричен бе Крум Зарков. Той добави, че ПГ на „БСП за България“ има изработен документ, който е отворен за всички хора. Събираме мнения, критики, въпроси и предложения от цялата страна. Най-важното е, че предлагаме неща, които реално биха могли да се случат“, отбеляза Зарков. „Ако г-н Манолев беше станал министър на транспорта, или, ако г-жа Аврамова беше станала министър на регионалното развитие, щеше ли да бъде различен начинът, по който се правят обществените поръчки и контролът върху изпълнението им? Разбира се, че не“, категоричен бе Зарков. Той припомни, че в мотивите във внесения през януари вот на недоверие от БСП са били упоменати обществените поръчки в сферата на строителството. „Всички знаят, че моделът е сгрешен,но никой не желае да го промени. Алтернативата на краденето е да не се краде“, заключи Крум Зарков", "date": "2018.09.16", "title": "Крум Зарков: В обществото се заражда изключително тревожна тенденция - всеки израз на недоволство да изглежда като преврат"}
{"url": "https://www.faktor.bg/bg/articles/novini/balgariya/pochna-se-s-provokatsiite-protestari-napadnaha-operator-na-natsionalna-televiziya", "text": "Прогнозите за инициирани провокации по време на яловия протест срещу правителството все пак почнаха да се сбъдват.  Протестиращите пред парламента нападнаха оператор на една от националните телевизии - bTV. След намеса на служителите на реда не се стигна до ексцесии. Протестърите нарекоха \"медиите\" продажници и заявиха, че няма да работят с тях.", "date": "2018.09.16", "title": "Почна се с провокациите - протестъри нападнаха оператор на национална телевизия"}
{"url": "https://www.faktor.bg/bg/articles/novini/balgariya/trakiytsi-sazdadoha-nov-sayuz-ne-iskat-da-gi-komandva-bsp-chrez-krasimir-premyanov", "text": "Наследници на тракийски бежанци от Беломорска и Одринска Тракия учредиха в Бургас нов „Съюз на тракийските дружества”. Инициаторите си поставя за цел да възстанови единството в тракийското движение, демократичните принципи на управление на съюзната организация и доверието в нейните ръководни органи. Главната причина за създаването на новия Съюз е коварният опит досегашната организация „Съюз на тракийските дружества в България” да бъде приватизирана от БСП, чрез Красимир Премянов и други червени активисти, които от години са окупирали ръководството на организацията. Години наред БСП употребяваше авторитета на тракийци за своите избори и политически цели. Преди година дружествата в Кърджали, Бургас, Стара Загора, Хасково и др. първи надигнаха глас за независими действия. Новата организация вече е факт, а ето нейното първо обръщение към гражданите:", "date": "2018.09.16", "title": "Тракийци създадоха нов Съюз, не искат да ги командва БСП чрез Красимир Премянов"}
{"url": "https://www.faktor.bg/bg/articles/novini/svyat/pyotar-verzilov-ot-pusi-rayat-se-lekuva-v-berlin-samneniyata-sa-che-e-umishleno-otroven", "text": "Руснакът Пьотър Верзилов пристигна снощи с медицински самолет в Берлин за лечение, след като във вторник бе настанен в московска болница със затруднения в зрението, говора и двигателния апарат. Това предаде Ройтерс.  \"Убедена съм, че той е бил отровен умишлено и че това е бил опит да бъде подтикнат към самоубийство\", каза пред вестник \"Билд\" вчера съпругата му Надежда Верзилова, която го чакаше на летище \"Шонефелд\".   Членове на руската протестна пънк група \"Пуси райът\", с която Верзилов сътрудничи, също заявиха, че той вероятно е отровен.    Смята се, че 30-годишният мъж е погълнал мощно лекарство, което потиска невротрансмитера ацетилхолин.  Според медийни публикации лекарите са открили в кръвта му следи от силни психотропни вещества.  През юли Пьотър Верзилов и още три жени, свързани с \"Пуси райът\", навлязоха за кратко на терена по време на финала на Световното първенство по футбол в Москва. После нарушителите излежаха присъди от по 15 дни затвор.    Верзилов редактира новинарския онлайн портал \"Медиазона\", който се занимава с нарушенията на човешките права в руските затвори.", "date": "2018.09.16", "title": "Пьотър Верзилов  от \"Пуси райът\" се лекува в Берлин - съмненията са, че е умишлено отровен"}
{"url": "https://www.faktor.bg/bg/articles/novini/balgariya/mvnr-prezidentat-e-bil-uvedomen-v-pismen-vid-za-motivite-na-pravitelstvoto-tazi-godina-delegatsiyata-na-stranata-ni-v-oon-da-bade-vodena-ot-premiera-boyko-borisov", "text": "Президентът е бил уведомен в писмен вид за мотивите на правителството тази година делегацията на страната ни в ООН да бъде водена от премиера Бойко Борисов. Това се посочва в позиция, публикувана в официалния профил на Министерството на външните работи в социалната мрежа Фейсбук по повод днешните изявления на президента Румен Радев. „На 72-ата сесия на Общото събрание на ООН през 2017 година България вече беше представена от президента Румен Радев. Принципът на редуване на участията премиер и президент носи принос към българската външна политика, тъй като дава възможност да се организират срещи на различни равнища“, посочват от МВнР. „В чл. 27 от Процедурните правила на Общото събрание на Организацията на обединените нации (ООН) , приети на основание чл. 21 от Устава на ООН ,,правомощия за представителство в сесиите на ООН могат да бъдат давани на министър-председателя, президента или министъра на външните работи на съответната държава‘‘, т.е. Уставът на ООН не поставя задължително изискване кой да оглави правителствената делегация при провеждане на сесия на Общото събрание на ООН“, уточняват от министерството. Според позицията им това решение е било взето и с оглед на успешно приключилото първо българско председателство на Съвета на ЕС и на необходимостта да се обсъди и с други лидери темата за бъдещето на страните от Западните Балкани като фактор за мира в контекста на глобалната политика.  „Това послание е необходимо да бъде излъчено не само като продължение на Българското председателство, но и с цел популяризиране на най-силната и резултатна външнополитическа инициатива на страната ни от много години“, допълват от МВнР.  „Правителството винаги се е отнасяло с необходимото институционално уважение към президента Румен Радев, защото по Конституция той олицетворява единството на нацията. Националните интереси са единственото, от което се води външната политика на страната. Припомняме, че според Конституцията Министерският съвет ръководи и осъществява външната политика на страната“, се посочва още в позицията на министерството.", "date": "2018.09.16", "title": "МВнР: Президентът е бил уведомен, че делегацията на страната ни в ООН да бъде водена от премиера Бойко Борисов"}
{"url": "https://www.faktor.bg/bg/articles/novini/balgariya/londonski-yunak-svalya-dnes-pravitelstvoto-s-protesten-miting-pravi-kabinet-na-grazhdanite", "text": "Бунтарят Емил Русанов, който от години живее и работи в Лондон е вдъхновител и организатор на грандиозен протестен митинг пред Народното събрание в София. Той трябва да се проведе днес – 16 септември, от 12, а основната му цел е да бъде свалено правителството на Бойко Борисов и създаване да бъде създадено правителство на гражданите. За организатор на протеста е обявен от българска страна Росен Пламенов Миленов. Той е разпространил исканията на „народа” и стъпките за осъществяването им до президента, премиера, председателя на парламента. Главният организатор Емил Русанов е издател на имигрантския сайт „Будилник” в Лондон, а през последните месеци упорито се опитва да организира протести на сънародници пред посолството ни в английската столица и пред дипломатическите мисии на България в други страни. Последният провал бе регистриран на 26 август. Пред посолството в Лондон се появиха само няколко ентусиасти, а организатора Русанов се оказа, че е заминал на круиз до Испания. Издателя на „Будилникъ” твърди, че днес пред парламента в столицата ще се изсипят и хиляди българи, пристигнали от чужбина специално за протеста. В разпространените искания и стъпки за осъществяването им(виж  , б.р.) се казва: „Днес е време разделно! Ако оставим България да продължи по сегашния път, утре вече ще е късно, просто защото няма да останат хора в страната, а без тях няма икономика, няма възпроизводство, няма нация, няма държава. Ние сами допуснахме да стигнем дотук, водени от дребния балкански тарикатлък. Днес повече от всякога трябва да се обединим, за да не допуснем да бъде подменен отново дневния ред на държавата от силните на деня, тоест големите тарикати. Балонът е надут до пределна степен, а ние имаме историческа възможност да го спукаме!” Исканията на недоволните включват създаване правителството на гражданите, което да работи 9 месеца, а през това време действащият сега парламент да приеме необходимите законодателни промени и реформи. Чак след това да се проведат избори за ново Народно събрание. Представен е и конкретна програма на новото правителство,  промените са детайлизирани по седмици. Бъдещото правителство си е поставило четери основни цели за посочения период: „Да инициира реферндуми, с които да се прокарат необходимите законодателни промени, желани от гражданите и нежелани от политиците на статуквото, които са се „окопали“ във властта; Да гарантира прозрачността и честността на изборите за референдумите и тези за ВНС, защото правителството в момента, а и което и да е друго, съставено от партиите в парламента, по очевадни за всички причини не може да направи това; Да спре кражбите от бюджета през приходната и разходната част, възлизащи на над 500 млн. лв. месечно или 7 млрд. годишно; Да окомплектова наличните материали в службите за сигурност и обществен ред, касаещи съпричастност към престъпна дейност на лицата, участвали в управлението на страната в периода 1989-2018 г., като разшири информацията и предприеме действия за запазване на доказателствата. Същата ще бъде подадена под формата на справка на Антикорупционната прокуратура, която да послужи като законен повод, съгласно Наказателния кодекс, за образуване на наказателни производства. Състав на друго правителство, освен излъченото от нас, няма да приемем !!!” Българи от Лондон коментират в социалните мрежи, че главният организатор Емил Русанов съвсем не е лицето на сънародниците ни в Англия. Напротив, опитва се да употреби хората за лични политически амбиции и цели. От около 200 хил. българи в английската столица напъните за протести на Русанов се подкрепят едва от около 30 човека. Сериозни са и съмненията, че е обвързан с политическите амбиции на Слави Трифонов и президента Румен Радев. Като задкулисен играч, финансиращ протеста се сочи банкера беглец Цветан Василев. В програмата на бъдещото правителство е отделена цяла част за изясняване фалита на КТБ и наказване на виновниците. Русанов отрича публично тези зависимости, обяснявайки, че служи единствено на народа. До сега бунтарят обаче не е изразявал позиция по изключително важни теми като разбиване на руските зависимости на България, бъдещето на корупционните енергийни руски проекти, преосмисляне на комунистическото минало, декомунизация и лустрация.", "date": "2018.09.16", "title": "Лондонски „юнак” сваля днес правителството с протестен митинг, прави кабинет на гражданите"}
{"url": "https://www.faktor.bg/bg/articles/novini/svyat/zhurnalisti-pozvaniha-na-ediniya-otrovitel-na-skripal-telefona-vdignaha-ot-ruskoto-voenno-ministerstvo", "text": "Журналисти от ABC News и в. \"Independent\" се обадиха на телефонен номер на единия от заподозрените за отравянето на Скрипал - Александър Петров, а на позвъняването отговориха от руското военно министерство.  Всеки от журналистите - Патрик Ривъл от ABC News и Оливър Керъл от в. \"Independent\", е позвънил отделно на номер, който е посочен за контакт с Петров в базата на Федералната миграционна служба на Русия. И в двата случая от другата страна са отговорили, че това е Министерството на отбраната. Телефонният номер е предоставен в рамките на разследването на групата \"Bellingcat\" и \"The Insider\". Номерът се намирал в московския Хорошевски район, където е разположена щаб-квартирата на руското Главно разузнавателно управление. Ривъл и Керъл съобщиха за експеримента си в социалната мрежа Туитър.  Съвместното разследване на \"Bellingcat\" и \"The Insider\" доведе до извода, че руснаците Александър Петров и Руслан Боширов, които бяха заподозрени от британските власти за покушението срещу Сергей и Юлия Скрипал в Солсбъри, са служители на руските спецслужби. Първата част на разследването беше публикувана на 14 септември. Първите пет цифри от номера, посочен в досието на Петров с ремарка \"да не се огласява\", е на разположение на редица подразделения на руското министерство на отбраната.  По-рано говорителката на руското външно министерство Мария Захарова обвини групата \"Bellingcat\", че е проникнала в базата данни на Федералната миграционна служба и оттам е получила информация за Петров и Боширов. В своя публикация във Фейсбук тя дори обвини разследващата група, че е свързана с шпионски служби, но не уточни за службите на коя държава има подобни подозрения.  В отговор на обвиненията, от \"Вellingcat\" контрираха, че с изявлението си Захарова само е потвърдила достоверността на информацията, че отровителите са свързани с ГРУ. \"Тя ни обвинява в проникване в базата данни на Федералната миграционна служба, но по този начин показа, че знае че файловете са реални.\" - се казва в съобщение на страницата на разследващата група в \"Twitter\".  От \"Вellingcat\" опровергаха думите на Захарова за участието им в хакерска атака и поискаха да бъдат предоставени доказателства, които да покажат на какво се основават обвиненията й.", "date": "2018.09.16", "title": "Журналисти позвъниха на единия отровител на Скрипал - телефона вдигнаха от руското военно министерство"}
{"url": "https://www.faktor.bg/bg/articles/novini/balgariya/den-na-otvorenite-vrati-v-prezidentstvoto", "text": "Администрацията на президента се включва в инициативата Европейски дни на наследството – 2018 г. и за поредна година ще отвори врати за граждани от 10.00 ч. до 16.00 часа. Това съобщиха от прессекретариата на държавния глава. Държавният глава Румен Радев ще приеме лично първите гости на „Дондуков“ 2. Гостите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала, Залата за пресконференции и Президентската библиотека.", "date": "2018.09.16", "title": "Ден на отворените врати в Президентството"}
{"url": "https://www.faktor.bg/bg/articles/novini/svyat/migranti-prebiha-zverski-paten-inspektor-v-birmingam", "text": "Мигранти пребиха жестоко пътен инспектор, следящ за паркирането на автомобилите в Бирмингам, съобщава Birmingham Live.  Очевидци успели да заснемат зверското нападение на видео.  Инцидентът е станал на 14 септември в предградието Алум-Рок, но засега не е известно какво е провокирало агресията на бежанците.  На кадрите се вижда как нападателите, облечени в черни якета, повалят пътния инспектор на земята. След това единият го рита няколко пъти с все сила в главата. През това време време останалите взимат служебния мотопед на мъжа и се отдалечават от мястото на нападението.  Инспекторът е успял да избегне сериозни травми благодарение на каската си, но все пак се наложило да потърси помощ от лекарите.   Петимата мигранти са обявени за издирване, според The Guardian, единият от тях е задържан. Случаят предизвика широк отзвук сред обществеността в Бирмингам, където вече се появиха призиви да се въведе правило на нулева търпимост към мигранти, извършили престъпления, аналогични на това.", "date": "2018.09.16", "title": "Мигранти пребиха зверски пътен инспектор в Бирмингам"}
{"url": "https://www.faktor.bg/bg/articles/novini/svyat/toni-blear-ot-kiev-evropa-shte-protsaftyava-a-velikobritaniya-shte-se-varne-v-es", "text": "Великобритания може да преразгледа решението за напускане на ЕС в рамките на пет години. Това заяви бившият британски премиер Тони Блеър пред 15-ата годишна конференция на форума \"Ялтенско-европейска стратегия\" (Yalta European Strategy - YES) в Киев.  \"Не искам да дискутирам огромните предизвикателства, които стоят пред Европа. Имаме предизвикателството на миграцията, с което не успяваме съвсем да се справим. Също структурните и политическите проблеми на еврозоната. Но ще направя една прогноза, а след години ще видим дали греша: Европа ще се справи, Европа ще процъфтява, а Великобритания ще отмени решението си за Брекзит.\" - прогнозира Блеър, цитиран от сайта на YES. Експремиерът на Великобритания напомня, че след Втората световна война Европа се обединява, за да запази мира, но членството в ЕС дава на страните и значителни други предимства.  \"Главната цел на съществуването на обединена Европа сега е да бъдем силни. В средата на този век ще има три гиганта - Америка, Китай и вероятно Индия. Те ще бъдат толкова големи, че страните със средни мащаби като Германия или Франция ще трябва да бъдат обединени, за да не бъдат зависими. Сега целта е не само мир, но и сила.\" - коментира британският държавник. Той посочва, че ЕС се нуждае от реформиране, но това не е причина за напускане на общността. \"Разбира се, че ще има и предизвикателства, но нямам никакви съмнения, че Европа ще е по-добра, ако Великобритания остане в общността, а Великобритания ще бъде по-добра, когато при повторното гласуване решим да се върнем в Европа.\" - обобщава Блеър.", "date": "2018.09.16", "title": "Тони Блеър от Киев: Европа ще процъфтява, а Великобритания ще се върне в ЕС"}
{"url": "https://www.faktor.bg/bg/articles/novini/balgariya/delyan-dobrev-ot-mesets-se-opitvat-da-vrachat-prizovka-na-elena-yoncheva-tya-trudno-nosi", "text": "Елена Йончева ме клеветеше с месеци наред. Тя много трудно обаче носи отговорност, от месец се опитват да ѝ връчат призовка. БСП носи папки за престиж, а не защото има нещо в тези законопроекти. Това заяви депутатът от ГЕРБ Делян Добрев в предаването \"Събуди се\" по Нова телевизия. \"Преди имахме по 1000 жертви на пътя, сега имаме по 600. За какъв кръвен данък говори Йончева, инфраструктурата ни е прекрасна\", разкри Добрев. \"Ако БСП не искат да стоят в парламента да си отидат, какво е това 20 души в НС. Ако погледнем инвестициите в реалния сектор, сега са повече от по времето на БСП. За това и сега доходите са по-високи, а безработицата по-ниска\", коментира той. \"Новите технологии и медикаменти са скъпи, за това и ще плащаме малко повече за здраве\", каза още Добрев. \"Манолев се оттегли по свое желание, дори оставките на тримата министри е показател на високия морал на ГЕРБ\", допълни депутатът. \"Няма проблеми в енергетиката, всичко това е предмет на законодателни промени, а не толкова на усилия от министри. В парламента човек може да е много по-полезен, отколкото на министерски пост\", завърши Делян Добрев. Преди него Елена Йончева коментира поведението на левицата и на управляващите.   Имаме амбиция да посетим всяка община. Бяхме в Кресна, хората са гневни. Там жителите са 12 хиляди души и имат само 7 полицаи. Ще внесем пет законопроекта, вяроятно няма да се приемат, но все пак. Всички народни предстваители ще бъдат по избирателните си райони. Това заяви депутатът от БСП Елена Йончева. \"ГЕРБ си отива, не по наше жаление, а на хората, защото във всяка една сфера докараха България на дъното. По всички показатели бяхме по-добре по време на нашето управление. Външните инвестиции бяха с пъти повече. Искаме оставка на правителството,  с оставки на министри нищо няма да стане. Така избегнаха големият върпос\", каза още тя. \"Пътувайки по тези магистрали ние плащаме данък \"живот\". Искаме да се вземат проби от АМ \"Тракия\", АМ \"Струма\" и АМ \"Люлин\". Ще покажем и колко е откраднато, и за следващите управляващи, за да може да не плащаме този кръвен данък\", завърши Елена Йончева.", "date": "2018.09.16", "title": "Делян Добрев: От месец се опитват да връчат призовка на Елена Йончева, тя трудно носи отговорност"}
