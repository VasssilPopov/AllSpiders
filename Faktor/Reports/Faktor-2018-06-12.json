{"url": "https://www.faktor.bg/bg/articles/novini/svyat/zoran-zaev-ofitsialno-obyavi-novoto-ime-na-makedoniya", "text": "Министър-председателят на Македония Зоран Заев заяви, че страната му ще бъде преименувана на Република Северна Македония, съобщава Jutarnji. „Постигнахме историческо споразумение, което ще потвърди македонската културна и етническа идентичност”, казва Заев. През есента в страната ще се проведе референдум по въпроса за утвърждаване на името.  Ще бъдат запазени названията „македонци” и „македонски език”.   По-рано премиерът на Гърция Алексис Ципрас заяви, че Атина и Скопие са успели да се договорят за новото име на Република Македония. Атина оспорваше правото съседната държава да носи името Македония, тъй като в Гърция има регион, който носи същото наименование.", "date": "2018.06.12", "title": "Зоран Заев официално обяви новото име на Македония"}
{"url": "https://www.faktor.bg/bg/articles/novini/balgariya/predstavitel-na-horata-s-uvrezhdaniya-zakonat-na-maya-manolova-e-nespravedliv", "text": "„Философията на разпределяне на парите по справедлив и хуманен начин е основен проблем на социалната система в момента”, заяви пред бТВ Адриана Стоименова, зам.-председател на Националния съвет за интеграция на хора с увреждания към Министерски съвет. По думите й, реформата в социалните политики трябва да продължи в много спешен порядък, тъй като ситуацията е хаотична. „Към социалното министерство е създадена работна група, в която тече обсъждане, събират се предложения по една от най важните точки – социалната оценка”, обясни Стоименова.  „Внесли сме предложения за съвсем нов, индивидуален подход, в който да се вземат предвид няколко критерия – вид и степен на увреждане, анализ на лицето с увреждане – колко то иска и може да бъде интегрирано, в каква насока, така че да получи персонална подкрепа под формата на рехабилитация, финанси, лична помощ или друг вид подкрепа”, коментира Стоименова. „Обсъдихме закона за личната помощ, внесен от омбудсмана Мая Манолова. Това, което много силно ни притеснява е, че той е насочен единствено към по-тежките случаи – те са около 75 000 лица и спадат към първа група с чужда помощ. Според така разписаната финансова рамка става въпрос за сума около 1518 лв. на месец за едно лице с увреждане, което е над милиард бюджет на година. Къде остават останалите групи хора с увреждания?”, попита Стоименова. „Намерихме закона от социалните мрежи, той не е внесен официално към нас и не е обсъждан на Национален съвет. Тези палаткови лагери са срещу влизането именно на този закон, защото той е несправедлив. Нямам представа как е изработен”, допълни тя. По думите й, нов закон за хората с увреждания не е правен от над 10 години и трябва да бъдат заложени кардинално нови политики. „Бихме апелирали за допълнително обучение и спецификация на социалните работници за даване на такава социална оценка, която в момента липсва.  Разчети не сме правили, в момента за нас е важен механизмът, по който ще се разпределят ресурсите. Не всеки инвалид има нужда от антидекубитален дюшек, но той по право го получава. По-добре е този ресурс да се насочи към друг вид помощни средства, като помощ от психолог или рехабилитатор”, каза в заключение  Стоименова.", "date": "2018.06.12", "title": "Представител на хората с увреждания: Законът на Мая Манолова е несправедлив"}
{"url": "https://www.faktor.bg/bg/articles/novini/svyat/afp-tramp-i-kim-ne-uspyaha-da-postignat-sporazumenie-za-palno-proverimo-i-neobratimo-yadreno-razorazhavane", "text": "Две ключови думи са забележими с отсъствието си от общата декларация, подписана днес от Доналд Тръмп и Ким Чен-ун в края на безпрецедентната им среща, отбелязва АФП. От дълго време САЩ настояват за \"пълно, проверимо и необратимо\" ядрено разоръжаване на Северна Корея - цел, ясно декларирана и в навечерието на срещата в Сингапур. Всяка дума в тази формулировка е важна, тъй като целта е Пхенян \"да се освободи\" от атомните си оръжия и балистични ракети, това да стане под контрола на международни инспектори и то по начин, който гарантира, че връщане назад е невъзможно.  \"Проверката е важна. Точно това липсваше досега, когато севернокорейците не спазваха предишните си обещания\", каза вчера американският държавен секретар Майк Помпео. В подписания текст обаче са умишлено изпуснати две искания на Вашингтон.  Ким Чен-ун се ангажира единствено с \"пълно ядрено разоръжаване на Корейския полуостров\". Това е вече използвана дипломатическа формулировка, подлежаща на всевъзможни тълкувания. Така Пхенян поиска в миналото изтегляне на американските войници, разположени в Южна Корея, както и глобално разоръжаване, включващо и другите ядрени сили.  \"Те не успяха да постигнат споразумение за пълно, проверимо и необратимо ядрено разоръжаване\", констатира преподавателят в Университета за севернокорейски изследвания в Сеул Ку Каб-у. По отношение на проверките САЩ вероятно са поискали да имат достъп до всички обекти във всеки момент, а Северът е отказал, каза той за АФП. Драматичната среща на Тръмп със севернокорейския лидер може да е била организирана по подобие на посещението на президента Ричард Никсън в Пекин през 1972 г., довело до пробив в отношенията с Китай, но днешната среща на върха изглежда не успя да осигури никакви конкретни ангажименти от страна на Пхенян за премахване на ядрения му арсенал, отбелязва Ройтерс. Тръмп побърза да обяви успех на безпрецедентната среща, но според експерти общата декларация, подписана в Сингапур, като че ли \"предъвква\" стари, неспазени обещания на Пхенян към няколко американски правителства. Това говори, че всяка трайна полза за Тръмп в световен план или у дома ще зависи от това дали в следващите етапи от преговорите той ще може да превърне подготвения като за телевизията сценарий на срещата в осезаем напредък към ядрено разоръжаване на Пхенян, допълва Ройтерс. След целия шум и всичките обещания за преодоляване на вероятно най-спешната криза за света президентът Тръмп и севернокорейския лидер Ким Чен-ун не постигнаха такава сделка, каквато американският президент отдавна казва, че е нужна за решаване на въпроса с ядреното разоръжаване на Пхенян, посочи АП. От месеци Тръмп подиграва и критикува предишните президенти, обвинявайки ги в непростима неспособност да се справят с ядрената заплаха от Северна Корея. Днес той се похвали с подписания \"всестранен\" пакт с Ким, проправящ пътя към ядрено разоръжаване, но очертанията на това споразумение изглеждат много по-бледи дори от неуспешните сделки на предшествениците му, отбелязва АП.", "date": "2018.06.12", "title": "АФП: Тръмп и Ким не успяха да постигнат споразумение за пълно, проверимо и необратимо ядрено разоръжаване"}
{"url": "https://www.faktor.bg/bg/articles/novini/svyat/borisov-razgovarya-v-tel-aviv-s-izpalnitelniya-direktor-na-amerikanskiya-evreyski-komitet", "text": "Спасяването на българските евреи е безпрецедентен факт в световната история - нито един евреин от България не е изпратен в лагерите на смъртта. Ние се гордеем с този факт. Това заяви в Тел Авив министър-председателят Бойко Борисов по време на срещата си с изпълнителния директор на Американския еврейски комитет Дейвид Харис, съобщиха от правителствената пресслужба. През 2018 г. се отбелязва 75-ата годишнина от спасяването на българските евреи. Премиерът Борисов подчерта, че и днес България продължава да се бори срещу всякакви прояви на нетолерантност, ксенофобия и реч на омразата, включително в условията на интензивен миграционен натиск към страната. Той изтъкна, че българското правителство следи внимателно проблемите, свързани с расизма, расовата дискриминация и нетърпимостта. Борисов запозна Дейвид Харис с ангажиментите на страната като ротационен председател на Съвета на ЕС през първата половина на тази година и изтъкна, че ключовата дума за диалог, която е използвана, е мир. Двамата обсъдиха също двустранните отношения и приноса на България за стабилизация и устойчиво развитие на Балканите. От своя страна Дейвид Харис подчерта, че комитетът има чудесно партньорство с България и лично с премиера Борисов.", "date": "2018.06.12", "title": "Борисов разговаря в Тел Авив с изпълнителния директор на Американския еврейски комитет"}
{"url": "https://www.faktor.bg/bg/articles/novini/svyat/avstriyskitya-kantsler-poluchi-zaplahi-za-zhivota-sled-zakrivane-na-dzhamii", "text": "\"Ще те пратим в гроба\". Такава заплаха получи австрийският премиер Себастиан Курц. Десетки анонимни закани бяха изпратени към федералния канцлер заради решението му да закрие седем джамии и изгони няколко имами заради финансиране от чужбина.  \"Ти не си християнин, а слуга на евреите и масоните. Ето заради това ще те пратим в гроба\", гласи една от заплахите. Заради получените съобщения службата за сигурност засили охраната на Курц. Виена затвори храмовете и напъди свещениците на 8 юни. Решението стана повод турският президент Реджеп Ердоган да призове премиера на Германия Ангела Меркел да научи колегата си от Австрия на обноски.", "date": "2018.06.12", "title": "Австрийският канцлер получи заплахи за живота след закриване на джамии"}
{"url": "https://www.faktor.bg/bg/articles/novini/balgariya/ts-tsvetanov-prezidentat-na-bsp-izpolzva-edna-tragediya-za-da-pravi-politika", "text": "\"Президентът на БСП използва една трагедия, за да прави политика и да противопоставя едни на други сектори\" -  това обвиниха Румен Радев управляващите на извънреден брифинг в парламента, за което станаха причина  упреците на президента за финансирането на програмата за саниране, вместо на покупката на нови самолети.  Министри, вицепремиери и лидери на двете партии, които формират мнозинството, се събраха извънредно на коалиционен съвет, след което излязоха отхвърлиха критиките на президента.  Лидерът на ПГ на ГЕРБ Цветан Цветанов, военният министър Красимир Каракачанов, финансовият министър Владислав Горанов, министърът на регионалното развитие Николай Нанков, лидерът на ПГ на ОП Волен Сидеров и председателката на социалната комисия Светлана Ангелова коментираха развитието на ситуацията.  \"Смятахме, че всички институции ще замълчат, за голямо съжаление един такъв трагичен инцидент може винаги да предизвика политическо противопоставяне\", коментира Цветанов и добави, че държавният глава за пореден път доказал, че е президент на БСП.  \"Радев се отдалечава от конституционните си правомощия да бъде обединител на нацията. Той все повече показва, че е президент на БСП. За всички вече е ясно че президентът Радев ще използва всяка една възможност, за да се позиционира политически\", заяви Цветанов.  \"Уважаеми президент на БСП Радев, след 10 г., ако падне един блок и бъдат убити всички живущи в него, тогава кой ще излезе и ще каже защо не са дадени парите за саниране? Това е абсолютно несъстоятелна теза\", упрекна Цветанов президента.  Според него с подобно поведение се цели нагнетяване на напрежението и острото противопоставяне на секторните политики.  \"Когато един президент атакува правителството, това не е добре - да използване на един трагичен случай за правене на политика\", заяви и Волен Сидеров.  А Владислав Горанов напомни, че финансирането на секторните политики през бюджета си е право и отговорност на изпълнителната власт и парламента, и на никой друг.  \"Озадачени сме от непрестанното внушаване, че правителството е неуспешно. Приоритетите на едно правителство са проверени през избори и този, който иска, трябва да заеме тази роля. В Конституцията пише как се прави, но това не е в частта президент\", заяви финансовият министър.  Горанов препоръча на Румен Радев да си намери друга трибуна за изява. \"В противен случай ще продължим да не разбираме къде и на кого не угодихме\".", "date": "2018.06.12", "title": "Ц. Цветанов: Президентът на БСП използва една трагедия, за да прави политика"}
{"url": "https://www.faktor.bg/bg/articles/novini/balgariya/angelkova-iska-v-natsionalnite-kurorti-da-ne-deystva-zakonat-za-shuma", "text": "\"Националните курорти да бъдат извадени от обхвата на Закона за шума, а регулацията им да става чрез отделна наредба\", предлага ресорният министър Николина Ангелкова.  Тя обясни, че поради липсата на желаещи да работят по морето, ще внесем близо 5400 сезонни работници от Украйна, Молдова и Беларус.  Въпреки известен отлив на руски туристи, за юли и август всички четири и петзвездни хотели са резервирани. Най-популярните ни ваканционни дестинации като Албена, Слънчев Бряг, Златни Пясъци, Боровец, Банско се обособяват в отделна група национални курорти. \"Във всеки един национален курорт, съответно по преценка на кмета, общинските съветници, заедно с бранша да определи дали даден курорт трябва да бъде разделен на зона за забавления, зона за семеен отдих т.н\". Предвижда се и допълнителна категоризация на туристическите обекти като Министерството на туризма подготвя въвеждането на етикет за качеството.", "date": "2018.06.12", "title": "Ангелкова иска в националните курорти да не действа Законът за шума"}
{"url": "https://www.faktor.bg/bg/articles/novini/svyat/rusiya-pod-obsada-zaradi-svetovnoto", "text": "Русия под военна и полицейска обсада преди старта на Световното първенство. Мерките за сигурност в 11-те градове-домакини на срещите са извънредно строги. Всеки футболен фен, който стъпи на руска земя получава ID Карта с името и личните си данни. Няма как да влезеш на нито един стадион без това нещо. Така руските власти твърдят, че са спечелили войната с безредиците на феновете още преди началото на шампионата. Защото във всеки момент знаят кой къде е и какво прави. Властите обещават да направят всичко възможно страстите да останат на стадиона. А за своя гняв всеки заловен запалянко ще бъде депортиран обратно в родината си. Силите на реда вече са по местата си. От летищата, където пристигат феновете, през гари и метростанции, до улиците във всеки квартал. Стадионите от програмата на Мондиала са като крепости - оградени с тежки мрежи и оборудвани с хиляди камери. „Забраниха ни да се приближаваме дори до прозорците на апартамента. Особено с бинокли или очила. Всеки проблясък ще насочи снайперистите към нас”, заяви Елена Мормол, жител на Екатеринбург. Апартаментът на Елена гледа към стадиона. По време на мачовете дори улицата пред блока ще бъде затворена. 52 домакинства периодично няма да имат достъп до домовете си. „Мрежи, огради. Все едно сме в някакъв резерват”, разказва Евгени Чернов, собственик на спортен магазин. Въздушният трафик е ограничен над градовете-домакини на шампионата. Към съседни летища са отклонени стотици чартърни полети в услуга на пристигащите от цял свят фенове. Специални военни системи за противовъздушни удари ще сканират небето за безпилотни дронове. В готовност за бърза реакция са и военните изтребители. А на пристанищата е въведена забрана за опасни товари в дните на първенството.", "date": "2018.06.12", "title": "Русия под обсада заради Световното по футбол"}
{"url": "https://www.faktor.bg/bg/articles/netanyahu-razpitvan-ot-politsiyata-5-chasa-po-dva-koruptsionni-sluchaya", "text": "Полицията на Израел разпита премиера Бенямин Нетаняху в продължение на няколко часа, пише \"Таймс оф Израел\". В съобщение на полицията се отбелязва, че разследващите са разпитали министър-председателя в продължение на пет часа в официалната му резиденция в Йерусалим. Разпитът е проведен, след като разследващите са се сдобили с нови доказателства от ключов свидетел.  Той е разпитан по казуса с Bezeq. Корупционният случай, наречен Case 4000, е свързан регулаторни промени за стотици милиони долара в полза на телекомуникационната компания Bezeq в замяна на положително отразяване на Нетаняху в новинарския сайт Walla News, субсидиран от компанията. Лидерът на еврейската държава е бил препитан и по Case 3000, който е свързван със споразумение за закупуване на подводници и кораби от германска компания за милиарди долари. Нетаняху не е заподозрян по случая, но негови приближени, включително двама лични адвокати, са арестувани и разпитвани.", "date": "2018.06.12", "title": "Нетаняху разпитван от полицията 5 часа по два корупционни случая"}
{"url": "https://www.faktor.bg/bg/articles/blokada-v-parizh-mazh-vze-dvama-zalozhnitsi-zaplashva-da-gi-vzrivi", "text": "Полицейска специализирана операция блокира 10-и окръг на Париж, съобщава France Info, позовавайки се на свой източник. Съобщава се, че мъж е взел двама души за заложници.  Той е съобщил, че разполага с взривно устройство. Мотивите му към момента са неизвестни. По информация на радиостанция France Bleu, сред заложниците има бременна жена.  Мъжът настоява да бъде свързан с посолството на Иран. Районът е отцепен от полицията.", "date": "2018.06.12", "title": "Блокада в Париж: Мъж взе двама заложници - заплашва да ги взриви, ако не го свържат с Иранското посолство"}
{"url": "https://www.faktor.bg/bg/articles/politika/hlyab-i-pasti/wall-street-journal-ruskata-korporatsiya-za-ubiystva-russian-murder-inc-tryabva-da-bade-spryana", "text": "Тонът на англоезичната преса, пишеща за путинова Русия, в последните дни е безпрецедентно твърд  и демонстрира, че позицията на американския и британския елит спрямо режима, чието олицетворение е Владимир Путин, необратимо се е променила. И макар че европейските политици се опитват да намерят общи интереси (нали и със Сталин се разбрахме, и с Брежнев, ще трябва да си имаме работа и с Путин-няма къде да се дяваме), общественият консенсус в САЩ е очевиден:  Колко опасен е животът в изгнание на руските критици на Владимир Путин? Отговорът е очевиден, като вземем предвид, че журналистът Аркадий Бабченко беше готов да инсценира собствената си смърт, за да помогне на украинските служби да провалят покушението срещу него. Ден след съобщението за \"смъртта\" му, украинските власти обявиха, че Бабченко е жив. Украинските официални лица не съобщават подробности за опита за покушение, но по думите им то е организирано от Русия, извършени са арести. 41-годишният Бабченко (бивш военен кореспондент) е един от най-смелите критици на путинския режим, активно критикуваше руското нахлуване в Украйна и сирийската авантюра на Кремъл. Той напусна Русия през 2017 година след многобройни заплахи за убийство и, в крайна сметка, се установи в Украйна. През март в Ню Йорк, на съвместна пресконференция с Гари Каспаров, той разказа за заплахата от пропагандната машина на Кремъл.  През юли 2016 година беше убит беларуският журналист Павел Шеремет. През март 2017 година Денис Вороненков, бивш депутат от руската Държавна дума, който твърдеше, че има сериозна информация за корупционни схеми в най-високите етажи на руските власти, беше убит посред бял ден пред хотела си.  Междувременно, в сряда Бил Браудър беше (временно) задържан в Мадрид по заповед за арест от \"Интерпол\". Както скоро се изясни - заповедта е била изфабрикувана. \"Интерпол\" бързо опроверга издаването на заповед за арест на Браудър и той беше освободен. Браудър, който явно е в първите редове в списъка с врагове на Путин, е движещата сила зад, така наречените, \"закони Магнитски\", приети в САЩ, Канада, Великобритания и прибалтийските страни, които въвеждат санкции срещу руски граждани, които нарушават правата на човека. Тези две информации - едната за убийството на журналист и политически противник, извършено извън границите на Русия, а втората за арест с цел сплашване - са ясен сигнал, а целта им е да накара критиците на Кремъл да разберат, че    Затова е позитивно, че западните страни най-накрая започнаха да реагират на случващото се. След като през март в Солсбъри беше извършено покушение срещу бившия руски шпионин Сергей Скрипал и дъщеря му с използването на руско нервно-паралитично вещество, Великобритания посочи вратата на шпионите на Путин и предприема и други мерки в тази насока. Администрацията на Тръмп подложи на санкции приближените на Путин и принуди други страни, като Латвия, например, да прекратят прането на руски пари. Необходимо е да бъде направено още много, за да бъде разобличена и спряна \"Руската корпорация за убийства\" и, да се надяваме, Украйна ще разкаже на света подробностите на заговора за убийството на Аркадий Бабченко.", "date": "2018.06.12", "title": "Wall Street Journal: \"Руската корпорация за убийства\" (Russian Murder Inc) трябва да бъде спряна"}
{"url": "https://www.faktor.bg/bg/articles/obshtestvo/ulitsata/kade-shte-se-dyanat-balgarite-ako-belene-povtori-avariyata-v-chernobil", "text": "В България държавници и депутати все по-единно и целенасочено вървят към съгласие за осъществяване на строежа на АЕЦ „Белене“. Пред народа те изтъкват маловажни и изсмукани от пръстите си обяснения за неочакваното си решение да възобновят многократно отхвърляния през годините и обявен от мнозина за „корупционен“ проект.  Хората от своя страна се питат докъде ще доведе страната „русофилството“ на управниците й и дали то не е по-скоро „рубладжийство“. Повечето граждани изпитват тревога от възможното реализиране на мистериозната сделка. Въпреки това – объркани и обезверени, те не се включват активно в протестите против изграждането в родината им на  Затова пък учени от цял свят не са забравили за експлозията и пожара в АЕЦ „Чернобил“ през 1986 г., които и досега се считат за най-голямата ядрена катастрофа в историята на планетата Земя.               На 9 юни т.г. „Ню Йорк таймс“ публикувана статия под заглавие „След десетилетия и на огромно разстояние, Чернобилската катастрофа все още отравя млякото“ (“Decades later and Far Away, Chernobyl Disaster Still Contaminates Milk”). В нея учени от Научната лаборатория „Гринпис“ към британския Университет в Ексетър и от Украинския институт по селскостопанска радиология съобщават резултатите от последните си изследвания, оповестени първоначално в списанието „Енваиръмънт Интернешънъл“.  Тридесет и две години след чернобилската ядрена катастрофа кравите в Украйна, отдалечени на 140 мили – ще рече на 225 километра - от АЕЦ „Чернобил“, произвеждат мляко с опасно ниво на радиация. Деца и възрастни редовно пият това мляко и ако не се вземат мерки – проблемът ще продължи с десетилетия. В четиринадесет села в северозападна Украйна радиоактивното ниво на млякото е 12 пъти по-високо от допустимата от украинското правителство официална граница за деца и 5 пъти по-високо от тази за възрастни. Съзнавайки опасността, населението продължава да поема замърсената течност. Няма друг изход. Районът е беден. Семействата трябва някак си да се прехранват.     И преди са правени проучвания на кравешкото мляко в засегнатия от чернобилската катастрофа район. Това, което е ново в споменатото изследване е колко надалеч се простира отровата в млякото. И че степента на замърсяването му не намалява.  Причината е в изотопа – цизиум-137, който се задържа за дълго в почвата и уврежда растителността, която ядат кравите. Това води до ракови заболявания и тежки хронични увреждания у хората, които поемат тяхното мляко. Учените посочват, че проблемът може постепенно да бъде преодолян, ако в храната на кравите се добави определен химикал, използван при отравяния от тежки метали. Пречката обаче е в цената. За да се сведе нивото на радиация в млякото в допустимите граници в споменатите села – дом само на 800 души, са необходими 80 000 долара годишно.  Властите засега не предприемат нищо. Единственото решение за хората е да променят местожителството си.   чиято държава е близо шест пъти по-малка по площ от украинската, ако АEЦ „Белене“ повтори примера на АЕЦ „Чернобил“? И кой ще поеме вината и ще понесе наказанието за това, че България ще бъде унищожена. А народът й обречен за десетилетия напред на мъчителна смърт и на ужасяващи болести. Всъщност - съществува ли реципрочно наказание за престъпление от такъв мащаб?", "date": "2018.06.12", "title": "Къде ще се дянат българите, ако „Белене” повтори аварията в „Чернобил”?"}
{"url": "https://www.faktor.bg/bg/articles/v-sofiya-zapochva-debat-za-sblizhavane-na-zaplatite-v-stranite-ot-es", "text": "Дебат за сближаване на заплатите в страните от ЕС започва в София. Дискусията се стартира от Европейския индустриален и синдикален елит. Ще се обсъжда заплащането в мултинационалните компании в Източна и Западна Европа, влиянието на завишените екоизисквания към енергетиката и отражението върху индустрията, глобализацията.  Темата за сближаването на заплатите ще продължи през целия юни. На 21 и 22 юни в Резиденция „Бояна\" ще заседава Групата на работниците на Европейския икономически и социален комитет, ще участват над 120 синдикални лидери от Европа.", "date": "2018.06.12", "title": "В София започва дебат за сближаване на заплатите в страните от ЕС"}
{"url": "https://www.faktor.bg/bg/articles/sotsialnite-mrezhi-zavryaha-ot-kritiki-kam-salah-uchastval-v-tur-za-ovatsii-zaedno-s-kadirov", "text": "Асът на \"Ливърпул\" Мохамед Салах понася критики заради това, че приема поканата на чеченския лидер Рамзан Кадиров да отскочат заедно до стадиона в Грозни, където ги очакват хиляди фенове. Един от най-нашумелите футболисти в света едва бил пристигнал в Грозни за световното и Кадиров с лекота успял да го измъкне от хотела на \"фараоните\", уведомявайки го, че в лобито го чака \"много специален човек\", съобщава ClubZ.bg. Когато слязъл, видял Рамзан Кадиров с цял антураж. Двамата разменили няколко думи. Голмайстор № 1 на Висшата лига за миналия сезон бързо се съгласил да придружи Кадиров и компания за бърз \"тур за овации\" до стадиона, без да подозира, че всъщност прави безплатен пиар на чеченския лидер. След обиколка на арената, снимки и т. н. бил върнат в хотела. Не закъсняват обаче реакциите след тази прибързана постъпка на футболиста. В социални мрежи и в коментари в медии Салах е подложен на сериозна критика, че си е позволил да угоди на човек с репутацията на Кадиров. Както е известно чеченският лидер е един от най-доверените хора на руския президент Владимир Путин, известен със своя диктаторски подход на управление.  Рамзан Кадиров реално е собственик на \"Ахмад\" (Грозни), за който някога играеше Благой Георгиев (когато отборът се казваше \"Терек\"). Бившият национал бе един от любимците на Кадиров, който понякога му правеше скъпи подаръци.", "date": "2018.06.12", "title": "Социалните мрежи завряха от критики към Салах, участвал в \"тур за овации\" заедно с Рамзан Кадиров"}
{"url": "https://www.faktor.bg/bg/articles/sport/dve-ot-dashterite-na-naim-syuleymanoglu-ot-mediite-nauchihme-che-imame-sestra-v-yaponiya", "text": "След по-малко от месец - на 4 юли, предстои с прокурорско решение да бъде отворен гробът на легендарния щангист Наим Сюлейманоглу, който почина на 18 ноември м.г. Ексхумацията е с цел да бъдат взети проби за ДНК-анализ с цел доказване на бащинството на Сюлейманоглу на японката Секаи Мори, смятана за негова първородна дъщеря, предава БТА. Предстоящата ексхумация особено силно тревожи другите две дъщери на Наим Сюлейманоглу - Сезин и Есин. Спортистът не е сключвал брак с майка им Тюркян, но двете носят неговото фамилно име. Приживе покойният щангист избягваше да говори за личния си живот. Само най-близките му знаеха, че не е сключвал брак, но има общо четири дъщери. Сестрите Сезин и Есин и тяхната полусестра Нилай, която е от друга майка, за пръв път се появиха заедно на погребението на спортиста. Малко след това гръмна сензационната новина, че той има още една дъщеря, която е първородна и се казва Секаи Мори. Предполагаемата първородна дъщеря на Наим Сюлейманоглу е на 27 години и живее в Япония. Очаква се това лято тя да дойде в Турция. Майката на Секаи е японска журналистка. Двамата с Наим се запознават по време на Олимиадата в Сеул през 1988 г. След това японката идва да живее с Наим в Анкара, но след раждането на Секаи майката и дъщерята се връщат в Япония. Според някои твърдения баща и дъщеря не са се виждали след това, а според други - в даден период те общували, но после връзката им прекъснала. В интервю преди десетина години Сюлейманоглу бе казал, че има четири дъщери - две от една майка, а другите две от различни. Преди месец от публикации в турските медии стана известно, че Секаи Мори е завела дело за бащинство и в рамките на делото гробът на Наим ще бъде отворен, за да бъдат взети ДНК-проби. Предполага се, че тогава Секаи Мори също ще дойде в Истанбул. \"Баща ми не заслужава да се прави това, духът му ще се обърне в гроба\", казват със сълзи на очи сестрите Сезин и Есин. \"Цялата тази процедура много ни огорчи. Медиите пишат само за това, разстройваме се, че името му се тиражира само с такива новини в жълтите рубрики на вестниците\", допълват те. Сезин, която е по-голямата от двете сестри, споделя, че приживе баща им прекарвал доста време заедно с тях. \"Два-три пъти в годината ходехме на почивки заедно - в Анталия, Бодрум. Ходили сме и в България, родното място на баща ни, при баба. Когато бяхме заедно и някой поискаше да се снима с него, баща ни го отклоняваше - аз не съм Наим, аз съм неговият брат. Много се смеехме след това\", споделя тя. По думите на майка им Тюркян Наим признал бащинството на Сезин и Есин още с раждането им. Двете са с една година разлика, почти като близначки, поради което баща им ги наричал дъщеря 1 и дъщеря 2. Голямата била на седем години, когато майка им и баща им се разделили като двойка. С баща си обаче те продължавали да се виждат почти всяка седмица. Последната среща с него била в болницата, три дни преди той да склопи очи. \"Не се тревожете за мен, гледайте си училището, идвайте само когато нямате за учене\" - такава била повелята на бащата, разказва Сезин. \"Искаше да имаме професия, която обичаме, както той обичаше щангите. Последните му дни обаче бяха мъчителни, защото не можеше да говори, беше на апарати. Последния път, когато бяхме при него, поиска сладолед. Странно ми се стори, защото никога дотогава не бяхме го виждали да яде сладолед\", споделя още тя. Новината за съществуването на още една сестра, този път в Япония, дошла като гръм от ясно небе - изненадала ги, но повече ги стресирала новината, че гробът на баща им ще бъде отворен. \"Ние знаехме за кака Нилай (втората дъщеря на Наим) от Анкара, с която общуваме. Майка ни е казвала, че след моето раждане баща ни припознал бащинството и й дал името си. Но за японката не знаехме, майка също не е знаела, научихме, когато новината гръмна във вестниците\", казва Сезин. По думите на момичето твърденията, че покойният й баща заръчал да бъде намерена Секаи Мори и да бъде вписана като негова дъщеря не отговаря на истината. \"Казват, че баща ми бил дал ДНК-проба за бащинство в болницата. Ако е така, щяхме да знаем, защото ние постоянно бяхме в болницата. Или най-малкото щеше да ни каже\", споделя дъщерята. \"Ако действително беше направил завещание за японската девойка, ние щяхме да го изпълним. Както e признал бащинство на кака Нилай, защо да не го направи и за японката\". Сестрите посочват, че са разстроени от съобщенията в медиите, че те двете били против Секаи Мори да бъде припозната за тяхна сестра. Според тях по такъв деликатен въпрос се правят спекулации от хора, които приживе са се опитвали да станат близки на покойния им баща, но той не ги е допускал. \"Ние никога не сме виждали Секаи. Тя самата нито веднъж не се опита да ни потърси, дори името й научихме от медиите. Особено ни разстройва това, че не е изминала и година от смъртта на баща ни, а името му се свързва само с тази история. Сега ще се отваря гробът му, обидно е не само за нас, но и за кака Нилай. И най-вече за покойния ни баща, за неговата светла памет на легендарен щангист. Тази история засенчи успехите му, името му. За съжаление стигна се дотам,че когато напишете в Гугъл Наим Сюлейманоглу, се появява името на японската му дъщеря. Ние категорично няма да присъстваме на отварянето на гроба, не искаме да ни свързват повече с тази история\", заявяват сестрите. Според адвоката Азиз Демир, който е запознат с процеса, наследството на Наим Сюлейманоглу възлиза на 100 млн. долара. Това става ясно от извършен опис на имуществото му, включващо офис в Анкара, апартаменти в Анталия и Истанбул, земя в Маниса.", "date": "2018.06.12", "title": "Две от дъщерите на Наим Сюлейманоглу: От медиите научихме, че имаме сестра в Япония"}
{"url": "https://www.faktor.bg/bg/articles/obraha-poslanika-na-rusiya-v-rumaniya", "text": "В румънския град Сибиу джебчия задигнали портфейла си руският посланик Валери Кузмин, съобщава ТАСС. Посланикът се разхождал на 9 юни вечер с жена си в Сибиу, когато \"усетил леко докосване в областта на гръдния кош\", след което открил, че портфейлът му е изчезнал от джоба на ризата му, пише News.ro. В портфейла на дипломата имало 1250 леи (около $ 300), $ 250, както и дипломатическа карта - документ за самоличност и доказателство за дипломатическия статут на Кузмин, уточнява РИА \"Новости\". Първият руски дипломат в Румъния веднага е потърсил съдействие от градската полиция, както и от румънското министерство на външните работи. Започнало е  наказателно дело и разследване. Посолството на Русия е изразило задоволство от \"действията на румънските правоохранителни органи и реакцията на отдела за външна политика\". \"В периода от 8-10 юни в града са регистрирани осем сигнала за кражби (мобилни телефони и портфейли), обяснява градският инспектор на полицията в Сибиу. Той уверява, че наказателният следствен отдел в полицията, под ръководството на Прокуратурата в Съда на град Сибиу, издирват престъпниците.\" В Сибиу посланикът и съпругата му били, за да гледат спектакъла \"Три сестри\" на Новосибирския театър \"Червената факла\", който участва в  Международния театрален фестивал.", "date": "2018.06.12", "title": "Обраха посланика на Русия в Румъния"}
{"url": "https://www.faktor.bg/bg/articles/kultura/art-faktor/lazhichka-makedonski-katran-za-da-ne-sveti-istinski-zhelzniyat-svetilnik-na-talev", "text": "Вчера на сцената на Македонския народен театър за първи път бе изиграна пиесата „Железният светилник“ по едноименния роман на Димитър Талев. Роденият преди 120 години в Прилеп, като Димитър Палисламов е сред най-значимите и най-обичани български писатели. Поставянето на неговите творби в родната му Македония, след повече от половинвековна забрана е наистина значимо събитие. Очевидно Договорът за приятелство и сътрудничество започва да дава плодове. В много македонски средства са масово осведомяване, като Курир, Република online, A1on.mk, vesnik.com, vecer.mk… се появиха прекрасни рецензии за големия прилепчанин. „„Тези, които са чели знаят, че тежестта на неговите творби не се измерва само в написаните думи, но и в емоциите, които той така умело провокира, чрез своите редове. Откривайки своята душа и отдавайки цялата си творческа енергия, Талев оставя зад себе си творби с огромно значение и ненадмината трайност. Той търпеливо изпитва и отбелязва събитията, които пораждат бурни исторически развития в едно време изпълнено със съдби, които той успешно кара да оживеят. (...) В ,, Железният светилник '' както никой дотогава чрез измисления град Преспа, в който се развива действието по неповторим начин и с неизмерима любов той описва родния си Прилеп“. Но всички те сложиха и една   Лансираха една манипулация, която тотално обърква представите ни за автора на тетралогията \"Железният светилник\", \"Преспанските камбани\", \"Илинден\" и \"Гласовете ви чувам\", както и за времената които той описва. Талев беше определен като „двудомен“! Под това понятие не се разбира, че той е притежавал повече от една къща, а концепцията, че принадлежи на две различни култури! За всеки, който знае биографията на писателя и който прочете тетралогията става ясно, че Талев не е „двудомен“. Той посвещава живота си и творчеството си в борба за запазване на духовното и културно единство на своя „дом“, на своята култура, на своя народ! Димитър Палисламов отраства в родния си град Прилеп, завършва гимназия в Битоля, следва в Загреб и Виена, но се завръща в центъра на своя културен \"дом\", в българската столица. През 1927 година е привлечен като коректор във вестник „Македония“, който се оформя като орган на т.н. \"дясно\" крило на македонското движение, водено от Ванчо Михайлов. Това са хората, които до край отстояват българския характер на основното население в Македония. Когато по-голямата част от Македония е де факто присъединена към България през 1941 година, Талев не крие своето щастие! Прекарва дълги месеци в родния си Прилеп, макар основно да живее в столицата. Но от хода на Втората световна война скоро става ясно, че обединението на Македония и България е мимолетно! Предстои нова раздяла – може би за много дълъг период. Македонските интелектуалци реагират по различен начин на съдбата на Македония, която е предопределена много далеч от Скопие. Някои се опитват чрез „кодификация“ на македонския език да запазят колкото се може повече от автентичните български елементи на своите език и култура. Димитър Талев не е от тях. Той се заема с титаничното усилие, да опише на литературен български език драматичните събития на своя край. Така   пък било то само и в литературата! След съветската окупация на България, тезата, че македонците не са част от българския народ, а един от югославските народи е наложена не само в югославска Македония, но и в България. Талев има смелостта да се възпротиви и е обявен за „великобългарски шовинист“. Талантливият писател прекарва няколко години в Софийския затвор, в концлагера „Куциян“ и в „трудово-изправително селище“ в Бобовдол. Здравето му рухва и той е на прага на смъртта когато през 1948 година е освободен, но със семейството си е изселен в Луковит. Там той пише първите три романа от тетралогията. Разказва за семейството на Стоян и Султана Глаушеви, оженили се в тъмните времена на 30-те години на 19 век. Действието продължава по време на борбите за български църкви и училища. По блестящ начин Талев разказва как българите от етническа група, която знае за себе си само че не са гърци, турци, или власи се превръщат в народ, който иска сам да изкове съдбата си! Последва еуфорията от подписването на Санстефанския мирен договор и покрусата от решенията на Берлинския конгрес, които оставят Македония в рамките на Османската империя с едни голи обещания за реформи. Както безброй други семейства Глаушеви също се разделят физически. Единият син на Стоян и Султана, Кочо заедно със семейството си се преселва в свободна София. Другият син, Лазар – трогнат от думите на майка си, че в Преспа ще останат само техните гробове, решава да остане! Семейството на Кочо дава своя принос за изграждането на съвременна България. Лазар се запознава с Даме Груев и се включва в революционната борба. Талев описва правдиво революционната организация. Тя е безспорно етнически българска, но все повече разбира, че македонските българи не трябва да разчитат на „Угоре“, а на себе си! Не историческият Гоце Делчев, а литературния му образ в „Илинден“ изрича паметните думи, че който работи за интересите на Сърбия, Гърция, или България, може да е добър сърбин, грък, или българин, но не и добър македонец... Талев представя правдиво Илинденското въстание като кулминация на българското Възраждане, но и като начален етап в събитията, които довеждат до разкъсването на българския народ. Описва с болка началото на отчуждаването на македонците от България и появата на нови пропаганди. Наред със старата гръцка пропаганда се появява и нова – сръбската. Един от героите на „Илинден“ повтаря, че в Преспа щели да дойдат сърбите и че народът всъщност бил сръбски... В края на 50-те години на 20 век България променя политиката си по Македонския въпрос. Талев е реабилитиран, романите му са публикувани и стават любимо четиво на няколко поколения българи. След 1991 година \"Железният светилник\" и \"Илинден\" са публикувани в Македония на македонски език. Синът и внукът на Талев не изразиха своето недоволство! Според сина на Талев Бранислав, баща му е реагирал остро на създаването на македонския език! А Внукът на Талев Климент пряко обвини македонските издатели във  По мое скромно мнение, творчеството на Талев трябва да стане достъпно и за тези днешни македонци, които изпитват затруднения да го прочетат в оригинал. Не само за да се насладят на неговия гений, но и за да разберат и усетят драмата при която един народ е разделен, за да се формират век по-късно два народа. Творчеството на Талев принадлежи и на двата народа, но той не е „двудомен“, защото по времето когато е бил формиран като личност все още е имало само един народ! Разместването на тектоничните геополитически плочи, които разделят потомците на Кочо и Лазар се оказват по-могъщи дори от таланта на Димитър Талев, на Александър Балабанов, на Любомир Милетич и на безброй други интелектуалци, които отчаяно се борят за запазване на единството на тогавашния български народ. Днес хората от двете страни на Осогово са доста различни от своите предци от преди 100 години. Логично е те да се различават и един от друг. Но ако искаме да изградим искрено приятелство, трябва  Представянето на „Железният светилник“ в Скопие и други македонски градове е важна стъпка в това начинание. Внушенията, че Талев (и безброй други негови сънародници) е бил „двудомен\", не спомага нито за неговото разбиране, нито за искреното приятелство!", "date": "2018.06.12", "title": "Лъжичка катран, за да не свети истински „Железният светилник” на Талев"}
{"url": "https://www.faktor.bg/bg/articles/borisov-se-sreshtna-v-izmir-s-turskiya-si-kolega-binali-yaldaram", "text": "Премиерът Бойко Борисов се срещна в Измир с турския си колега Бинали Йълдъръм. Това съобщи самият Борисов в профила си във Фейсбук.  Срещата е в отговор на поканата на министър-председателя на Турция Борисов да бъде гост на церемонията за откриването на трансанадолския газопровод ТАНАП.  Българо-турската газова връзка може да бъде открита в края на месец юни. Това стана ясно по време на разговора. След разширяването на газопровода за Турция в участъка между компресорна станция „Лозенец” и очистно съоръжение «Недялско»  ще бъдат увеличени възможностите за транзитиране на природен газ през връзката  от 14 млрд. куб. м до 15,7 млрд. куб метра годишно. Освен това ще може да се транзитира природен газ и в реверсивна посока - от Турция към България. „Отношенията между България и Турция са специални и ние сме пример за добри съседи, които си помагат и се уважават“, каза българският министър-председател. Двамата премиери отбелязаха със задоволство ръста в икономическите отношения между България и Турция. Традиционно добре се развиват и връзките в туризма. „Дори и от различни религии, трябва да живеем в мир заради народите си. Заради това аз на всички срещи по Западните Балкани повтарям думата “мир”“, подчерта Бойко Борисов. Като пример за тези отношения двамата посочиха реставрацията  на църквата «Св. Стефан» в Истанбул. Турският премиер Бинали Йълдъръм поднесе  съболезнования за катастрофата с българските военни пилоти край Пловдив. В българската делегация, водена от премиера Бойко Борисов, са включени вицепремиерът Томислав Дончев и министърът на икономиката Емил Караниколов, който ще остане на откриването трансанадолския газопровод ТАНАП. След церемонията министър-председателят и водената от него делегация ще отлетят за Държавата Израел.", "date": "2018.06.12", "title": "Борисов се срещна в Измир с турския си колега Бинали Йълдъръм"}
{"url": "https://www.faktor.bg/bg/articles/spad-ot-5-na-ruskite-zapisvaniya-za-pochivka-u-nas", "text": "Министърът на туризма Николина Ангелкова съобщи пред журналисти при началото на петата годишна среща на Националния борд по туризъм, че към момента има спад от 5% на руските записвания за почивка в България спрямо същия период на минала година. Това не е крайна цифра и мисля, че общо за целия сезон ще имаме спад не повече от 3 - 4 процента, максимум от 5 на сто, коментира тя. Ангелкова допълни, че ситуацията е динамична и посочи, че има уверения от руска страна, че България продължава да е на едно първите пет места като предпочитана дестинация за руските туристи. Голямо влияние върху избора на страна за почивка за руските туристи оказва предлаганата цена и в това отношение Турция изключително много ни конкурира, отбеляза министърът. Ангелкова посочи, че и това лято ще има наети сезонни работници - основно от Украйна, Молдова, Беларус. Има и от Азия, но значително по-малко, каза министърът. Миналата година сезонните работници са били 3200, а тази година се очаква те да са между 5000 - 5400 души, допълни тя и уточни, че разчетите са на база на заявките на работодателите.", "date": "2018.06.12", "title": "Спад от 5% на руските записвания за почивка у нас"}
{"url": "https://www.faktor.bg/bg/articles/kak-i-ot-kogo-pechelyat-bankite-v-balgariya", "text": "България е единствената страна-членка на ЕС, която и досега не е създала институцията „финансов омбудсман“, за да защити правата на потребителите на финансови услуги. Много дребни вложители и кредитополучатели имат усещането, че банките произволно им диктуват своите условия. В случая е необходима намесата на Централната банка (БНБ), която досега видимо не оказва достатъчно действен контрол над търговската политика на банките спрямо техните клиенти. Банка ДСК ЕАД, която се стреми да бъде „социално ангажирана“, от януари тази година въведе такси за предоставяните услуги на хората с тежки увреждания, които са освидетелствани с решения на ТЕЛК. Всички трансфери на помощи и интеграционни добавки за тези хора се правят по изрично нареждане на социалните служби именно през клоновете на ДСК. Като пример може да послужи непроменяната от десетилетия „интеграционна добавка“ за хората в неравностойно положение, която възлиза на около 20 лева на месец. Наравно с всички социални преводи, сега вече и тя се облага от ДСК с такси за „поддръжка на сметка“ и за „теглене от каса\", свидетелстват служители от клоновете на банката. Сумите, които банката прибира от хората с увреждания, получаващи интеграционни добавки, възлизат на близо една пета от стойността на самите добавки. Клиентите на ДСК, които са освидетелствани с решения на ТЕЛК, са около 100 000 души. Така излиза, че само въведените от 1 януари насам минимални ежемесечни такси от 3,50 лева за клиентите с официално признати увреждания носят на банката 4,2 милиона лева годишно. На хората, които възразяват срещу неочаквано наложените им нови такси, банковите служители предоставят писмено разяснение, в което обаче липсват основанията за това нововъведение. Липсва и персонално предварително уведомление за готвени или вече влезли в сила едностранни промени в събираните лихви, такси и комисиони, каквато е международната практика. За да получат засягащата ги информация, клиентите на банките трябва или да проверят в интернет, или да отидат лично в банката. Изпълнителната директорка на ДСК Диана Митева разяснява сериозните социални ангажименти, които банката носи върху плещите си покрай обслужването на хората с увреждания. По нейните думи, ръководството непрекъснато мисли как с нови и все по-достъпни банкови услуги да облекчи нерадостната съдба на тези хора. „Нетният доход на ДСК от лихви, такси и комисиони през 2016 година е бил 663 милиона лева. През 2017 той е спаднал до 607 милиона лева“, твърди Митева. Предоставената от нейно име информация обаче е доста обща. Оказва се, че падат доходите само от лихвите, докато приходите от такси и комисиони през 2017 бележат увеличение с почти 7% спрямо 2016 година. ДСК не възнамерява да върне привилегиите за хората с увреждания, съществували до края на миналата година, става ясно от отговора на Митева. Вместо това тя смята да предложи на Управителния съвет да бъде проведено обучение на банковите служители как да насочват потърпевшите към по-щадящи начини за справяне с все по-скъпите услуги на банката. Международният финансов експерт Любомир Христов, който е бил съветник на директора на Световната банка, вижда драстична неравнопоставеност между банките и техните клиенти в България. „Банките в България са оставени да правят каквото си искат със своите клиенти. И за това е виновен могъщият им картел с политиците и медиите. Надзорът на БНБ би трябвало много по-активно да пресича своеволията в търговската политика на банките спрямо техните клиенти“, казва известният финансист. Неговите седем предложения за подобряване на защитата на клиентите на банките, внесени още преди пет години, все още остават без отговор от политиката. Христов предлага например да се забрани на банките едностранно и без предварително предупреждение да променят условията по вече сключени договори във вреда на клиентите им. Според него под забрана трябва да се поставят и всички подвеждащи и измамнически практики, а нарушителите да се наказват с глоби, достигащи половината от годишните печалби на банките. От ключово значение е и създаването на институцията „финансов омбудсман“, която да решава по извънсъдебен път споровете между банките, смята Христов. България е в стагнация, но печалбите на повечето банки растат постоянно - не защото са подобрили обслужването на клиентите си, а защото са ги поставили на колене, твърдят експерти. С двама от тях разговаря Николай Цеков. (01.10.2016) „Публична тайна е, че управници, депутати, магистрати и водещи журналисти взимат банкови кредити при преференциални условия“, твърди експертът на Българския финансов форум Георги Атанасов. Случаят КТБ е азбучен пример за обвързаност между банкери и политици. Банките са и сред най-щедрите рекламодатели в българските медии. Затова критични материали за дейността им са като бяла врана в печатните и електронните издания, категорични са Христов и Атанасов. В световен мащаб лихвите вече от доста време са на много ниско равнище. Българските банки обаче ежегодно бележат рекордни печалби. Наблюдатели смятат, че банките налагат нови и все по-високи такси и комисиони върху услугите именно с цел да компенсират загубите от лихви и от евентуални слабости в областта на банкирането. Понастоящем доходите от такси достигат половината от приходите на българските банки. Ето някои от тези такси: за внасяне и теглене на пари в брой, за плащане на комунални услуги и данъци, за преводи към трети лица и между отделните сметки на самите потребители, за разглеждане на искане и за усвояване на кредит, за поддържане на сметка. От няколко месеца се води интензивен дебат доколко влизането в еврозоната ще помогне на икономиката и финансите в България. Но преди това страната трябва да изпълни едно условие, поставено и от Европейската централна банка: българската банкова система да бъде поставена под надзора на създадения преди шест години Европейски банков съюз, в който членуват всички страни от еврозоната. Според Георги Атанасов, членството в този съюз е последното нещо, което българските банки биха искали да се случи: „Поставянето им под европейски надзор означава да излязат на бял свят кирливите ризи на банкирането в България. И за миг не си помисляйте, че в Европейската централна банка нямат представа какво се върши в българските банки. Липсва им само конкретната информация, с която ръководствата на българските банки да бъдат, образно казано, „заковани“. Именно данните, получени в хода на проверките на европейския банков надзор, биха могли да послужат за доказателство и за последващи санкции срещу определени банки, които вече десетилетия нарушават закона, докато БНБ си затваря очите. По мое мнение, това е една от причините Централната банка на България да не полага усилия за въвеждане на еврото в страната“, заключава финансистът Георги Атанасов.", "date": "2018.06.12", "title": "Как и от кого печелят банките в България"}
{"url": "https://www.faktor.bg/bg/articles/kakvo-shte-stane-s-proekta-belene-vsichki-investitori-iskat-darzhavni-garantsii", "text": "Всички инвеститори, които са заявили интерес, са поискали държавни гаранции. Защо- защото толкова години правителства си сменят позициите по проекта. Това каза лидерът на БСП Корнелия Нинова в ефира на \"Дарик\". „Управляващите претендират АЕЦ „Белене“ да се направи без държавни гаранции, ние бихме искали да има някакви държавни гаранции. Това е въпрос на разговори с инвеститори, които проявяват интерес“, заяви тя. „Не става въпрос за строеж на каквото и да е- това е атомна електроцентрала. Това е част от националната и енергийна сигурност на България“, аргументира позицията си червеният лидер и допълни:„Не искаме държавно гарантиране на изкупуването на тока след построяването на централата, какъвто е случаят с „Марица Изток“. А инвеститорът да има гаранция, че държавата държи на проекта и стои зад него“.  „Кой инвеститор ще тръгне да влага толкова пари в проект, за който няма сигурност, че държавата стои зад строителството“, риторично попита Корнелия Нинова.", "date": "2018.06.12", "title": "Какво ще стане с проекта \"Белене\": Всички инвеститори искат държавни гаранции"}
{"url": "https://www.faktor.bg/bg/articles/evrodeputat-momchil-nekov-moderniziraneto-na-obrazovanieto-e-neshto-koeto-ne-mozhem-poveche-da-otlagame", "text": "Модернизирането на образованието е нещо, което не можем да продължаваме да отлагаме. Живеем във време, в което новите технологии и дигитализацията се развиват с бързи темпове и образователните системи трябва да бъдат в крак с тези развития. В противен случай нашите учебни заведения ще продължават да произвеждат бъдещи безработни и кадри, които не владеят уменията на 21-ви век. Това заяви евродепутатът от Групата на Прогресивния алианс на социалистите и демократите в ЕП Момчил Неков при обсъждане на доклада \"Модернизиране на образованието в ЕС\" на пленарната сесия в Страсбург. „Когато говорим за модернизиране на образованието, това не трябва да се разбира като обновяване на материалната база на учебните заведения и закупуване на модерна техника. Важно е да сме в крак с новите технологии, но те не гарантират на подрастващите, че ще могат да усвояват по-добре знания, умения и компетентности.  Резултатите от Международното изследване PISA показват, че наличието на модерна дигитална инфраструктура не повишава резултатите на учениците. И това не е изненадващо.“, изтъкна Неков.", "date": "2018.06.12", "title": "Евродепутатът Момчил Неков: Модернизирането на образованието е нещо, което не можем повече да отлагаме"}
{"url": "https://www.faktor.bg/bg/articles/borisov-pristigna-v-tel-aviv-za-uchastie-v-sesiyata-na-amerikanskiya-evreyski-kongres", "text": "Българската делегация, водена от премиера Бойко Борисов кацна в Израел. В Ерусалим премиерът Борисов ще проведе среща с председателя на Американския еврейски комитет (АЕК) Дейвид Харис. По-късно Бойко Борисов ще участва в пленарната сесия на Глобалната конференция на Американския еврейски конгрес. Българският министър-председател бе посрещнат от Н. Пр. г-жа Ирит Лилиан, извънреден и пълномощен посланик на Държавата Израел в Република България. В нашата делегацията влизат още вицепремиерът Томислав Дончев, министърът на образованието и науката Красимир Вълчев, Димитър Михайлов - извънреден и пълномощен посланик на Република България в Държавата Израел, кметът на София Йорданка Фандъкова, Румяна Бъчварова - началник на политическия кабинет на министър-председателя и Георг Георгиев, заместник-министър на външните работи, както и представители на Българската православна църква и на еврейската общност в България.  В програмата на Бойко Борисов е предвидена среща с президента на Световния еврейски конгрес Роналд Лаудер. Утре в Йерусалим премиерът ще проведе разговори с израелския министър-председател Бенямин Нетаняху, с президента Реувен Ривлин и с лидера на опозицията Исаак Херцог. На тях ще бъде направен преглед на двустранните отношения в областите от взаимен интерес, включително в сферата на сигурността и борбата с тероризма, и ще бъдат обменени мнения по международни и регионални теми.  Бойко Борисов и българската делегация ще бъдат приети и от Патриарха на Ерусалим Теофилос Трети. Те ще имат среща и с българската общност в Тел Авив, за която концерт ще изнесе ансамбълът на Николина Чакърдъкова.  В Рамала делегацията, водена от министър-председателя Бойко Борисов, ще разговаря с премиера на Палестина Рами Хамдала за възможностите за разширяване на двустранното сътрудничество и за Близкоизточния мирен процес.", "date": "2018.06.12", "title": "Борисов пристигна в Израел за участие в сесията на Американския еврейски конгрес"}
{"url": "https://www.faktor.bg/bg/articles/dyasnata-raka-na-tsipras-skochi-sreshtu-sporazumenieto-za-makedoniya", "text": "Лидерът на младшия партньор в коалиционното правителство на Гърция обяви, че ще гласува против предложения компромис за името в спора със съседна Македония, оставяйки левия премиер Алексис Ципрас да търси подкрепа от политически противници.  Министърът на отбраната Панос Каменос, чиято дясна партия \"Независими гърци\" е партньор в правителството на Ципрас, подчерта, че ще се противопостави на споразумение при гласуване в парламента. В продължаващия от десетилетия спор Гърция иска бившата югославска република да промени или да модифицира името си, за да се избегнат всякакви претенции към територията и древното наследство на гръцкия регион Македония - родно място на древния цар Александър Велики. Гръцките опоненти на сделката посочват, че модифицирането на името няма да промени много положението. Решение на спора ще позволи Гърция да отмени възражението си срещу присъединяването на Македония към НАТО и Европейския съюз.  Днес се очаква Ципрас и македонският премиер Зоран Заев да постигнат окончателна договорка за името Северна Македония.", "date": "2018.06.12", "title": "Дясната ръка на Ципрас скочи срещу споразумението за Македония"}
{"url": "https://www.faktor.bg/bg/articles/tsvetanov-ogorchen-za-sabitiyata-v-parlamenta-sled-avio-tragediyata", "text": "Мислех, че всички ще замълчим и ще отдадем почит на загиналите в трагичния инцидент в Крумово, но за голямо съжаление той предизвика политическо противопоставяне. Това каза председателят на ПГ на ГЕРБ Цветан Цветанов по време на брифинг в Народното събрание, предава \"Фокус\". “С всичко това, което днес се изговори се цели нажежаване на политическото напрежение и остро противопоставяне на секторните политики“, посочи Цветанов. Той допълни, че си е помислил, че всички ще замълчат и всички отговорни институции ще отдадат почит на загиналите във вчерашния трагичен инцидент.  „За голямо съжаление един такъв трагичен инцидент може да предизвика политическо противопоставяне. В тази посока преди да дадем отговор на всичко това, което беше зададено като дневен ред от опозицията и президента Радев, изказваме съболезнования на близките на загиналите пилоти“, каза Цветанов.", "date": "2018.06.12", "title": "Цветанов огорчен за събитията в парламента след авио трагедията"}
{"url": "https://www.faktor.bg/bg/articles/novini/svyat/ek-uvelichava-byudzheta-za-migratsiya-i-ohrana-na-granitsite", "text": "Европейската комисия предложи днес в бюджета на ЕС за 2021-2027 г. почти тройно увеличение на средствата за справяне с миграцията и за управление на границите. Предвижда се новият бюджет по тези пера да бъде 34,9 милиарда евро, вместо 13 милиарда евро, както бе досега. Предлага се създаване на нов фонд за управление на границите, а Европейската гранична служба да бъде укрепена с още около 10 000 граничари. ЕК предлага 21,3 милиарда евро да бъдат разпределени за управление на границите, а граничният фонд да разполага с над 9,3 милиарда евро. С тези средства ще бъдат осигурени постоянни проверки по границите, ще бъдат въведени нови информационни системи, ще бъдат спирани и залавяни опасни хора, ще бъдат предприемани действия по търсене и спасяване по море. Предвижда се 4,8 милиарда евро от новия фонд да бъдат за дългосрочно финансиране на мерките за управление на границите и визовата политика. Всяка държава от ЕС ще получи по пет милиона евро, а останалата част от средствата ще бъде разпределена според обема на работата, миграционния натиск и равнището на заплахата по външните сухопътни граници (30 на сто), по външните морски граници (35 на сто), летищата (20 на сто) и консулските служби (15 на сто). ЕК предлага 3,2 милиарда евро да послужат за целенасочена подкрепа за държавите и за посрещането на неотложни нужди. За по-добро оборудване за митнически проверки по външните граници са предвидени 1,3 милиарда евро. Над 12 милиарда евро ще послужат за подобряване на европейската гранична служба. Комисията предлага средствата по фонд \"Убежище и миграция\" да бъдат увеличени с 51 на сто - до 10,4 милиарда евро. Фондът ще подкрепя усилията за приобщаване на законните мигранти, за пресичане на незаконната миграция и за връщане на мигрантите без основание за престой в ЕС. От посочената сума за предоставянето на убежище ще бъдат разпределени 30 на сто, за законната миграция и приобщаването още 30 на сто, а останалите 40 процента ще послужат за борба с незаконната миграция и за връщането на незаконни мигранти. Общо 4,2 милиарда евро ще бъдат предвидени за дейности като разселването на мигранти. Според отделно предложение почти 900 милиона евро ще бъдат предназначени за допълнително укрепване на новата европейска агенция в областта на убежището.", "date": "2018.06.12", "title": "ЕК увеличава бюджета за миграция и охрана на границите"}
{"url": "https://www.faktor.bg/bg/articles/novini/balgariya/vlizame-v-bankoviya-sayuz-i-chakalnyata-na-evroto", "text": "\"България ще кандидатства едновременно за т.нар. чакалня на еврозоната и банковия съюз\", съобщи финансовият министър Владислав Горанов и добави, че през следващите дни предстои български експерти да се срещнат с представители на Европейската централна банка, за да се обсъди как страната ни да се едновременно към банковия съюз и ERM2.  До момента нито една държава не се е присъединявала едновременно към ERM 2 и банковия съюз. Ето защо се водят разговори с Европейската централна банка на експертно ниво в тази посока. \"И през следващите дни ще има голяма експертна българска делегация в ЕЦБ, която продължава да работи по тази тема изключително интензивно. Крайният резултат, така поне както аз си го представям, е че до 1 година ние ще можем едновременно да влезем в близко сътрудничество с банковия съюз и ERM 2\", прогнозира Горанов, който е категоричен, че с приемането на еврото, България ще има валутен суверенитет, тъй като ще имаме участие при решения, свързани с паричната политика на ЕЦБ.  \"А доверието към страните, които са в периферията, извън еврото, е по-различно, отколкото към тези, които са влезли в зоната на единната валута\", подчерта още финансовият министър. Горанов изрази надежда, че ще влезем в еврозоната до няколко години.", "date": "2018.06.12", "title": "Горанов: България ще кандидатства едновременно за чакалнята на еврозоната и банковия съюз"}
{"url": "https://www.faktor.bg/bg/articles/valentin-radev-ne-vizhdam-osnovanie-da-podavam-ostavka", "text": "\"Аз си гледам добре работата добре. На БСП работата й като опозиция е да иска оставки. Но не виждам основание да подавам оставка!\"  Това заяви министърът на вътрешните работи Валентин Радев в предаването \"Лице в лице\" по БТВ - часове, след като на съвещание на Изпълнителното бюро на социалистите бе решено левицата да иска нов вот на недоверение, заради \"несправяне на МВР с престъпността\".  \"Виждам амбицията на всички около мен, дано имаме време да направим всичко добро, което сме решили\", допълни Радев. \"Ще подам оставка, ако не мога да се справя. Аз обаче знам, че мога!\", отсече той. Валентин Радев коментира и случай със убийството на избягалия от затвора рецидивист Владимир Пелов. \"Има много забележки по случая с Владимир Пелов. Много от нещата не могат в момента да бъдат казани, защото се води досъдебно производство. Хората са прави да се възмущават от фактите, които са чули. Колегите са били по следите му и на крачка да го заловят. След като заловим другия избягал затворник нещата ще бъдат казани\", увери министърът. „Ще има промени в МВР след този случай, но чакам анализа“, допълни той. „Трябва да се вземат мерки, но не само заради случая \"Пелов\", каза министърът на вътрешните работи. \"Днес взехме четири мерки за Ботевград, за да успокоим хората. Там има недостатъчна сигурност и доверие към органите на реда\". Хората са се страхували да уведомят полицията. Това показва, че няма доверие не само в органите на реда, а и в държавата. След като е станало всичко, е лесно да се разсъждава. Имало е сигнали, които е нямало как да доведат полицаите до квартирата на Пелов“, разясни министър Радев. На въпрос дали Марио Панчев е бил агент на МВР, министър Радев не пожела да отговори. „Не коментирам личности, а дейности“. Той отказа да отговори дали е бил агент, защото подобни хора помагат на полицията. „Опитвам се да прочета всички мотиви на опозицията за искане на оставка и да се поправя. Посоката, която сме избрали е вярна и правим добри неща. На този пост съм само от една година. Смятам, че с всички колеги работя добре и се справяме. Служителите работят, стараят се. Сменяме хората, които не са достатъчно активни“, посочи Валентин Радев. Той коментира и старите неразкрити случаи. \"Рано или късно правосъдието ще ги застигне. По-добре е по-рано, но е важно да се случи. Вече нямаме случаи на отвличане. Има баланс, аз го усещам. Разследванията вървят\". „Много трудно разкриваме телефонните измамници. Стават изобретателни, местят се в Румъния. Как може хората да им се доверяват. Нещо положително е, че се повишава доверието в МВР“. „Едно от най-откритите министерства сме ние, въпреки, че сме МВР“, каза още Валентин Радев.", "date": "2018.06.12", "title": "Валентин Радев:  Не виждам основание да подавам оставка"}
{"url": "https://www.faktor.bg/bg/articles/novini/svyat/zetyat-na-ispanskiya-kral-vliza-za-5-godini-v-zatvora", "text": "Върховният съд на Испания постанови, че Инаки Урдангарин, зет на испанския крал Фелипе Шести, е виновен в измама и укриване на данъци, както и в други престъпления, но го оправда по обвинението в подправяне на документи. Магистратите потвърдиха присъдата от близо шест години затвор за съпруга на принцеса Кристина Иняки Урдангарин, макар че я намали с пет месеца, предаде Асошиейтед прес, цитирана от БТА. През 2016 г. съдът от по-долната инстанция в Палма де Майорка призна Урдангарин за виновен в злоупотреба с публични средства, с власт, измама, укриване на данъци и търговия с влияние. Върховният съд потвърди и решението, според което принцеса Кристина се е облагодетелствала от престъпленията на съпруга си. Разпоредено беше тя да плати глоба. Предстои съдът от по-долната инстанция да реши кога Урдангарин трябва да влезе в затвора.", "date": "2018.06.12", "title": "Зетят на испанския крал влиза за 5 години в затвора"}
{"url": "https://www.faktor.bg/bg/articles/shok-zaklaliyat-15-godishna-rumanka-v-germaniya-se-okaza-balgarin-a-ne-turchin", "text": "17-годишен български гражданин, заподозрян за убийство на 15-годишно момиче в парк в град Фирзен, се предаде на властите.  Това съобщи говорителят на полицията в Мюнхенгладбах Избела Ханен. Обществеността във Федералната република беше шокирана вчера от вестта, че посред бял ден смъртоносно е била намушкана 15-годишната Юлиана, която е от румънски произход. Според първоначалната версия се смяташе, че извършителят на криминалното деяние е турчин.  Полицията започна разследване на убийството, като чрез медиите търсеше повече информация от очевидци. Българинът, заедно с адвокатката си, днес доброволно е отишъл в полицията. Изабела Ханен заяви още, че предполагаемият извършител живее отдавна в Германия със семейството си. Подробностите за причините за кървавото деяние още се разследват. След като е била наръгана е била откарана в болница, но там е починала от раните си. Все още не е ясно дали тя е имала двойно гражданство   Бездомници от парка разказали, че във фаталния ден тя отишла при тях с думите: „Умирам, умирам“ на немски и след това се строполила на земята. Те повикали полицията.  През последните месеци в Германия няколко момичета станаха жертва на убийства.  В Ирак беше задържан 21-годишен мъж, опитал да се укрие от правосъдието на Федералната република, след като изнасилил и удушил 14-годишно момиче. Темата за миграцията и политиката за предоставяне на убежище в Германия в момента е широко обсъждана и занимава най-високите етажи на властта в страната.", "date": "2018.06.12", "title": "Шокиращо: Заклалият 15-годишна румънка в Германия се оказа българин, а не турчин!"}
{"url": "https://www.faktor.bg/bg/articles/novini/svyat/ukrayna-vnese-v-sada-v-haga-hilyadi-dokumenti-dokazvashti-uchastieto-na-rusiya-vav-voynata-v-donbas", "text": "Международният съд на ООН в Хага прие от Украйна Меморандум за нарушенията на Международната конвенция за забрана за финансиране на тероризма и Конвенцията на ООН за ликвидиране на всички форми на расова дискриминация. Става дума за допълнителни материали към иска, подаден на 16 януари. \"Днес Руската федерация получава от нас своеобразен \"подарък\" (12 юни е Ден на Русия). Той тежи около 90 кг, състои се от  17 500 страници текст в 29 тома\", написа в Twitter министърът на външните работи на Украйна Павел Климкин. \"С тази стъпка Киев се опитва да получи признание на международно ниво за ролята на Русия в Донбас и Крим, за да може впоследствие да привлече Москва под отговорност\", поясни президентът на Украйна Петро Порошенко.  Припомняме, че на 16 януари тази година Украйна подаде в Международния съд на ООН иск, в който обвинява Русия в нарушаване на Конвенцията за противодействие на финансирането на тероризма. На 19 април Съдът частично удовлетвори иска, като постанови, че Русия трябва \"да се въздържа от нарушаване на правата на кримските татари и да осигури образование на украински език в Крим.", "date": "2018.06.12", "title": "Украйна внесе в съда в Хага хиляди документи, доказващи участието на Русия във войната в Донбас"}
{"url": "https://www.faktor.bg/bg/articles/zhandarmeriya-blokira-ugarchin-sled-romska-svada-s-nozhove-i-bradvi-v-uchilishteto", "text": "Трима пияни роми са нападнали работници в СУ \"Св. св. Кирил и Методий\" в Угърчин, съобщиха от Областната дирекция на полицията в Ловеч. Нападателите са от Угърчин и са на 23, 28 и 32 години. Двама от тях са задържани, уточнява dir.bg. Инцидентът е станал около 13 часа вчера. Нападателите са извадили ножове и брадви срещу работниците, ремонтиращи външната ограда на училището, съобщи директорът на учебното заведение Олга Петрова. Те са се опитали да проникнат и в сградата на училището, като са счупили стъклопакета на една от вратите, но били удържани и в последствие избягали. Няма пострадали деца, въпреки че дворът и училището били пълни с ученици. Двама от работниците са с леки наранявания. От полицията в Ловеч съобщиха, че освен работниците в училището, ромите са нападнали и възрастен мъж в дома му, а след това и жена. От Центъра за спешна медицинска помощ в Ловеч информираха, че възрастните хора са и охлузни рани. Полицаи опазваха реда в града през цялата нощ. Входовете на Угърчин се охраняват от части на жандармерията. Заместник-кметът на Угърчин Мария Динова поясни късно снощи, че обстановката в града е спокойна. Според източници на БНР обаче, след инцидентите напрежението е ескалирало с цел отмъщение и затова се е наложило да се търси съдействие от жандармерията. Младежи от града разказаха, че ромските своеволия са често явления, пострадалите са много, но извършителите остават безнаказани. „Циганинът се е напил, влиза в едно заведение, ти го гониш, защото е пиян, и започва да прави проблеми. Той ти вади нож и те дупчи. В училището влиза с нож. В кафето заплашват кръчмаря с нож - взимат една каса с бира и оборота, и си тръгват. И къде е тази полиция? Тичат да дупчат шефа на полицията… Каква е тази държава?“, допълни един от тях.", "date": "2018.06.12", "title": "Угърчин настръхна: Роми атакуват с ножове и брадви местното училище"}
{"url": "https://www.faktor.bg/bg/articles/prokuraturata-proveryava-dogovori-mezhdu-sportnoto-ministerstvo-i-oglavyavanata-ot-tseko-minev-federatsiya-po-ski-za-dlazhnostni-prestapleniya-i-bezstopanstvenost-pr", "text": "Прокуратурата проверява данни за неправомерно изразходване на cpeдcтвa oт дъpжaвния бюджeт пo дoгoвopи мeждy Бългapcĸaта фeдepaция пo cĸи и Mиниcтepcтвoто нa млaдeжтa и cпopтa, това съобщи пресцентърът на прокуратурата. Оттам уточняват, че проверката е по материали от сигнал на партия \"Зелените\" до главния прокурор Сотир Цацаров, свързан с нарушения около концесионния договор за Национален парк \"Пирин\". Престъпленията, за които държавното обвинение е открило данни, са длъжностни престъпления и безстопанственост при сключването на договори между спортното министерство и оглавяваната от Цеко Минев федерация по ски, предаде БНР. Разпоредената от главния прокурор проверка на СГП идва след твърдения на \"Зелените\" от февруари тази година, че финансирането на състезанията от световната купа по ски, организирани от федерацията на Минев, надхвърля таксите, плащани на държавата за ползването на ски зоната в Банско. В сигнала се изнасят и данни за нарушения на концесионния договор за парк \"Пирин\" от страна на дружеството \"Юлен\". Въз основа на проверка на прокурор от ВКП, Сотир Цацаров предлага на премиера Бойко Борисов да бъде коригирана концесията на \"Юлен\" за ски зоната в Банско в съответствие с действащия от 1 януари Закона за концесиите. От пресцентъра на държавното обвинение съобщават още, че започва служебна проверка на постановените в края на 2001 година прокурорски откази за разследване за нарушения на концесионния договор за ски зоната в Банско.", "date": "2018.06.12", "title": "Прокуратурата проверява договори между спортното министерство и оглавяваната от Цеко Минев федерация по ски за длъжностни престъпления и безстопанственост"}
{"url": "https://www.faktor.bg/bg/articles/rekorden-uspeh-na-maturata-po-matematika", "text": "На държавните зрелостни изпити в 12-и клас от май тази година се повишава процентът на отличните оценки по математика, по физика и астрономия, по английски и по немски език, което означава, че зрелостниците имат повишена мотивация и добре преценен избор на предмета за втората задължителна матура. Това показва анализът на Министерството на образованието и науката на резултатите от държавните зрелостни изпити в 12-клас, представен днес. На 21 май се състоя първият задължителен държавен зрелостен изпит по български език и литература /БЕЛ/ в 12-и клас, на който са се явили 51 088 ученици. Средната оценка на матурата по БЕЛ е добър 4,24, предаде БТА. На 23 май се състоя втората задължителна матура в 12-и клас по избор на зрелостниците от 13 учебни предмета. На този изпит средната оценка е много добър 4,50, като в него са участвали 41 670 зрелостници. На сегашната матура по математика са постигнати най-високите резултати по този предмет от началото на организирането на държавните зрелостни изпити през 2008 г. - 70,41 точки, отчетоха от МОН. И обясниха, че продължава възходящата тенденция в резултатите от матурите по история и цивилизация, и по философски цикъл. Традиционно и през тази година най-висок брой точки са постигнали зрелостниците, явили се на матура по чужди езици. Увеличава се и процентът на зрелостниците, които създават текст на матурата по български език и литература. Има и устойчива тенденция за намаляване на \"двойките\" по география и икономика в сравнение с предходните години /32,56 процента за 2016 г., 24,86 процента за 2017 г. и 17,18 процента за 2018 г./ От МОН отчетоха, че добре са сработили мерките за сигурност на сегашните матури и в деня на самите изпити са били анулирани само 16 изпитни работи, а при проверката и оценяването са били анулирани и 11 писмени работи заради нарушена анонимност в тях. През тази сесия на матурите по-малко точки са постигнали зрелостниците по биология и здравно осигуряване, по испански, френски и по италиански език. На сегашните матури 215 зрелостници са със 100 точки, а през 2017 г. са били 18. Зрелостниците с 0 точки през 2018 г. са четирима, а през 2017 г. са били 15. През тази година с по две пълни шестици /6,00/ са 59 зрелостници, а през миналата година са били 66. Сега с по две отлични оценки от 6,00 са 5178 ученици в 12-и клас, а през 2017 г. са били 4584. С по две слаби оценки от матурите сега са 1778 зрелостници, а през 2017 г. са били 1228. И през тази и през миналата година няма ученици с нула точки /да не са писали нищо/ и на двете матури. Сега няма ученик със 100 точки и на двата държавни зрелостни изпита, а през 2017 г. е имало един ученик. С една слаба оценка през 2018 г. са 4496 зрелостници, а през 2017 г. те са били 5882. По БЕЛ 6474 са отличните оценки през тази година, а през миналата година са били 6155. Сега \"двойките\" по БЕЛ са 3025, а през 2017 г. са били 3887. На втората матура сега има 2228 \"двойки\", а миналата година те са били 3190. Топ 10 на училищата по успех на матурите нарежда 91-ва Немска езикова гимназия в София на първо място. След нея е Испанската гимназия в столицата, а на трето - Езиковата гимназия \"Пловдив\" в Пловдив.", "date": "2018.06.12", "title": "МОН се похвали с рекорден успех на матурата по математика"}
{"url": "https://www.faktor.bg/bg/articles/uchilishtata-s-nay-dobar-rezultat-na-maturite-prez-2018-g", "text": "През 2018 г. 91 Немска езикова гимназия в столицата оглави класацията с училищата с най-добър резултат по български език и литература на тазгодишните държавни зрелостни изпити, а Американският колеж е начело при гимназиите с отлични резултати от втория зрелостен изпит. Това показа анализ на резултатите от изпитите за 12 клас от май месец, който огласиха днес от Министерството на образованието и науката. Ето и училищата с най-добър резултат от български език и литература: 1. 91 Немска езикова гимназия - София, със среден успех 5.62 2. 164 Гимназия с испански език - София, със среден успех 5.61 3. Езикова гимназия \"Пловдив\" – Пловдив, със среден успех 5.58 4. 73 СУПЧЕ \"Владислав Граматик\" - София, със среден успех 5.55 5. Американски колеж - София, със среден успех 5.55 6. СМГ - София, със среден успех 5.52 7. Езикова гимназия \"Иван Вазов\" - Пловдив, със среден успех 5.51 8. Първа езикова гимназия – Варна, със среден успех 5.50 9. ППМГ \"Акад. Н. Обрешков\" – Бургас, със среден успех 5.49 10. Първа Английска езикова гимназия - София - 5.47 Сред училищата с най-добър резултат от Втори държавен зрелостен изпит – 2018 г. 1. Американски колеж - София - със среден успех 5,93 2. ЧЕГ \"Проф. Иван Апостолов\" - София - със среден успех 5,84 3. 1 АЕГ - София - със среден успех 5,84 4. СМГ - София – със среден успех 5,83 5. Езикова гимназия \"Пловдив\" - със среден успех 5,83 6. Първа езикова гимназия - Варна - със среден успех 5,82 7. ЧЕГ \"Проф. Д-р В. Златарски\" - София - със среден успех 5,82 8. ППМГ \"Акад. Никола Обрешков\" - Бургас - със среден успех 5,77 9. АЕГ \"Гео Милев\" - Бургас - със среден успех 5,74 10. ЧЕСУ \"Дорис Тенеди\" - София – със среден успех 5,73 На 21 май се състоя първият задължителен държавен зрелостен изпит по български език и литература в 12-и клас, на който са се явили 51 088 ученици. Средната оценка на матурата е добър 4,24. На 23 май се състоя втората задължителна матура в 12-и клас по избор на зрелостниците от 13 учебни предмета. На този изпит средната оценка е добър 4,50, като в него са участвали 41 670 зрелостници.", "date": "2018.06.12", "title": "Училищата с най-добър резултат на тазгодишните зрелостни изпити"}
{"url": "https://www.faktor.bg/bg/articles/arestuvaha-sobstvenik-na-golyama-mlechna-firma-ukril-900-hilyadi-leva-dds", "text": "Специализираната прокуратура е разбила организирана престъпна група за данъчни престъпления, начело на която е бил управител на фирма за млечни продукти във Велико Търново. Чрез регистрирането на дружества бушони той е успял да осуети плащането на 900 хил. лева ДДС само за четири месеца. Т ова съобщи зам.-шефката на спецпрокуратурата Даниела Начева. Тя допълни, че ръководител на групата е собственикът на голямото млечно предприятие. Начева отказа да го назове поименно. По неофициална информация това е Стефан Василев, собственик на фирмата за производство на млечни продукти \"Елена\". Само за последните 2 години и половина фирмата имала оборот от 50 млн. лева. Василев е задържан от специализирания съд, като решението не е окончателно и то може да бъде атакувано в специализирания спецсъд на 14 юни. Освен него са обвинени още двама души, като единият е на свобода срещу 50 хил. лева гаранция.  Акцията се е провела на територията на Русе, Търговище, Велико Търново, Пазарджик, като са претърсени 21 имота, 14 от тях в счетоводни къщи и 8 домашни адреса, като на адрес в \"Бистрица\" в София са били открити схеми, които онагледяват престъпната дейност, каза наблюдаващият прокурор Кирил Пейчинов.", "date": "2018.06.12", "title": "Арестуваха собственик на голяма млечна фирма, укрил 900 хиляди лева ДДС"}
{"url": "https://www.faktor.bg/bg/articles/obshtestvo/zakon-i-red/hvanaha-30-migranti-v-tir-upravlyavan-ot-balgarin", "text": "Над 30 мигранти от Ирак, Афганистан и Иран, сред които и шест деца, бяха заловени днес от полицаите на граничния пункт Борш на румънско-унгарската граница при опит да излязат нелегално от Румъния, скрити в товарен камион, предаде БТА, цитирайки Аджерпрес. Според съобщение на полицията в град Орадя 32-мата мигранти са били открити тази сутрин на граничния пункт Борш, скрити в регистриран в Турция тир, управляван от 56-годишен български гражданин. Според придружаващите документи камионът транспортирал ролки хартия от България, предназначени за търговско дружество в Германия. При щателна проверка на превозното средство граничните полицаи открили в ремаркето 21 мъже и пет жени на възраст между 19 и 40 години и шест деца на възраст между 1 и 10 години. Установено било, че те са граждани на Ирак, Афганистан и Иран, регистрирани като кандидати за убежище в Румъния.", "date": "2018.06.12", "title": "Хванаха 30 мигранти в ТИР, управляван от българин"}
{"url": "https://www.faktor.bg/bg/articles/obshtestvo/zakon-i-red/alo-izmamnitsi-ubedili-zhena-da-im-zanese-parite-v-rumaniya", "text": "„Имаме случай на „ало” измамници, които са успели да убедят жертвата си да занесе парите в Румъния”, съобщи пред Нова телевизия Румяна Арнаудова, говорител на главния прокурор. Измамената е пътувала със собствен автомобил до северната ни съседка и там оставила парите. Арнаудова обясни, че „ало” измамите остават много актуални. По думите й и в двата случая, станали известни последните дни, схемата е една и съща. „Двете измамени лица са били уверявани от „ало” измамниците, че са представители на полицията и търсят съдействие, включително и финансово, за залавяне на „ало” измамници”, обясни Арнаудова.", "date": "2018.06.12", "title": "Ало-измамници убедили жена да им занесе парите в...Румъния"}
{"url": "https://www.faktor.bg/bg/articles/obshtestvo/ulitsata/spirat-tramvay-no-7-v-razgara-na-lyatoto", "text": "На 1 юли в разгара на лятото, когато температурите са рекордно високи, Столичната община ще спре движението на трамвай № 7, за да ремонтира релсите на кръстовището на бул. „България“ и „Иван Евстатиев Гешов“. Това обяви зам.-кметът по транспорт в Столичната община Евгени Крусев, по време на инспекцията на ремонтните дейности на подлеза под кръстовището, предаде БГНЕС.  „Ще бъдат сменени изцяло релсите, както ще бъдат ремонтирани и пероните на спирката, която се намира на кръстовището. Месец и половина е срокът, в който строителите трябва да се справят с ремонта, така че трамваите да се движат с еднакво бърза скорост по цялото трасе“, заяви Крусев. За времето на ремонта на релсите трамваите ще бъдат заменени от автобуси, които ще се движат от ж.к. „Борово“ до НДК, добави зам.-кметът и каза, че все още не е ясно къде ще е първата му спирка в посока „Борово“, но се обмисля това да са \"Петте кьошета\".  Крусев обяви още, че също от 1 юли започва ремонтът на бул. „Васил Левски“, в участъка от Ректората до бул. „П. Евтимий“. „Там ще съвместим три обекта с „Граф Игнатиев“ и строителството на метрото. Първо ще се затвори платното в посока от „Попа“ към Ректората. Движението ще се осъществява в по една лента в посока. Ремонтът трябва да приключи в рамките на 2-3 седмици. Движението ще бъде пуснато без износващ пласт. След това ще се обърне организацията на движение, ще се затвори платното от Ректората към „Попа“, за да се извърши същия обем работа. За износващия пласт ще затворим целия булевард за един уикенд, така че булевардът да може да бъде изцяло асфалтиран“, заяви Крусев.  Зам.-кметът подчерта, че все още не е ясно дали ще започне и кога ремонтът на бул. България“. Това ще стане възможно ако процедурата не бъде обжалвана от кандидатите.", "date": "2018.06.12", "title": "Спират трамвай №:7 в разгара на лятото"}
{"url": "https://www.faktor.bg/bg/articles/obshtestvo/zakon-i-red/dadoha-na-sad-trima-politsai-ot-pleven-otkradnali-tsigari-za-nad-2-mln-lv-ot-politseyski-sklad", "text": "Трима полицаи от Плевен, единият от тях – самият шеф на второ РПУ в града в периода февруари 2003 – януари 2014, бяха предадени на съд за това, че са откраднали цигари без бандерол на стойност над 2,3 млн. лв. Според прокуратурата престъплението е извършено между януари и октомври 2014 г. Кражбата е в особено големи размери и представлява особено тежък случай. Обвинението посочва, че те са се уговорили предварително и с моторно превозно средство, стълба, метална пластина и метален лост, са отнели акцизни стоки, собственост на държавата. Във връзка със служебните си задължения тримата били запознати, че в мобилизационна база за военновремеви действия на ОДМВР – Плевен в землището на с. Згалево се съхраняват 621 745 кутии цигари без бандерол, иззети като веществени доказателства по досъдебно производство. Мобилизационната база се стопанисва от дирекция „Отбранително-мобилизационна подготовка“ – МВР и достъпът до помещенията в нея се осигурявал чрез строг пропускателен режим. За да улеснят достъпа си до базата, по предложение на единия от извършителите, другите двама съдействали там да бъде назначен като охрана техен познат, който не бил запознат с намеренията им. След това, съобразявайки кога той е сам на смяна, тримата полицаи многократно прониквали в склада и изнасяли от там кашони с цигари. Откарва ли ги в неизвестна посока с товарен автомобил и ги продавали на различни лица. По този начин тримата извършители успели да отнемат общо 382 134 броя кутии цигари от различна марка без бандерол. Действията им били разкрити през месец март 2016 г. при извършена проверка на веществените доказателства по воденото досъдебно производство. Тримата извършители са отстранени от длъжност. Ако бъдат признати за виновни те могат да получат наказание лишаване от свобода от 10 години до 20 години и конфискация на цялото или част от имуществото.", "date": "2018.06.12", "title": "Дадоха на съд трима полицаи от Плевен, откраднали цигари за над 2 млн. лв. от полицейски склад"}
{"url": "https://www.faktor.bg/bg/articles/politika/volen-siderov-se-vze-naseriozno-prezidentag-radev-e-nachinaesht-politik-predlozhi-mu-da-spodelya-s-nego-moya-dalgogodishen-opit-na-darzhavnik", "text": "\"Право на опозицията е да иска вот на недоверие към управляващите, дори е длъжна да го прави. БСП се забавиха отново, но там има вътрешни течения, които забавят тяхното узряване като опозиция. От брифинга им не видях конкретни аргументи за вот на недоверие по тема „Сигурност”. Само общи приказки, поезия в проза, може би до края на седмицата ще ги чуем.\" Това заяви лидерът на АТАКА Волен Сидеров по време на брифинг в НС на ГЕРБ и Патриотите. Той увери, че управляващата коалиция ще изслуша внимателно и доброжелателно аргументите на БСП .  „Не трябва да се позволи да се прави евтина популистка политика в момент, в който трябва да мислим как да правим още крачки напред. Сигурността е тема, по която аз лично мога да бъда по-критичен и от БСП. Но в същото време опитът, който имам, ме научи, че нещата стават постепенно, не с поезия в проза, а реални стъпки в изпълнителната власт”, коментира Сидеров. „По отношение на сигурността мога да говоря за годината, в която ние сме част от управлението. Бяха направени много сериозни стъпки за осигуряване на България, на населението, но още много неща трябва да се направят. Предложенията и инициативите на Обединени патриоти трябва по-бързо да намират реализация - и за неизбежната самоотбрана, и за доброволните отряди при битовата престъпност. Въобще ние предлагаме едно укрепване на цялата система, която се грижи за сигурността на хората. И отново се обръщам към БСП, че в темата „Сигурност” не влиза техническа неизправност на машина. Това няма как да се предвиди, нито да се напише някъде, нито да се сложи като политика. Такива инциденти и катастрофи стават. Поднасяме съболезнования на близките на загиналите офицери”, каза още Сидеров. Той предложи на военния министър Каракачанов и правителството да разгледат по-широкоспектърни възможности за превъоръжаване и модернизиране на армията. „Такива съществуват. Не  само страните от ЕС, не само САЩ произвеждат качествена техника. България да купи изгодно колкото може по-качествена техника”, поиска лидерът на АТАКА.  Относно критиките на президента към правителството, Сидеров заяви, че Радев е начинаещ политик и винаги е отправял към него пожелателни думи. „Канил съм го дори да споделя с него моя дългогодишен опит как да се държи като държавник. Когато един президент критикува или атакува собственото си правителство, е лош знак във всички посоки. В случая имаме използване на един трагичен случай за правене на евтина политика. Все още имам покана към Радев да заповяда в моето неделно училище и да му кажа какво трябва да прави, за да бъде добър държавник”, завърши Сидеров.", "date": "2018.06.12", "title": "Волен Сидеров се взе насериозно: Президентъг Радев е начинаещ политик, предложих му да споделя с него моя дългогодишен опит на държавник"}
{"url": "https://www.faktor.bg/bg/articles/novini/svyat/the-times-eventualen-sblasak-mezhdu-alfa-mazhkarite-tramp-i-kim-mozhe-da-prevarne-sreshtata-v-singapur-vav-fiasko", "text": "Журналистът Ричард Лойд Пари посочва в своя статия за „The Times“, че в навечерието на срещата на върха между Доналд Тръмп и Ким Чен-ун  \"се е превърнало в баналност\" твърдението, че двамата лидери твърде много си приличат по нрав и темперамент. Както той казва \"пилотът на малката ракета\" не е много по-различен от \"пилота на голямата ракетата\". \"Това е хубава фантазия - и все пак е фантазия, но ще бъде трудно да се намерят други двама лидери, които да имат толкова много общи неща, колкото Тръмп и Ким Чен-ун. И ако срещата им на върха в Сингапур се окаже успешна, причина за това ще бъдат особените реалности на властта, а не заради някаква сантиментална представа за приятелство\", се казва в статията. Според Пери, идеята, че по своя темперамент Ким е еквивалент на Тръмп (толкова агресивен и доминиращ алфа мъжкар), е в пълен контраст с поведението на севернокорейския лидер по време на срещата му с неговия колега от Южна Корея Мун. При целия безспорен капацитет на жестокост, която има, Ким действа уверено, но винаги показва уважение към по-възрастните, което традиционната корейска любезност изисква. \"Подобно на всички азиатци, едва ли обаче Ким е  склонен да отговори положително на американската идеята за \" твърдост и грубо самоутвърждаване\", отбелязва авторът на статията. \"Председателят Ким е много сериозен мъж, с много добри обноски - казва един от организаторите на срещата Ким и Мун. – „Той има опита и знанията по много въпроси. Но за да се разбере някой с него, е необходимо добре да си мери думите\". \"34-годишният Ким е два пъти по-млад от 71-годишният Тръмп, но той е учил няколко години в учебно заведение в Швейцария и това го прави със сигурност по-космополитна фигура от Тръмп, който е изключително нюйорски типаж. Ако американският президент не успя да запази видимо приятелския тон и отношения с министър-председателя на Канада, трудно може да си представим, че той може да остане незасегнат от севернокорейския диктатор в подобна ситуация. И ако Ким бъде обиден, или просто се почувства засегнат, това ще бъде достатъчно, срещата в Сингапур да се превърне във фиаско\", завършва коментара си Ричард Лойд Пари.", "date": "2018.06.12", "title": "The Times: Евентуален сблъсък между Тръмп и Ким може да превърне срещата им във фиаско"}
{"url": "https://www.faktor.bg/bg/articles/tramp-posavetval-kim-da-zameni-raketite-s-hoteli-bil-kato-broker-na-nedvizhimi-imoti-nedvizhimite-imoti", "text": "След срещата си със севернокорейския лидер Ким Чен-ун американският президент Доналд Търмп даде дълга пресконференция и разкри резултатите от проведения между тях разговор на четири очи.  Преди да започне да говори е било пуснато кратко видео за уникалния шанс, който Ким има да промени пътя на Северна Корея в бъдеще, съобщава Си Ен Ен.   Копие от него било предадено на хора на севернокорейския лидер. В него е „показано много. Показва какво може да се направи“, по думите на самия Тръмп. Той изрази надежда, че документът, под който двамата се подписаха по-рано, носи послание за „надежда и мир“.   Той разкри още, че Ким му е казал, че Северна Корея ще унищожи своя главна площадка за изпитания с ядрени оръжия. Този ангажимент не е част от подписаното споразумение. „Разбрахме се за това след като подписахме споразумението“, обясни президентът.    Той изтъкна, че срещата не би се случила, ако не беше смъртта на Ото Уармибър – американски студент, затворен в Северна Корея и починал малко преди да бъде върнат в САЩ.   Тръмп обяви още, че САЩ спира с „играта на война“ – съвместните военни учения на страната му с Южна Корея, които дразнят изключително много Пхенян. Той допусна, че е възможно изтеглянето на американските войски от Южна Корея, но „това не е част от уравнението точно сега“.   Президентът обяви новина, която се чакаше с голямо нетърпение в целия свят:  „Близо 70 години, помислете си, 70 години един изключително кървав конфликт опустошаваше Корейския полуостров. Безброй хора умряха в конфликта, включително десетки хиляди смели американци. Въпреки че имаше споразумение за примирие, войната и до ден-днешен не е свършила. Но сега всички ние имаме надежда, че скоро ще свърши. И така ще стане“.   „Историята е доказвала отново и отново, че противниците наистина могат да станат приятели“, допълни той. Тръмп похвали уменията на Ким да управлява страната си: „Той е много талантлив. Да се справи в такава ситуация на 26 години и да действа, да действа здраво“. Той изрази увереност, че севернокорейският лидер ще изпълни ангажиментите, поети с подписаното споразумение. На въпрос дали му има доверие, той отговори: „Да. Мисля, че той иска да бъде изпълнено“.    Тръмп обяви още, че Ким се е приел поканата му да гостува в Белия дом: „Това ще бъде ден, който ще очаквам с голямо нетърпение в подходящия момент“.   Санкциите срещу Северна Корея ще бъдат отменени, когато ядрените оръжия престанат да бъдат фактор в отношенията със страната. САЩ ще притискат Пхенян да премахне ядрените оръжия „възможно най-бързо и механично“, но призна, че това може да отнеме доста време. Все пак Вашингтон няма да плаща цената за това, разчита се на подкрепа от страна на Южна Корея и Япония.     „Президентът се съгласи за срещата, той се отказа от толкова много“, цитира Тръмп критиците си и заяви: „Не съм се отказал от нищо! Тук съм. Не съм спал 25 часа, но реших, че така е правилно“. По думите му срещата в Сингапур е била толкова добра за САЩ, колкото и за Северна Корея. „Вероятно ще ни трябва още една среща или разговор“, каза той.   Тръмп разкри, че привлякъл Ким към масата за преговори като му показал как би изглеждало бъдещето, ако избере пътя на мира: „Например, те имат чудесни плажове. Вижда се всеки път, когато изстрелват оръдия в океана. Аз си казах: „Човече, виж гледката! Няма ли от това да стане чудесна жилищна сграда. Вместо да се занимавате с това, можете да имате най-добрите хотели на света“.   „Помислете за това от гледна точка на недвижимите имоти. Южна Корея и Китай, а те държат земята по средата. Колко лошо е това. Това беше вариант за това какво може да стане и да се случи“, допълни президентът-предприемач.", "date": "2018.06.12", "title": "Тръмп посъветвал Ким да замени ракетите с хотели"}
{"url": "https://www.faktor.bg/bg/articles/bsp-pak-se-pachi-da-buta-pravitelstvoto-styaga-nov-vot-na-nedoverie", "text": "БСП ще иска вот на недоверие заради провала на кабинета в сферата на сигурността и по-конкретно - заради несправянето на МВР с престъпността.  Социалистите обаче ще поискат оставката на кабинета сами, без да търсят подкрепа от друга парламентарна група, информира \"Канал3\". Това реши на съвместно заседание парламентарната група на \"БСП  България\" заедно с Изпълнителното бюро на партията. Цялостната политика показва явно несправяне в тази сфера. В България е опасно да се живее, а случващото се в сектор \"Сигурност е посмешище, категоричен е Драгомир Стойнев. МВР не може да се справи, връщат се мутренските времена. Този вот трябва да бъде успешен, добави Стойнев. Толкова много са примерите в сектор \"Сигурност\" - дори последната случка с хеликоптера показва, че имаме големи проблеми в сферата на сигурността, каза той.  Подписите ще бъдат само на депутатите от БСП за България, този път социалистите внасят вота сами, а не като при първия вот, когато поискаха рамо от ДПС. Това ще е вторият вот на недоверие към кабинета Борисов 3.", "date": "2018.06.12", "title": "БСП пак се мъчи да бута правителството, стяга нов вот на недоверие"}
{"url": "https://www.faktor.bg/bg/articles/novini/balgariya/poreden-akt-na-politichesko-padenie-dps-velingrad-podkrepi-izgrazhdaneto-na-pametnik-na-gen-semerdzhiev", "text": "Решението на Общинския съвет на Велинград да издигне паметна плоча на ген. Атанас Семерджие, една знакова фигура, силно компрометирана заради своята свързаност с престъпния комунистически режим, стана повод партия ДОСТ и нейният председател Лютви Местан да излязат с позиция, в която изразяват не само несъгласие, но и възмущение от подобен подход към близкото минало, което по особен начин е белязало съдбата на българските мюсюлмани по време на комунистическото управление на България.   \" На 31.05.2018 г. с Решение №199 Общинският съвет на Велинград дава съгласие за изграждане на паметна плоча на една от най-знаковите фигури на престъпния комунистически режим в България - генерал Атанас Семерджиев. Решението е прието с 21 гласа „за“, без нито един глас „против“ или „въздържал се“. Гласовете „за“ на БСП са обясними. Тази партия така и не се разграничи от комунистическото си минало и в същността си продължава да бъде посткомунистическа. БСП удостоява с цветя на признателност паметника на комунистическия диктатор Тодор Живков в Правец и, ако има как, би изградила паметници на всички членове на своя Централен комитет – мракобесният орган на българската комунистическа власт.  Фундаменталният въпрос за това дали за 29 години демокрация сме изградили демократичен рефлекс и имунитет, е свързан с гласовете „за“ на съветниците от двете местни коалиции и най-вече на ГЕРБ и особено на ДПС. ДПС има четирима съветници в Общински съвет Велинград – Юмер Мустафа, Искрен Тюфекчиев, Пламен Хаджиев и Бельо Бельов Мандраджиев, който е и председател на Общинския съвет и точно неговият подпис стои под циничното Решение.  Генерал Атанас Семерджиев заслужаваше справедлив съд, а не паметна плоча. Той е най-дългогодишният началник на Генералния щаб на Българската народна армия (1962-1989 г.), чийто танкове и БТР-и участваха в кървавата саморазправа с мирните протестиращи срещу Възродителния процес. Именно с негова заповед са тръгнали комунистическите танкове и БТР-и, за да смажат справедливия процес на турците и мюсюлманите от Джебел, Могиляне, Момчилград, Груево, Каолиново, Дулово и къде ли още не. Точно с калашниците на Българската народна армия са разстреляни без съд и присъда десетки граждани, чиято единствена „вина“ бе, че са дръзнали да защитят свещеното си право на име, език, религия и култура. Сред тях е и 17-месечната Тюркян от Могиляне.  Партия ДПС, която претендира, че е родена от болката на Възродителния процес, дължеше минимум четири гласа „против“ Решението на Общински съвет Велинград. В противен случай губи моралните и политическите си основания да представлява този героичен народ.  Интересен е въпросът каква ще бъде реакцията на Централното ръководство на ДПС. Никаква. Едно е да искаш оставката на Областния си лидер в София за приемането на Владимир Кузов в ДПС и съвсем друго да изключиш четиримата си общински съветници от Велинград за съучастието им в моралната гавра с паметта на жертвите на Възродителния процес. Второто е невъзможно, защото е продължение на една политика, която стои в основата на създаването на ДПС. Независимо дали е документирано или не, няма съмнение, че ДПС е създадено срещу следните условия:  1.Да не се търси сметка за престъплението Възродителен процес; 2.Никога да не поставя въпросът за статут на национално малцинство за турците и мюсюлманите в България.  Второто условие се изпълнява и до днес – в ДПС е забранено да се говори за национално малцинство. Първото условие е изпълнено през 1991г., когато вместо да иска съд за диктатора, Почетният им председател седна на кафе с Тодор Живков. Две години по-късно в Доклада си пред Конференция на ДПС през 1993 г. Почетният поставя въпроса за колективната вина на престъпленията на тоталитарните режими, част от които е и Възродителният процес. Идеята за колективната вина е йезуитски подход на прехвърляне на отговорността от тоталитарните партии върху народа. Тогава защо да не се изграждат паметници на комунистическите лидери – вината не е само тяхна, а на народа. Днешното поведение на Председателя на Велинградския общински съвет от ДПС Бельо Бельов Мандраджиев и на останалите трима ДПС съветници е продължение точно на това цинично мислене и за това няма да бъде наказано.  Няма съмнение, че съавторите на идеята за паметник на генерал Атанас Семерджиев ведно с цялото Централно ръководство на ДПС и тази година на 26-ти декември ще застанат двулично пред гроба на Тюркян, убита точно от танковете, БТР-ите и калашниците, изпратени от генерал Атанас Семерджиев. Казусът „генерал Семерджиев“ не само разкрива истинската същност на ДПС, но проявява и тежката ценностна криза, в която се намира българската демокрация на 30-тата година от 10-ти ноември 1989г. Комунистическото минало е на думи осъдено със специален закон, но дори десни демократични партии, членки на АЛДЕ и ЕНП, увековечават за поколенията сатрапите на комунистическия режим. Идеите на истинските български демократ-интелектуалци за изучаване на престъпленията на комунистическия режим в учебниците по история, за да се предпазят идните поколения от комунистическа зараза, звучат като глас в пустинята на безпросветността и тоталитарните рецидиви.  Евентуална паметна плоча на генерал Атанас Семерджиев ще бъде паметник именно на тази безпросветност и на незрялата българска демокрация, която така и не успява да се освободи от оковите на комунистическото минало. Призоваваме гражданите на община Велинград, чиято демократична съвест не приема Решението на Общински съвет Велинград, да го обжалват пред Административния съд на Р България.\"", "date": "2018.06.12", "title": "Пореден акт на политическо падение - ДПС-Велинград подкрепи изграждането на паметник на ген. Семерджиев"}
{"url": "https://www.faktor.bg/bg/articles/gnusotiya-supermarket-v-lom-parzhi-muhi-nad-shtanda-s-meso", "text": "Снимка на хипермаркет в Лом разбуни духовете в социалната мрежа, съобщава BulNews.bg. Младеж от крайдунавския град е заснел как персонала се справя с мухите в магазина. С настъпването на топлото време, хвърчащите гадини стават все повече и все по-дразнещи и досадни, но борбата с тях в големия търговски обект е потресаващо. От снимката на младежа ясно се вижда как от хипермаркета са монтирали от специалните UV лампи, които привличат и изпържват насекомите. Мястото избрано за „екзекуцията“ на досадните гадинки е доста неестествено - над витрините с месото. Под снимката веднага започват да валят шеговити коментари от сорта на „е поне има месо в мухите“, както и клиентите да се радват на допълнителния протеин и други подобни. Хората от града коментират, че едва ли това е най-подходящият начин от управата на магазина да се справят с проблема, защото „труповете“ падат от UV пурите и няма как да не се окаже по месото.", "date": "2018.06.12", "title": "Гнусотия! Супермаркет в Лом \"пържи\" мухи над щанда с месото!"}
{"url": "https://www.faktor.bg/bg/articles/kutev-proplaka-lipsva-mi-borisov", "text": "Водевил. Това е най-краткото уволнение. Така социалистът Антон Кутев определи развитието около оставката на социалния министър, който все пак остава на поста си след решение на премиера Борисов, което взе малко преди да отпътува за срещата си с турския премиер Йълдъръм. \"Борисов да поеме отговорност за хората с увреждания\", настояват от \"Позитано\" 20. Исканията им касаят и финансовия министър, както и здравния министър. \"Борисов се опитва да избяга от всичко\", категоричен бе Кутев и продължи: \"На мен дори Борисов ми липсва. Той трябва да е на мястото. Хората с увреждания имат проблеми и премиерът трябвало да ги реши\", натърти социалистът. Според опозицията нищо не се случвало за решаване на проблемите на хората с увреждания. С ГЕРБ също нямало съвместни действия. Затова съвсем скоро левицата внася свой проект за хората с увреждания.", "date": "2018.06.12", "title": "Кутев проплака: Липсва ми Борисов"}
{"url": "https://www.faktor.bg/bg/articles/novini/balgariya/2098-dushi-sa-poluchili-balgarsko-grazhdanstvo-po-proizhod-ot-nachaloto-na-godinata", "text": "\"От началото на година досега 2098 души са получили българско гражданство по произход\", съобщи пред журналисти вицепрезидентът Илияна Йотова.  Тя уточни, че от тях най-много са от Република Македония - 1402 души. За миналата година 1436 души са получили българско гражданство по произход. \"Най-много хора са получили българско гражданство именно на базата на документи за български произход, при другите възможности, например обща натурализация, числата са много по-малки\", обясни Йотова. Тя уточни, че не става дума за утежняване на режима, но няма как да се приемат за достоверни молби на кандидати за българско гражданство, които нямат никакъв документ за произход, и дори нямат документ от българската организация зад граница, който по някакъв начин удостоверява тяхната българска принадлежност. \"Търговия с гражданство не може да има\", категорична беше Илияна Йотова.", "date": "2018.06.12", "title": "2098 души са получили българско гражданство по произход от началото на годината"}
{"url": "https://www.faktor.bg/bg/articles/novo-zverstvo-v-germaniya-turchin-zakla-v-park-15-godishna-rumanka", "text": "Мъж от турски произход се е предал на полицията в Германия, след като е наръгал до смърт 15-годишно момиче в град Фирзен. Момичето е почитало, а тялото ѝ е открито в парк в центъра на града, съобщава „Дойче веле“.    25-годишният мъж бил обявен за издирване, след като е пропуснал полицейска проверка. По-късно сам се е явил в полицията.   Заподозреният е бил познат на полицията. Не е ясно каква е връзката му с жертвата.  Убитата е 15-годишна румънка. След като е била наръгана е била откарана в болница, но там е починала от раните си. Все още не е ясно дали тя е имала двойно гражданство    Бездомници от парка разказали, че във фаталния ден тя отишла при тях с думите: „Умирам, умирам“ на немски и след това се строполила на земята. Те повикали полицията.   „Това, което се случи днес във Фирзен е шокиращо. Потресен съм от факта, че млада жена е била нападната фатално в обществен парк, заяви вътреешният министър на Северен Рейн-Вестфалия.   Първоначално от полицията обявиха, че издирват мъж със „сверноафрикански външен вид с лъскава черна коса“.", "date": "2018.06.12", "title": "Ново зверство в Германия: Турчин закла в парк 15-годишна румънка"}
{"url": "https://www.faktor.bg/bg/articles/severnokoreyski-bezhantsi-yadosani-na-tramp-letigimira-diktaturata-na-kim", "text": "Базирани в южнокорейската столица Сеул организации на бегълци от Северна Корея са разочаровани, че историческата среща между американския президент Доналд Тръмп и севернокорейския вожд Ким Чен-ун не е включвала обсъждане на правата на човека в изолираната комунистическа държава. Ким Йон-хуа, който е ръководител на Севернокорейската организация на бегълците бежанци, коментира, че Тръмп \"официално одобри диктатурата на Северна Корея\", съобщават южнокорейски медии, посочва news.bg. От организацията добавиха, че президентските мандати на Тръмп и южнокорейския държавен глава Мун Дже-ин ще приключат след няколко години, но този на севернокорейския вожд Ким Чен-ун \"е завинаги\". Ким просто си купи време, за да \"продължи диктатурата си\", подчертаха севернокорейските бегълци. По време на пресконференцията след срещата с Ким на Тръмп му беше зададен въпрос за военнопленниците и човешките права в Северна Корея, като той увери, че казусът за човешките права е бил обсъден нашироко. По думите на американския президент 100 000 души в лагерите в КНДР ще бъдат сред най-големите печеливши от срещата.", "date": "2018.06.12", "title": "Севернокорейски бежанци ядосани на Тръмп: Летигимира диктатурата на Ким"}
{"url": "https://www.faktor.bg/bg/articles/britanski-deputat-skochi-na-robi-uilyams-zaradi-uchastieto-mu-v-otkrivaneto-na-mondiala-v-rusiya", "text": "Британският депутат Стивън Дъди разкритикува музикалната звезда Роби Уилямс за това, че се съгласи да изнесе реч и да пее на откриването на Световното първенство в Русия. Дъди изригна и предложи няколко теми за речта на Уилямс по време на откриването в четвъртък. \"Надявам се той да говори за бомбардировките над Сирия и за това, че руснаци тровят хора по улиците на Великобритания\", коментира депутатът пред британския \"Телеграф\".", "date": "2018.06.12", "title": "Британски депутат скочи на Роби Уилямс заради участието му в откриването на Мондиала в Русия"}
{"url": "https://www.faktor.bg/bg/articles/sindikalisti-branyat-biser-petkov-obyaviha-se-protiv-ostavkata-mu", "text": "Лидерите на Конфедерацията на независимите синдикати в България (КНСБ) и КТ \"Подкрепа\" се обявиха против оставката на социалния министър Бисер Петков, която вчера беше приета от премиера Бойко Борисов. Според тях той е диалогичен и е свършил много конструктивна работа. От двата синдиката са поискали среща с министър-председателя, на която да се опитат да го убедят да преосмисли решението си и да не приема оставката на Петков. В понеделник социалният министър съобщи, че подава оставка поради невъзможността да овладее създалото се напрежение покрай исканията на родителите с деца с увреждания. Действията му бяха изненада за протестиращите. \"Целта ни не беше оставката на министъра. Ние виждахме светлина в тунела, бяхме сигурни, че Законът за личната помощ ще бъде внесен в парламента. Според нас това е прехвърляне на топката\", коментира техен представител в ефира на Нова ТВ. Недоволните обясниха, че от тук нататък протестът им може да придобие нов формат. Лидерът на КНСБ Пламен Димитров заяви пред Нова ТВ, че \"Бисер Петков е добър министър и благодарение не неговия екип се задвижи въпросът за директивата за командированите работници\". Освен това по време на мандата му пенсионната реформа започнала да се реализира. Димитров определи оставката като грешка, защото благодарение на министъра е имало диалог както с бизнеса, така и в социалната сфера. От двете синдикални организации ще искат среща с премиера след връщането му от посещение в Турция и Израел, за се намери решение на казуса. Пламен Димитров припомни, че преди няколко месеца е имало прецедент с неприетата оставката на енергийния министър Теменужка Петкова и изрази надежда, че решението ще бъде преразгледано. Това е третата подадена оставка в кабинета \"Борисов 3\" и втората приета. В края на октомври 2017 г. поста си напусна здравният министър Николай Петров. През февруари тази година оставка подаде енергийният министър Теменужка Петкова, след като името й бе свързано със собствениците на \"Инерком България\" семейство Върбакови.", "date": "2018.06.12", "title": "Синдикалисти бранят Бисер Петков, обявиха се против оставката му"}
{"url": "https://www.faktor.bg/bg/articles/rumyana-arnaudova-voenniyat-helikopter-e-padnal-ot-20-metra-visochina-za-3-sekundi", "text": "Към този час можем да съобщим, че няма данни за човешка грешка. Вероятно се касае за технически проблем, който е възникнал по време на занятието. Към настоящия момент продължават действията по разследването, ръководени от Военно-окръжна прокуратура. Това съобщи пред БНТ говорителят на главния прокурор Румяна Арнаудова. Вероятно е възникнал технически проблем и в рамките на 3 секунди хеликоптерът е паднал от 20 метра височина, поясни тя. В този момент продължава огледът на мястото на тежкия инцидент. Вървят две разследвания. До 30 работни дни трябва да приключи разследването по случая. До тогава са спрени полетите в авиобазите в страната. Вертолетът на авиобаза Крумово е паднал на метри от писта. До момента не са подавани сигнали за техническа неизправност. Извършени са общо четири полета, като последният е трагичен. На летището в Пловдив е имало много хора, които са чакали свои близки от полет от Лондон. По думите им всичко се е случило много бързо.  Бордният техник е без опасност за живота. Сам се е придвижил от мястото на инцидента. Късно снощи е прехвърлен във Военно-медицинска болница. Арнаудова коментира и разпореденото от прокуратурата към министъра на МВР да се вземат спешни мерки за обезопасяването на съхранените стари боеприпаси в завод \"Миджур\" в Горни Лом. \"Според данните, с които разполага Върховната административна прокуратура, на територията на завод \"Миджур\" в общо 5 взривни склада се съхраняват огромно количество взривни вещества и прибори за взривяване - говорим за повече от 190 хиляди мини и за повече от 90 тона барут. Фактите, които накараха и прокуратурата да реагира, са липса на минимални изисквания по въоръжена охрана на тези взривни вещества, което се дължи от оператора и това е фирмата \"Видекс\", както и липса на договор за наем, например\", коментира Арнаудова. По думите й, липсва и специална сигнализация за ранно оповестяване в случай на злополука на населението, на компетентните органи и на самите работещи в завода.", "date": "2018.06.12", "title": "Румяна Арнаудова: Над 190 хиляди мини и 90 тона барут се съхраняват на територията на завод \"Миджур\""}
{"url": "https://www.faktor.bg/bg/articles/tehnicheska-neizpravnost-e-onovnata-versiya-za-katastrofata-s-mi-17", "text": "Tехническа неизправност е най-вероятната причина за катастрофата с хеликоптер Ми-17 край Летище Пловдив вчера вечерта, която взе две жертви. Това предположи пред медиите министърът на отбраната Красимир Каракачанов. Тази сутрин и говорителят на главния прокурор Румяна Арнаудова потвърди, че това е основната версия, по която работят разследващите. \"Няма данни за човешка грешка, вероятно се касае за технически проблем, който е възникнал на учебно занятие\", посочи тя пред бТВ. Машината е паднала буквално за 3 секунди, което е довело до трагичната развръзка. При тежкия инцидент загинаха двама военнослужещи – командирът на екипажа кап. Стоян Неделчев и помощник-пилотът кап. Пламен Панталеев. Третият член на екипажа – бордният инженер офицерски кандидат Алексей Каменов, беше ранен. Машината падна около 20:30 часа на 500 метра от терминала на гражданското летище и избухна в пламъци. Веднага на място беше изпратен екип огнеборци от аерогарата. Бордният инженер Каменов е излязъл сам от разбилия се вертолет и е успял да се отдалечи. Той е с травма на крака и счупени ребра. Тази нощ беше откаран във Военномедицинска академия в стабилно състояние. Преди това неговите близки и колеги с часове чакаха на портала на пловдивската университетска болница някой да им даде информация за състоянието му. Военният министър Красимир Каракачанов посочи пред журналисти, че загиналите са опитни пилоти с по 500-600 летателни часа. Разбилият се Ми-17 е в състава на нашите ВВС от октомври 1989 г., като е бил ремонтиран през 2016 г. в „Терем-Летец” в София. Към момента на катастрофата е имал още 200 часа летателен ресурс. Вчера цял ден различни екипажи са тренирали с машината, като трагичният инцидент е станал при отработване на спасяване от въздуха. Тази сутрин се прави втори оглед на мястото на инцидента. Заради инцидента всички полети по авиобазите у нас са спрени до второ нареждане. Българската авиация разполага с още пет вертолета Ми-17, но те не летят, тъй като трябва да минат на ремонт, съобщи военният министър.", "date": "2018.06.12", "title": "Техническа неизправност е оновната версия за катастрофата с Ми-17"}
{"url": "https://www.faktor.bg/bg/articles/otkriha-ostanki-ot-choveshko-tyalo-okolo-reka-yantra", "text": "За останки от човешко тяло, открити на брега на река Янтра, съобщиха от ОДМВР – Велико Търново. Сигналът за намерения труп е получен в 20.00 часа снощи. Останките са открити в близост до мост на пътя Велико Търново – Русе в района на тунелите. Местопроизшествието е запазено. По случая е започнато досъдебно производство. На място освен екип на полицията има и служители на Регионална дирекция „Пожарна безопасност и защита на населението“.", "date": "2018.06.12", "title": "Откриха останки от човешко тяло около река Янтра"}
{"url": "https://www.faktor.bg/bg/articles/sotir-tsatsarov-ministerskiyat-savet-da-predprieme-nezabavni-deystviya-po-kontsesionniya-dogovor-za-pirin", "text": "Главният прокурор Сотир Цацаров отправи предложение до министър-председателя относно концесионния договор за Национален парк „Пирин“. Това съобщиха от пресцентъра на Прокуратура на Република България. На 26 февруари 2018 г. във Върховната касационна прокуратура е постъпил сигнал от Политическа партия „Зелените“, с твърдения за извършени закононарушения/престъпления във връзка с изпълнението на договор за предоставяне на концесия на територията на Национален парк „Пирин“, на дружество „Юлен“ АД, както и с твърдения за незаконосъобразно разходване на средства от държавния бюджет за субсидиране на Българска федерация по ски. Отправено е искане за извършване на проверка съобразно правомощията на прокуратурата. По образуваната преписка № 3006/2018 г., по разпореждане на главния прокурор, се извършва лична проверка от прокурор от Върховна касационна прокуратура. В хода на проверката, прокурорът е преценил, че се налага изпращане на предложение до Министерския съвет по реда на чл. 145 ал. 1 т. 6 ЗСВ, за предприемане на спешни действия за вземане на решение за изменение и допълнения на концесионния договор от 21.12.2001 г. Днес главният прокурор Сотир Цацаров, в изпълнение на правомощията на прокуратурата по надзора за законност, отправи предложение до министър-председателя, за следното: „Министерският съвет на Република България да предприеме: - незабавни действия за изменение и допълнение на концесионния договор от 21 декември 2001 г. с „Юлен“ АД за предоставена концесия с предмет особено право на ползване върху част от територия, изключителна държавна собственост – част от територията на Национален парк „Пирин“, община Банско, „Ски зона с център Банско“, при съобразяване с разпоредбите на действащото законодателство (включително и в частта относно определянето на концесионното възнаграждение); - да предприеме незабавни действия за осигуряване на пълно съответствие на ползваната от концесионера площ с тази по концесионния договор (99,55ха, съгласно Териториално устройствен план (ТУП) на извънселищна територия „Ски зона с център гр. Банско“, индивидуализирана с координатите на точки от № 1 до № 252 в координатната система „1970г.“ по чупките на външната граница на ски зоната).“ В същото време, от преписката са отделени материали, касаещи разходване на средства от държавния бюджет по договори между Сдружение Българска федерация по ски и Министерство на младежта и спорта. Те са изпратени по компетентност на Софийска градска прокуратура, за допълнителна проверка с оглед данни да престъпления по чл. 282 НК и чл. 219 НК. Работата по преписката на Върховната касационна прокуратура продължава с възложен служебен контрол на прокурорски постановления за отказ от образуване на досъдебно производство по сигнали за допуснати нарушения и неизпълнение на концесионния договор от 21 декември 2001 г., сключен между МС и „Юлен“ АД.", "date": "2018.06.12", "title": "Сотир Цацаров: Министерският съвет да предприеме незабавни действия по концесионния договор за \"Пирин\""}
{"url": "https://www.faktor.bg/bg/articles/novini/svyat/mazhat-koyto-vze-zalozhnitsi-4-detsa-v-sasht-gi-ubi-i-se-samoubi", "text": "35-годишният Хари Уейн Линдси, който вчера взе четири деца за заложници ги е убил, след което се е самоубил, съобщи WESH като цитира официално съобщение от полицията. В понеделник, полицията пристига в дома на Линдси след съобщение за домашно насилие от жена, която позвънила на 911 и съобщила, че съпругът и я е пребил.  Когато полицията опитала да го арестува, Линдси открил огън и ранил тежко един от полицаите. Линдси се барикадирал в зома си, като взел за заложници 4 деца на възраст 1, 6, 10 и 11 години.  Полицията започнала преговори, но не успяла да го убеди да пусне децата. Когато успели да влязат в дома намерили телата на убитите деца и на Линдси.", "date": "2018.06.12", "title": "Мъжът, който взе заложници 4 деца в САЩ ги уби и се самоуби"}
{"url": "https://www.faktor.bg/bg/articles/rumen-radev-nemoralno-e-da-spekulir-s-tragediyata-s-vartoleta", "text": "Държавният глава Румен Радев изрази своето съжаление за загиналите пилоти от катастрофиралия снощи на авиобаза Крумово военен вертолет Ми-17. \"Това е една голяма трагедия и призовавам да няма политически спекулации по нея, защото не е морално\", апелира Радев.  Президентът посети и ВМА, за да се запознае със състоянието на третия от екипажа, който оцеля и бе преместен от пловдивската болница в столичната военна клиника, съобщава Канал3. Офицерски кандидат Алексей Каменов е бордният техник на вертолета Ми-17, който беше ранен при трагичното произшествие. \"Важно е, че офицерски кандидат Каменов е в добро, стабилно състояние. Той е човек със силен дух\", каза президентът. Радев подчерта, че военният се намира във възможно най-добрите ръце - при най-добрите специалисти във ВМА. Радев изказа надежда, че съвсем скоро раненият ще бъде и работоспособен. Имам дългогодишен опит в тази материя и преди заключенията на разследващата комисия, не бих спекулирал по тази тема\", добави Румен Радев. Той поднесе и съболезнования за двамата загинали военни пилоти. \"Поднасям искрените си съболезнования на семействата, близките и колегите на загиналите авиатори. Кап.Неделчев и кап.Панталеев ще останат в паметта ни като достойни мъже и офицери, загинали при изпълнението на служебните си задължения\", написа в социалната мрежа президентът.", "date": "2018.06.12", "title": "Румен Радев: Неморално е да се спекулира с трагедията с вертолета"}
{"url": "https://www.faktor.bg/bg/articles/avtobusnite-prevozvachi-zapochvat-efektivna-stachka", "text": "В четвъртък 14 юни ще има два часа прекъсване на работа, а от 25 юни започва ефективна стачка на бранша \"автобусни превози\". Според тях внесеният в парламента законопроект за автомобилна камара, която да издава разрешителните за транспортна дейност, е излишен при наличието на Агенция \"Автомобилна администрация\" и Министерство на транспорта. Те смятат, че промените само ще задълбочат корупцията в сектора. Ако проектът не бъде оттеглен, на 14 юни ще има двучасов предупредителен протест, заяви Магдалена Милтенова от Браншовия съюз за стопанска инициатива в транспорта. „Всеки един човек да е наясно защо ние протестираме, да е наясно, че ние се опитваме да защитим и правата на пътниците. Защото, ако този законопроект стане факт, цената на транспортната услуга трябва да скочи в пъти“.  Протестът е подкрепен от работодателски организации. „Подкрепяме ги, тъй като ние имаме прецедент – вече с няколко такива сдружения, на които са прехвърлени частично регулаторно-държавни функции и по този начин се изтласкват малките и средните предприятия от сфери на дейност от сектора на икономиката, които са регулирани по такъв специфичен начин“, поясни заместник-председателят на Стопанската камара Димитър Бранков. Законът създава условия за картели и корупция, пише в протестно писмо до Народното събрание и транспортното министерство, подписано от 10 браншови организации в сферата на транспорта. \"Писмото е подписано от абсолютно всички сдружения в автобусните превози, което представлява 100% от бранша. Мотивите на вносителите на закона са доста спорни. Законът се нуждае от промени, защото проблемите са десетки, но издаването на лиценза е най-малкият проблем от всичките. Точно заради тези мотиви и един куп текстове за промяна на закона се взе решение още от 14 юни да преустановим превозите за 2 часа, а от 25 юни започваме постоянни ефективни стачни действия, каза Ивайло Константинов от Националното сдружение на автобусните превозвачи в интервю за предаването „Преди всички“. По думите му, с промените в закона се увеличават административната и финансова тежест за превозвачите и сред тях има дълбоки съмнения, че по този закон работи конкретна група, която вече е подготвила всичко.  Депутатът от ГЕРБ Станислав Иванов, който е и един от вносителите на законопроекта, заяви, че не е чул досега конкретни обвинения за това, че законопроектът създава условия за картели и корупция: „Чух само, че се създавали такива практики. По отношение на националния компетентен орган навсякъде в Европа наистина е Министерството на транспорта или упълномощени от него други служби. В нашия законопроект предвиждаме същото. Лицензите ще се издават от министъра на транспорта или оправомощено от него лице, така че няма две мнения по въпроса. Националният компетентен орган ще бъде министърът на транспорта, а ако той реши да упълномощи някой – това е негово право“. Камарата ще издава свидетелства за професионална компетентност и финансова стабилност, уточни той: „Защото кой по-добре знае каква е професионална компетентност и финансова стабилност на един превозвач, ако не те самите. Именно поради причината, че трябва да се разтовари малко Агенция \"Автомобилна администрация\" от задълженията си, защото тя, освен че издава лицензите, ги отнема и контролира спазването на дейността“.", "date": "2018.06.12", "title": "Автобусните превозвачи започват ефективна стачка"}
{"url": "https://www.faktor.bg/bg/articles/gen-o-z-konstantin-popov-zasega-izglezhda-dosta-stranna-situatsiyata-s-razbiliya-se-helikopter", "text": "\"Засега изглежда доста странна ситуацията, защото това е 4-ти полет на машината, първи полет на този екипаж за изпълняване на мисии за аварийно търсене и спасяване. Забележете, загинали са хора, които се готвят да спасяват хора\", коментира във Велико Търново председателят на парламентарната комисия по отбрана ген.о.з. Константин Попов във връзка с разбилия се хеликоптер. Той изказа съболезнования на близките на загиналите двама пилоти и каза, че е много рано да се правят заключения, че лошото състояние на бойната техника е причината за инцидента. \"Има комисия, инцидентът се разследва\", каза Попов преди изнесено заседание на комисията в Националния военен университет. \"Странното е, че при третия заход, дотогава вертолетът е летял добре, правят три захода по това упражнение за търсене и спасяване и почти пред края на задачата се случва този инцидент, но не може за такова кратко време да се оцени ситуацията и да се каже каква е причината. \"Нека да дадем време и спокойствие на експертите да си свършат работата и да видят какви са причините\", допълни председателят на комисията по отбрана. Двама пилоти са загинали, нека да бъдем внимателни в оценките си и изказа си и наистина да отдадем заслуженото на летците и въобще на българските военнослужещи, които наистина имат важна мисия в живота си - да спасяват хора, да защитават държавата си, допълни Попов.  \"Очевидно 20 години стаж и 500 часа нальот не са достатъчни, коментира той. \"Точно затова в комисията по отбрана и правителството, се търсят решения и се увеличава бюджет, за да има повече нальот, повече изправна техника и за да се модернизира българската армия. Затова и правителството прие този план за увеличаване на бюджета за отбрана до 2% до 2024 г. Да, пари за армията трябват и трябва да се гледа национално отговорно, защото това не са просто пари, това е сигурност за всички нас\", завърши генералът от резерва. Заседанието на комисията започна с едноминутно мълчание в памет на загиналите летци. Депутатите обсъдиха актуални въпроси за състоянието и перспективи за развитие на Националния военен университет в системата на военното образование и обучение и дискутираха с експерти, изявени общественици и анализатори ролята на армията като стълб на държавността.", "date": "2018.06.12", "title": "Ген.о.з. Константин Попов: Засега изглежда доста странна ситуацията с разбилия се хеликоптер"}
{"url": "https://www.faktor.bg/bg/articles/iliyana-yotova-patyat-na-bryuksel-kam-zapadnite-balkani-minava-prez-balgariya", "text": "Пътят на Брюксел към Западните Балкани минава през България и през българските общности на Балканите, посочи вицепрезидентът Илияна Йотова при откриването на международна конференция \"Българските общности в Западните Балкани – ключов фактор в процеса на присъединяване на страните към Европейския съюз\". Йотова отчете като пропуск отсъствието на българските общности в чужбина в програмата на Българското европредседателство. \"За съжаление българските общности в чужбина не бяха включени в програмата на Българското председателство и не можахме да оползотворим големия потенциал, който те притежават. За мен обаче е изключително важно след края на европредседателството България да задържи водещата си роля в процеса на евроинтеграция на страните от Западните Балкани. Аз съм убедена, че пътят към Брюксел и към Балканите минава през България, включително и през българските общности на Балканите, които са най-естественият посредник в тези отношения. Между София и Брюксел не бива да остават забравени територии тук, в тази част на Европа\".", "date": "2018.06.12", "title": "Илияна Йотова: Между София и Брюксел не бива да остават забравени територии на Балканите"}
{"url": "https://www.faktor.bg/bg/articles/rumen-radev-s-politicheski-prochit-na-tragediyata-s-voenen-helikopter-namesi-saniraneto", "text": "Вместо да дадат предвидените стотици милиони за ремонт на въоръжената техника и подготовка, те отидоха за саниране. Това каза пред журналисти президентът Румен Радев във връзка с разбилия се снощи военен хеликоптер край Пловдив, предаде Агенция „Фокус“.  „Министър Каракачанов е поставен в едни политически, финансови, правни рамки, от които той повече от това не може да направи. Решаването на тези проблеми иска държавническо отговорно мислене и адекватни действия. Както виждате мнозинството прекрати модернизационните процеси в Българската армия. Върна ги в нулево положение, в изходна точка. Предвидените за тези проекти стотици милиони къде изтекоха?“, попита държавният глава.  По думите му вместо да идат за ремонт на въоръжена техника и подготовка, те са отишли за саниране. „Отдалечаваме се от възможностите, които трябва да имаме. Рискът от тези политически решения ги носят военните. Затова казвам, че лобизмът убива. Крайно време е да се потърси отговорност от онези политици, които преследвайки користни политически интереси, със своите решения излагат на риск живота и здравето на нашите военнослужещи“, каза още Румен Радев. Самият той каза малко по-рано днес:  \"Това е една голяма трагедия и призовавам да няма политически спекулации по нея, защото не е морално\".", "date": "2018.06.12", "title": "Румен Радев направи политически прочит на трагедията с  военния хеликоптер, намеси и санирането"}
{"url": "https://www.faktor.bg/bg/articles/ivancheva-organizira-protest-ot-aresta-sreshtu-stroezh-koyto-nikoy-ne-e-razreshil", "text": "Защитниците на арестуваната кметица на Младост Десислава Иванчева от Зелен Младост организират протест срещу проекта на инвеститора Димитър Логофетов за строеж на 7-етажна сграда. Недоволството е на гражданите от блок 320 в района и ще се състои в градинката зад него от 19 до 20,30 часа.  Имотът на г-н Логофетов е реституиран при съществени нарушения на закона, за което ще представим конкретни доказателства, пишат организаторите. \"Не достигат поне 21 реални паркоместа, за да бъде този проект законосъобразен. Карето, в което ще се строи, е едно от най-натоварените и с най-малко паркоместа в района. Постоянно възникват конфликти между живущите, вдигат се чистачки и се пукат гуми. За жителите на 16-етажния бл. 321А, който е в непосредствена близост до строежа, няма проектирано нито едно паркомясто и те са принудени да паркират по тротоарите и чуждите паркинги. Детската площадка зад блок 320 ще бъде унищожена. Има сериозни съмнения за фалшификации на документацията на проекта, които са потвърдени от хора с голям опит в графологичните експертизи. Изпратен е сигнал до Прокуратурата, която вече трети месец мълчи по случая, обясняват инициаторите на протеста, посочва Offnews.bg.  Освен това инвеститорът Логофетов обаче няма разрешение за строеж от никого, а документите за инвестиционните му намерения са върнати от Направление \"Архитектура и градоустройство\" в община \"Младост\". Така не става ясно срещу кого всъщност е протестът, организиран от Иванчева и Зелен Младост, след като строеж - поне засега няма как да има. Въпреки ареста си на 17 април, Иванчева бе кмет на района до 7 юни с временен заместник на поста, когато официално бе отстранена на втора съдебна инстанция.  В края на март пък стана ясно, че Иванчева е внесла сигнал до Софийска районна прокуратура и до началника на 7 РПУ – СДВР за сериозни съмнения за фалшификация на документи от инвеститора Димитър Логофетов. Прокуратурата бави проверката по сигнала, а Логофетов е свидетел по делото срещу Иванчева, твърди Петър Кърджилов. Сред организаторите на протеста днес е и самата Иванчева според страницата на събитието във фейсбук. Те канят на протеста кмета Йорданка Фандъкова и главният архитект Здравко Здравков, за да обяснят на хората от бл. 320 защо не е отговорено на техни сигнали за съдействие за спасяването на детската площадка и във връзка с нередности при реституцията на имота на г-н Логофетов отпреди година.", "date": "2018.06.12", "title": "Иванчева организира протест от ареста срещу строеж, който никой не е разрешил"}
{"url": "https://www.faktor.bg/bg/articles/amerikanski-senator-savetskoto-zlo-e-zhivo-v-putinska-rusiya", "text": "Американският сенатор от Републиканската партия Линдзи Греъм заяви в интервю за ABC News, че връщането на Русия в Г-8, за което се обяви президентът на САЩ Доналд Тръмп, „би било грешка“.  „Съветският съюз се разпадна, но злото, което той носеше, е живо в путинска Русия“, каза Греъм.  Предложението на Тръмп по време на срещата в Г-7 в Канада срещна съпротивата на почти всички останали участници, които обвързаха връщането на Русия с изпълнението на Минските договорености за Украйна. В подкрепа на Тръмп се обяви единствено новият премиер на Италия Джузепе Конти.", "date": "2018.06.12", "title": "Американски сенатор: Съветското зло е живо в путинска Русия"}
{"url": "https://www.faktor.bg/bg/articles/boyat-i-arestuvat-spodvizhnitsi-na-navalni-po-vreme-na-konferentsiya-vav-vladivostok", "text": "Полицията във Владивосток задържа участници в учредителна конференция на движението \"Отворена Русия\", организирана на 12 юни от сподвижници на опозиционния Алексей Навален в конферентната зала на хотел \"Екватор\", съобщава newsru.com. Координаторът на Щаба на Навални в Москва Олег Степанов съобщи в Twitter, че са били арестувани координаторът на движението във Владивосток Дмитрий Дъбовски и още  20 души, негови съмишленици. Според Степанов \"няколко човека са бити до кръв от полицаите по време на тяхното задържане\". По-късно един от задържаните - Андрей Пивоваров, написа във Фейсбук, че пет души са откарани в полицейския участък: \" 11 полицаи го разбиха офиса на \"Отворена Русия\" във Владивосток и арестуваха пет човека: Наталия Гряжевич, Андрей Яроцки (беше бит до кръв по време на задържането), Мария Цинченко (която отведоха с белезници) и Владимир Дъбовски.\" По думите на други свидетили полицията \" е действала строго: използва сила, държа се грубо, задържа Андрей Пивоваров, Наталия Грязневич, двама местни активисти и координатора на генералния щаб \".  Степанов съобщава също, че  Добровски и координаторът на \"Отворено Русия\" във  Владивосток Андрей Яроцки са откарани направо в съда, след като са били задържани по време на конференцията, но не е известно какви обвинения са отправени към тях. В същото време той подчерта, че движение \"Отворена Русия\" е успя да избере състава на съвета и да приключи успешно конференцията. В момента Алексей Навален се намира под арест в специален център за задържане в Москва.", "date": "2018.06.12", "title": "Бият и арестуват сподвижници на Навални по време на конференция във Владивосток"}
{"url": "https://www.faktor.bg/bg/articles/vanya-grigorova-vse-oshte-e-pod-vapros-dali-biser-petkov-shte-reshi-da-si-ottegli-ostavkata", "text": "Бисер Петков не е причината за увеличаването на палатковите лагери на майките на деца с увреждания. Причината е финансовата рамка на правителството. Това заяви пред БНР Ваня Григорова, член на Националния съвет за интеграция на хората с увреждания като представител на КТ \"Подкрепа\".  \"Това, че правителството отказва да приеме оставката, все още не значи, че Петков ще реши да си я оттегли. Желанието да се откаже е негово. Това беше нормална реакция на човек, който се опитва да направи някакви промени, но ситуацията и правителствената рамка са такива, че не може да го направи\", изтъкна Григорова. Според нея е добре майките на деца с увреждания да разберат ясно каква е причината.  \"Причината е, че законът, който те искат да бъде приет, е свързан с разходи - 300 милиона лева. Когато казват, че не искат пари, това не е така. Разбира се, това не е лошо. Задължително трябва да се случи, но категорично трябва да има дълбоки промени в правителствената политика, за да може този закон да влезе в сила.\"  Григорова определи Бисер Петков като \"изключително диалогичен, балансиран и експерт\" и допълни, че той може да напише добри поднормативни актове, но срещу тях трябва да стоят пари. \"Ако няма възможността това да се случи чисто финансово, той просто няма как да изпълни такива обещания. Само да припомня, че борбата срещу фалшивите \"инвалидни пенсии\" се води само и единствено заради това да могат да се спестят средства и да се увеличи минималната пенсия, за да вземем от едни нуждаещи се и да дадем на други нуждаещи се, тоест да запазим цялостната рамка. Ако продължаваме с този подход, господин Петков няма как да изпълни обещанията, които е дал.\"  \"Оставката беше изненадваща. Още по-изненадващо беше решението министър Петков да бъде запазен на поста, който заемаше“, коментира председателят на социалната комисия в парламента Хасан Адемов. По думите му, безпрецедентната подкрепа, получена от Петков след оставката – както от организациите на хората с увреждания, така и от социалните партньори, е трябвало да бъде налице, сериозно мотивирана, ясно изразена и аргументирана и в периода на търсене на съгласие от страна на социалния министър. \"Министърът на труда и социалната политика, който и да е той, търси съгласие между две страни, които имат коренно противоположни разбирания за провеждането на политиката за хората с увреждания - имам предвид Националния съвет и тези, които са извън Националния съвет. В момента, в който министърът се срещне с едната страна, другата страна скача и изразява бурно своето недоволство, а няма такава възможност двете страни да се съберат на едно място и да се свържат с общи решения\", посочи Адемов.", "date": "2018.06.12", "title": "Хасан Адемов: Безпрецедентната подкрепа към Бисер Петков е закъсняла"}
{"url": "https://www.faktor.bg/bg/articles/borisov-ostavyame-biser-petkov-za-ministar-da-se-razbere-s-protestirashtite", "text": "Казах на министър Бисер Петков да си продължава работа сутринта преди да излетя. Това заяви премиерът Бойко Борисов по повод оставката  на социалния министър.  Тя породи сериозно напрежение както в обществото, така и в институциите. И двата синдиката - КТ \"Подкрепа\" и КНСБ се обявиха в подкрепа на социалния министър, изтъквайки неговия професионализъм и добра комуникация с гражданите, бизнеса и институциите. Защити го и вицепремиерът Валери Симеонов.", "date": "2018.06.12", "title": "Борисов: Бисер Петков остава министър, да се разбере с протестиращите"}
{"url": "https://www.faktor.bg/bg/articles/parvan-simeonov-kazusat-belene-skasi-distantsiyata-mezhdu-gerb-i-bsp", "text": "Казусът AEЦ „Белене“ намали дистанцията между управляващи и опозиция. Това каза в интервю за „Фокус“ политологът Първан Симеонов, изпълнителен директор на „Галъп интернешънъл“.  „Доказателство за това са срещите между вицепремиера Валери Симеонов и министъра на отбраната Красимир Каракачанов с лидера на левицата Корнелия Нинова\", аргументира тезата си политологът. Според него самата БСП най-вероятно е предприела промяна на своята тактика, виждайки че по-ранните ожесточени сражения са мобилизирали електората на ГЕРБ и са довели до заздравяване на управленската структура Това се случва на фона на сюжета „АЕЦ „Белене“, на очевидното придвижване на Бойко Борисов по-скоро на Изток и на фона на много обтегнатите отношения на Европа със САЩ. А това позволява и лансирането на спекулацията, че самата Европа се придвижва леко на Изток, волно или неволно. И на този фон различията между ГЕРБ и БСП изчезват, като това вещае известни проблеми за самата БСП, коментира Първан Симеонов. Той добави, че особено резки промени в рамките на този парламент не бива да се очакват, за сметка на дръзки конфигурации на подкрепа. Но Симеонов смята, че след европредседателството правителството трябва да намери нов сценарий, по който страната ни да поеме.", "date": "2018.06.12", "title": "Първан Симеонов: Казусът \"Белене\" скъси дистанцията между управляващи и опозиция"}
{"url": "https://www.faktor.bg/bg/articles/novini/balgariya/nikolay-mihaylov-na-borisov-mu-se-usladi-aktivnostta-na-mezhdunarodnata-stsena", "text": "Премиерът Бойко Борисов разрешава проблеми с удовлетворяване на протестиращите хора, за да замълчат. Това е мнението на психиатъра д-р Николай Михайлов, което той изрази в студиото на \"България сутрин\" на Bulgaria ON AIR. С доста менторски тон, както винаги, той направи серия от \"открития\" . \"Борисов е човек, който не може да понася да не бъде симпатичен. Той има огромна потребност да бъде харесван, обичан и в някакъв смисъл прославен\", каза д-р Михайлов . Психиатърът смята, че активността на българския премиер на международната сцена с визитите в Западна Европа и Русия, с посрещането на европейските лидери у нас, показва, че това му се е \"усладило\". \"Изведнъж той може да бъде съзерцаван на друга платформа, което е услаждащо, но ако разгледате внимателно ефектите на неговите гастроли, нищо особено, даже в някакъв смисъл провал\", допълни още д-р Михайлов.  По думите му прегръдките на Бойко Борисов и Владимир Путин в Русия означавали, че Европа и НАТО никога нямало да ни разделят. Това обаче според психиатъра е смешно. \"Изрази образа на една лъкатушеща се и безпринципна нация, която не може да удържи това, което се нарича братство между два народа. Това е ясно, но се колебае в лоялностите си, защото в момента на тази прегръдка, изневерява на другата по-фундаментална прегръдка - Евроатлантическата\", допълни д-р Николай Михайлов. Дано да е наясно какво точно е искал да каже.  Психиатърът коментира и историческата среща на Ким Чен Ун и Доналд Тръмп. Според него двамата лидери са в някакъв вид криза или нужда и това е причината за тяхната среща.  \"Това е някакво шоу. Двама души - психопати\", категоричен беше д-р Михайлов пред Bulgaria ON AIR. Според психиатъра от историческата среща между лидерите на САЩ и Северна Корея нищо няма да излезе.", "date": "2018.06.12", "title": "Николай Михайлов: На Борисов му се услади активността на международната сцена"}
{"url": "https://www.faktor.bg/bg/articles/poslanikat-na-moskva-rusiya-shte-se-namesi-v-dialoga-belgrad-prishtina-ako-sarbiya-bade-postavena-pod-ultimativen-natisk-ot-traditsionni-sarbomraztsi", "text": "В авторска статия за вестник „Политика“ посланикът на Руската федерация в Сърбия Александър Чепурин загатва, че може да се появи възможност за „по-дълбоко ангажиране“ на Москва в диалога за нормализиране на двустранните отношения между Белград и Прищина, отбелязва електронното издание на белградския Danas, циткиран от \"Фокус\". Русия може да се намеси, обяснява Чепурин, в случай че Белград бъде поставен под „ултимативен натиск от страна на традиционни сърбомразци“. Каквото и да означава това странно изречение.  В статията, публикувана по повод националния празник на Русия, Чепурин припомня, че Москва и Белград се изцяло се подкрепят взаимно по отношение на текущите политически въпроси, както въпросът за Косово и Метохия заема специално място в отношенията им.  „Москва беше, е и ще бъде от страната на Белград. Нашата позиция остава непроменена - ние ще подкрепим решението, което Сърбия и сръбският народ ще приемат за приемливи за себе си. Изхождаме от правното основание на споразумението - Резолюция 1244 на Съвета за сигурност на ООН\", подчерта Чепурин. Коментирайки паралелите, които мнозина правят между Косово и Крим, руският дипломат бе категоричен, че те са „две напълно различни истории“. Според него при отделянето на Косово от СРЮ ключовият фактор е външен - пряка военна атака от страна на НАТО срещу Югославия. „Въпросът за Крим определено е затворен. Крим е Русия, а Косово е Сърбия. Това не е само лозунг, но е правна реалност, която трябва да бъде уважена\", настоя Чепурин.", "date": "2018.06.12", "title": "Посланикът на Москва: Русия ще се намеси в диалога Белград-Прищина,  ако Сърбия бъде поставена под „ултимативен натиск от традиционни сърбомразци\""}
{"url": "https://www.faktor.bg/bg/articles/valeri-simeonov-biser-petkov-si-varsheshe-rabotata-profesionalno", "text": "Бисер Петков е добър професионалист, вършеше си работата. Това коментира вицепремиерът Валери Симеонов, който присъства на конференция, посветена на българските общности в Западните Балкани. Той научил за оставката на социалния министър в рамките на вчерашния ден. Двамата се чули и говорили, като Симеонов изразил съжаление. Решението не е било обсъждано с него предварително. Изборът на новия министър все още не е ясен, въпросът не е стигал и до самия вицепремиер. Важното обаче за него е да се върши работата и да се спазва подписаното поличитеско споразумение при съставянето на кабинета. Относно искането на майките на деца с увреждания е заложено в програмата на правителството, а важното е какво е решението на изпълнителната власт. „Изпълнителната  власт има отговорността да осигури и да опази бюджета на държавата, който се формира от данъците на всички нас. Така че какво иска една или друга група от обществото няма значение, всички те искат повишаване на сумите за тяхната дейност“, посочи Симеонов. Според него обаче дали ще го получат, е съвсем друга работа. Всичко е въпрос на възможности на държавата, има и други социални групи, като българските пенсионери, които получават пенсии под прага на бедността, смята вицепремиерът.", "date": "2018.06.12", "title": "Валери Симеонов за Бисер Петков: Добър професионалист, вършеше си работата"}
{"url": "https://www.faktor.bg/bg/articles/ofitsialno-zaev-i-tsipras-se-razbraha-za-imeto-republika-severna-makedoniya", "text": "Република Северна Македония е името, за което се договориха двамата премиери, а договорът между двете страни Зоран Заев и Алексис Ципрас ще подпишат през уикенда, вероятно в събота в Преспа, на гръцка територия, съобщиха гръцките медии. Все пак всичко ще стане по-ясно след днешния телефонен разговор между двамата министър-председатели, който гръцките медии коментират като изключително важни. Медиите написаха: „Днес скопският проблем приключи\", \"Северна Македония е договореното име\", предаде БГНЕС. Според кореспондента на МИА в Атина, след като бъде договорено окончателно споразумението, гръцкият министър-председател се очаква да информира първо президента на страната, а след това и лидерите на политическите партии. По отношение на подписването на договора, поради препълнената програма на двамата премиери и депутатите през следващите дни, медиите в Гърция коментират, че по време на уикенда, вероятно в събота, би могло Зоран Заев и Алексис Ципрас да се срещнат в Преспа, на територията на Гърция и да официализират това, което днес ще договорят по телефона.", "date": "2018.06.12", "title": "Официално: Заев и Ципрас се разбраха за името Република Северна Македония"}
{"url": "https://www.faktor.bg/bg/articles/ruski-deputat-postiganeto-na-sporazumenie-mezhdu-sasht-i-phenyan-bez-moskva-i-pekin-e-nevazmozhno", "text": "Декларация и нищо повече, заяви руският депутат Алексей Пушков, предаде РИА Новости. Законодателят от Съвета на федерацията (горната камара на парламента в Москва) коментира днешната среща между американския президент Доналд Тръмп и лидера на Северна Корея Ким Чен-ун в Сингапур. \"Безспорно, разговорите са исторически пробив. Подписаният от двамата държавници документ обаче е лист хартия, защото в него няма никакви конкретни стъпки. Не че очаквахме нещо повече\", написа той в Twitter. Подписването на документа бе коментирано и от друг руски парламентарист. \"Сега САЩ ще започнат опити да изолират Русия и Китай от разрешването на проблемите на Корейския полуостров.  \"Постигането на споразумение без Москва и Пекин е невъзможно\", заяви заместник-председателят на комисията по външна политика в Съвета на федерацията Владимир Джабаров.", "date": "2018.06.12", "title": "Руски депутат: Споразумение между САЩ и Пхенян без Москва е невъзможно"}
{"url": "https://www.faktor.bg/bg/articles/spetsialist-razchete-zhestvete-na-tramp-i-kim-tezi-dvamata-sa-alfa-mazhkari-stiskat-ratsete-si-syakash-shte-si-smazhat-kostite", "text": "Срещата между президента на САЩ Доналд Тръмп и севернокорейския лидер Ким Чен-ун започна с 13-секундно ръкостискане, с което и двамата се опитаха да дадат израз на желанието да командват, но проявиха известно безпокойство, предаде Ройтерс. Експерти по езика на тялото казаха, че с ръкостискането Доналд Тръмп проявява обичайната си доминантност, като първи протяга ръка, а след това потупва многократно горната част на ръката на севернокорейския лидер. За да не позволи надмощие, Ким Чен-ун здраво стиска ръката на Доналд Тръмп и го гледа право в очите, преди да се обърне към журналистите. \"Това не беше необмислено ръкостискане, каза пред Ройтерс Алън Пийз, австралийски експерт по езика на тялото и автор на няколко книги. - Стиснатите ръце се движеха нагоре-надолу енергично, всеки придърпваше другия по-близо. И двамата се стараеха другият да не бъде доминантен\". За Доналд Тръмп е лесно да излъчва авторитет. Той е световен лидер, бизнесмен, телевизионна звезда, владеещ ефективно езика на тялото. Тръмп е по-висок от Ким Чен-ун. Севернокорейският лидер е и почти два пъти по-млад от американския президент. На път към библиотеката, където беше първата им среща, Доналд Тръмп се опитва да намали напрежението, като бъбри с Ким Чен-ун и го оставя да ходи малко пред него. Доналд Тръмп обаче контролира разговора, като потупва Ким Чен-ун и го насочва с ръка към помещението. Ким Чен-ун също потупва няколко пъти Доналд Тръмп, опитвайки се да установи контрол. Той гледа предимно надолу, докато Тръмп говори, но няколко пъти поглежда нагоре. \"Доналд Тръмп говореше отстъпчиво, почти смирено, но езикът на тялото му ясно казваше \"Аз съм по-старшият тук\", добави Пийз. Карен Леун, управляващ директор на сингапурска компания за обучение в лидерство, каза, че Доналд Тръмп не е проявил никаква вражда, като на срещата на Г-7 в Канада миналата седмица, когато той се нахвърли с думи към Европейския съюз и канадския министър-председател Джъстин Трюдо заради търговски спорове. Въпреки това, желанието на Тръмп да доминира, се вижда ясно. \"Когато си стискат ръцете, можеш да видиш как връхчетата на пръстите им побеляват - тези двамата са алфа мъжкари - каза Леун. - И двамата искат да покажат доминантност и затова стискат ръцете си, сякаш ще си смажат костите\". Според Леун обаче и двамата трудно са прикрили нервността си, след като са седнали. Тръмп се усмихва накриво и прави нервни движения с ръцете, а Ким Чен-ун се навежда и гледа втренчено пода.", "date": "2018.06.12", "title": "Експерти за срещата Тръмп-Ким: И двамата - алфа мъжкари, но жестовете на Тръмп говореха: \"Аз съм по-старшият тук\""}
{"url": "https://www.faktor.bg/bg/articles/borisov-i-yaldaram-prez-tanap-shte-stiga-azerski-gaz-do-balgariya", "text": "\"Искам да поздравя Бойко Борисов и България за успешното европредседателство. Благодаря и за срещата ЕС - Турция във Варна.\" Това заяви турският премиер Бинали Йълдъръм на съвместна пресконференция след разговорите с Бойко Борисов и водената от него българска делегация.  \"Ние имаме дълбоко вкоренено минало. Важно е тези връзки да продължат. В основата на нашите отношения стои идеята те да се развиват и да печелят. Балканите ще бъдат свързани с Анадола. Ще възстановим историческия Път на коприната. Искаме да увеличим стокообмена до 29 млрд.\", подчерта Йълдъръм.  \"Енергетиката е много важна и ние виждаме България като стратегически партньор. Премиерът Борисов имаше вече предварително планирана програма, поради това няма да може да присъства на откриването на ТАНАП. Но на откриването ще присъства българският министър на енергетиката“, коментира Бинали Йълдъръм и добави: „Въпреки това обаче той бе така добър да дойде в Измир, макар и за кратко, защото отдава голямо значение на проекта ТАНАП“, изтъкна той.  Двамата премиери отбелязаха със задоволство ръста в икономическите отношения между България и Турция. Традиционно добре се развиват и връзките в туризма.  \"Десетилетия политици са говорили за азерски газ, без да кажат откъде ще дойде. Ето сега, чрез този газопровод това ще се случи\", подчерта на свой ред българският премиер Бойко Борисов. \"Имаме уверението, че ще намерим формула за транспортиране на газ до Европа през България. Нашата задача е да се разберем с ЕК. Казвам го пред Йълдъръм, а не някой да тълкува думите ми. Ако има нещо да отречеш, отричай го сега, защото в България има много преводачи, така че сега се застраховам\", обърна се Борисов към турския си колега, цитиран от Епицентър.бг.", "date": "2018.06.12", "title": "Борисов и Йълдъръм: До България ще стига азерски газ през \"ТАНАП\""}
{"url": "https://www.faktor.bg/bg/articles/svlichane-na-zemna-masa-obarna-3-vagona-na-patnicheski-vlak-v-parizh", "text": "Свличане на земна маса, предизвикано от силните дъждове, обърна три вагона от пътнически влак, свързващ предградията на Париж с центъра на града. Няколко души са ранени, съобщи транспортният министър на страната. Влакът свързва летище Шарл Дьо Гол с център на Париж. „Имало е свличане на земна маса на линия REP B между южните предградия Сейнт-Реми-ле- Шеврьоз и Орсе\". Това е предизвикало обръщане на три вагона. За щастие има само 7 леко пострадали, няма тежко ранени”, заяви министърът на транспорта по френско радио.", "date": "2018.06.12", "title": "Свличане на земна маса обърна 3 вагона на пътнически влак в Париж"}
{"url": "https://www.faktor.bg/bg/articles/tramp-kim-e-mnogo-umen-severna-koreya-mnogo-mnogo-barzo-shte-se-otkazhe-ot-yadrenite-orazhiya", "text": "Имахме историческа среща, на която решихме да оставим миналото зад гърба си и подписахме исторически документ... Ще разрешим един голям проблем, една голяма дилема, заяви американският президент Доналд Тръмп. Това стана, след като със севернокорейския лидер Ким Чен-ун подписаха \"всеобхватен\" документ, насочен към ядрено разоръжаване на Корейския полуостров, пише ANSA/EPA Ким е много умен, а Северна Корея много, много бързо ще се откаже от ядрените оръжия, цитира \"Ройтерс\" държавния глава на САЩ. Ключови моменти от документа, подписан от Ким и Тръмп в края на преговорите включват: Страните се ангажират да установят нови отношения между САЩ и КНДР в съответствие с желанието на народите на двете страни за мир и просперитет; Двете страни ще се присъединят към усилията си за изграждане на траен и стабилен мир на Корейския полуостров; Потвърждавайки декларацията от Пунмуньом от 27 април 2018 г., Северна Корея се ангажира да работи за пълно ядрено разоръжаване на Корейския полуостров; САЩ и Северна Корея се ангажират да разменят останки от военнопленници, включително незабавното репатриране на вече идентифицираните. Макар че срещата на върха бележи началото на дипломатическия процес, той може да доведе до трайна промяна в сигурността на Североизточна Азия, както посещението на бившия президент на САЩ Ричард Никсън в Пекин през 1972 г. доведе до преобразуването на Китай. Преди да подпише, Ким Чен-ун коментира, че двамата лидери са имали историческа среща \"и решихме да оставим миналото зад себе си, светът ще види важна промяна\". Тръмп допълва, че е създал \"много специална връзка\" с Ким и отношенията със Северна Корея ще бъдат много различни. \"Хората ще бъдат много впечатлени и хората ще бъдат много щастливи и ще се погрижим за един много опасен проблем за света\", обяснява той Запитан дали ще покани Ким Чен-ун в Белия дом, Тръмп добавя: \"Абсолютно, ще го направя\".", "date": "2018.06.12", "title": "Доналд Тръмп: Ким е много умен,а Северна Корея много, много бързо ще се откаже от ядрените оръжия"}
{"url": "https://www.faktor.bg/bg/articles/borisov-izrazi-saboleznovaniya-na-semeystvata-i-blizkite-na-zaginalite-dvama-voenni", "text": "Министър-председателят Бойко Борисов изразява съболезнования на семействата и близките на загиналите двама военни пилоти край пловдивското летище Крумово, съобщиха от пресслужбата на Министерския съвет. В разговор с вицепремиера и министър на отбраната Красимир Каракачанов премиерът Борисов разпореди да бъде информиран за фактите и обстоятелствата, довели до инцидента. По отношение на ранения военен техник министър-председателят Бойко Борисов разпореди да бъде оказано пълно съдействие за неговото лечение.", "date": "2018.06.12", "title": "Борисов изказа съболезнования на семействата и близките на загиналите военни"}
{"url": "https://www.faktor.bg/bg/articles/ninova-izpolzva-tragediyata-s-helikoptera-i-vidya-nestabilnost-v-stranata", "text": "\"Поднасям съболезнования към семействата и близките на загиналите пилоти край авиобаза Крумово\". Това написа във Фейсбук лидерът на БСП Корнелия Нинова. \"Обръщам се към премиера Борисов - да отмени посещението си в Турция за откриване на трансанадолския газопровод. Катастрофата с военния хеликоптер, загубата на човешки живот, както и нестабилността в страната след подадената оставка на министъра на труда и социалната политика и изключително острата реакция на вицепремиера Симеонов към министъра на туризма и обвиненията между членове на кабинета в “защита на крупни наследници на мутренски групировки” изискват от министър-председателя да предприеме мерки тук\", написа още тя.", "date": "2018.06.12", "title": "Нинова командва: Борисов да отмени посещението си в Турция"}
{"url": "https://www.faktor.bg/bg/articles/maya-manolova-1", "text": "Вчера постигнахме съгласие с протестиращите майки на децата с увреждания по всички дискутираните текстове от законопроекта, който готвим, и беше заявена позиция, че майките са готови, а и аз съм готова, да обсъждаме всеки текст. На самата среща не присъства социалният министър, присъстваха специалисти от министерството, от страна на парламента-един депутат. От министерството ни убеждаваха, че това може да е част от други законопроекти, които те подготвят. Това , според нас\", е невъзможно. Тези предложения са с неясен хоризонт. Това  заяви омбудсманът Мая Манолова пред \"Нова телевизия\".  \"Настоявам парите за хората с увреждания да се разпределят по един разумен и справедлив начин\", каза още тя Не мога да коментирам оставката на министър Бисер Петков. Ангажиран е определен екип в социалното министерство, в който има и представители на хората с увреждания, това все пак е институция. С оставката на един министър държавата не спира да функционира\", коментира още омбудсманът. .", "date": "2018.06.12", "title": "Мая Манолова: Предложенията на социалното министерство за децата с увреждания са с неясен хоризонт"}
{"url": "https://www.faktor.bg/bg/articles/mincho-koralski-dialogat-s-ministar-petkov-beshe-polzotvoren", "text": "Диалогът с министъра беше ползотворен, работеше се с представителите на всички организации \"на\" и \"за\" хората с увреждания, коментира пред БНТ изп. директор на Агенцията за хората с увреждания Минчо Коралски. Проблемът е много по-сложен, тъй като става въпрос за редица закони - Законът за хората с увреждания, за социалните услуги, за личната помощ. Има още редица други нормативни актове, свързани с промяната на експертизата за вида и степента на увреждането, обясни Коралски. \"Трябва да се смени парадигмата, че едва ли не отговорник за хората с увреждания е министърът на труда и социалната политика, нещо, което е дълбоко невярно. Политиката за хората с увреждания е хоризонтална и няма специална политика за хората с увреждания. Те са хора като всички останали и трябва средата и образованието да са достъпни, за да ги виждаме сред всички останали, коментира Коралски. По думите му 16% от хората в Европа са хора с увреждания и обществото трябва да е готово да осигури тези условия. Мисля, че работата, която е извършена от социалното министерство и други министерства е значителна и процесът не бива да спира, подчерта той.", "date": "2018.06.12", "title": "Минчо Коралски: Диалогът с министър Петков беше ползотворен"}
{"url": "https://www.faktor.bg/bg/articles/aleks-aleksiev-za-sreshtata-na-kim-s-tramp-trudno-e-da-se-govori-za-pobeda-na-edin-zhalak-diktator", "text": "Наивно е да се очакват внезапни резултати от срещата Тръмп - Ким Чен Ун, заяви пред БНТ Алекс Алексиев, председател на Центъра за балкански и черноморски изследвания. \"Ще се отнеме време за това, но е добър пръв ход. Ако мога да се изразя не съвсем дипломатично за въпроса защо стана, как се постигна това, бих казал така: с хулигани се говори по хулигански. Самият Тръмп говореше с такъв стил, заплашваше. При Тръмп постигането на такива разговори с добро е разместено понятие\", коментира Алексиев.  Според него, е трудно да се говори за победа, Северна Корея е изключително нещастна държава, която гладува в момента, така че да се говори за победа на един жалък диктатор, е абсолютно нереалистично. За Китай беше много важно тази среща да се състои с неговата роля в Корея. И Тръмп не може да си позволи това да продължи от гледна точка на търговията и много други работи. Така че нещата не са само между Корея и САЩ, Китай е много замесен, Русия по-малко. Важното е какво може да се очаква\", посочи анализаторът. \"Ако Ким няма атомни оръжия, той няма нищо. Единственото нещо, което той имаше, е шантаж. Това е една жестока диктатура, от типа на комунистическата, не са много останали в света такива. Нашите очаквания трябва да се ограничат с това, че процесът ще е дълъг\", прогнозира Алекс Алексиев.", "date": "2018.06.12", "title": "Алекс Алексиев за срещата на Ким с Тръмп: Трудно е да се говори за победа на един жалък диктатор"}
{"url": "https://www.faktor.bg/bg/articles/atina-skopie-se-saglasi-na-severna-makedoniya", "text": "Държавата със столица Скопие ще се казва Северна Македония, каза гръцкият външен министър Никос Коцияс, написа изданието Курир.мк. Първият дипломат на Атина коментира разговор между премиера на членката на Европейския съюз Алексис Ципрас с колегата му от бившата югославска република Зоран Заев. \"В нашата съседка се съгласиха страната им да се казва Северна Македония\", заяви министърът на външните работи на Гърция. Той посочи, че новото наименование е било избрано от Заев. Гърция и Македония започнаха в началото на 2018 г. инициативи за решаването на спора за името на балканската страна, започнал с отделянето на републиката от Белград през 1991 г. Атина не признава името на северозападната си съседка, защото в Гърция има провинция Македония. Заради блокадата държавата със столица Скопие фигурира в международни организации като Бивша югославска република Македония (БЮРМ). В дипломатическите среди циркулираха няколко предложения за наименованието на Македония. Вардарска Македония бе отхвърлено от Скопие, а Македония (Скопие) и Илинденска република Македония – от Гърция, припомня изданието.", "date": "2018.06.12", "title": "Атина: Държавата със столица Скопие ще се казва Северна Македония"}
{"url": "https://www.faktor.bg/bg/articles/zapochva-iztochvane-na-gorivoto-na-padnaliya-snoshti-kray-letishte-plovdiv-helikopter", "text": "Започва източване на горивото на падналия снощи край летище Пловдив хеликоптер, предаде репортерът на Канал 3 Пламен Петров от мястото на катастрофата. Пожарни и специализирана военна техника вече влязоха в района. Мярката се предприема, за да се предотврати възможността от взрив.", "date": "2018.06.12", "title": "Започва източване на горивото на падналия снощи край летище Пловдив хеликоптер"}
{"url": "https://www.faktor.bg/bg/articles/tsveta-karayancheva-se-sreshtna-s-patriarha-na-tsyala-gruziya-iliya-vtori", "text": "Председателят на Народното събрание Цвета Караянчева, която е на посещение в Грузия, разговаря с патриарха на цяла Грузия Илия Втори, съобщи пресцентърът на парламента. В срещата участваха и представителите на българската парламентарната делегация - председателят на Групата за приятелство България - Грузия Кристина Сидорова и народните представители Александър Иванов, Йордан Апостолов, Велислава Кръстева и Симеон Найденов. Цвета Караянчева изрази от името на българските парламентаристи почит и уважение към дейността на грузинския патриарх и ролята му на пазител на християнските ценности в обществото. Тя подчерта ценния принос на патриарх Илия Втори за укрепване на християнството и на мира. Предайте на българския народ, че Бог е с вас и Бог ще ви помага, отбеляза негово светейшество и подчерта много добрите отношения с българския патриарх и с Българската православна църква. Той припомни, че грузинските братя Бакуриани са основали Бачковския манастир. Политиците трябва да работят и да решават всички важни и актуални теми в диалог, на масата на преговорите, а вие - духовните отци, да бдите над нашите народи, подчерта Цвета Караянчева. Отбелязано бе ползотворното партньорство между двете църкви, което е исторически обусловено. Българската православна църква и Грузинската православна църква поддържат топли и традиционно добри връзки, бе споделено по време на разговора. Събеседниците потвърдиха, че в трудните за България и Грузия години на преход църквите винаги са били упование за народите си.", "date": "2018.06.12", "title": "Цвета Караянчева се срещна с патриарха на цяла Грузия Илия Втори"}
{"url": "https://www.faktor.bg/bg/articles/zlaten-skunks-za-mistar-radev-ot-gospodarite", "text": "Боби Ваклинов от \"Господари на ефира\" връчи \"Златен скункс\" на министър Валентин Радев. Поводът е повече от известен - неадекватното поведение на МВР по случая със затворниците бегълци Владимир Пелов и Радослав Колев. Въпреки многото сигнали полицията не успя да ги хване, а единият от тях - Владимир Пелов, беше застрелян в родния си Ботевград. Репортерът на Нова ТВ бе поканен в кабинета на министъра на вътрешните работи, за да му връчи статуетката, а вътре го очакваше цялото професионално ръководство на силовото министерство. Според министър Радев България е едно от най-спокойните места и сравнението с от преди 15 години е в тяхна полза. Направено е всичко възможно и полицията е била на крачка от залавянето им. \"Работим по правилата и рано или късно тези хора ще си получат заслуженото\", това каза г-н Радев по другите издирвани престъпници.", "date": "2018.06.12", "title": "\"Златен скункс\" за министър Радев от \"Господари на ефира\""}
{"url": "https://www.faktor.bg/bg/articles/direktorat-na-zavod-midzhur-razbira-se-che-mozhe-da-se-vzrivi", "text": "Пред Нова телевизия директорът на завод \"Миджур\", който се взриви преди 4 години, Иво Иванов каза: \"Разбира се, че боеприпасите са опасни, разбира се, че боеприпасите могат да се взривят. Потенциална опасност винаги има\", обясни той  12 души работят постоянно в предприятието на трудов договор. Директорът не коментира думите на Димитър Димитров, че собственикът реално е регистриран в офшорна зона. Иванов каза само, че \"Миджур Мениджмънт Кънстракшън\" придобива завода  на 26 април, 2017 година, а фирмата си е регистрирана месец по рано в кралство Великобритания, има я и в Търговския регистър. И добави, че имало клауза в договора с \"Видекс\", че до 1 септември миналата година трябвало мините да бъдат извозени до 1 септември, но това не се е случило. :Поради това се наложи да прекратим с едномесечно предизвестие договора за наем\", обясни той. Трагедията със завод \"Миджур\" стана факт в края на 2014 година, като загинаха общо 15 души. Сигнал относно наличието на взривни материали на територията на взривилия се през октомври 2014 година завод \"Миджур\" край Горни Лом е подаден още на 29 май и е подаден от кмета на Чупрене. Става въпрос за над 190 000 мини и над 90 тона барут, които се съхраняват в пет обекта. Липсва дори минимална охрана, а тя трябва да се осигури от фирма \"Видекс\", липсва и специална сигнализация за ранно оповестяване в случай на злополука, както и договор за наем, поясни говорителят на прокуратурата Румяна Арнаудова.", "date": "2018.06.12", "title": "Директорът на завод \"Миджур\": Разбира се, че боеприпасите могат да се взривят"}
{"url": "https://www.faktor.bg/bg/articles/slanchevo-i-goreshto-do-35-gradusa", "text": "Днес времето ще е предимно слънчево. След обяд ще има временни увеличения на облачността и главно в планинските райони от западната половина на страната ще превали и прегърми. Ще духа слаб, в Източна България до умерен вятър от юг-югоизток. Максималните температури ще са предимно между 30° и 35°, съобщи „Фокус“. Атмосферното налягане е по-ниско от средното за месеца и още малко ще се понижи.  По Черноморието ще бъде предимно слънчево. Ще духа слаб до умерен вятър от юг-югоизток. Максималните температури ще са от 23° до 26°. Температурата на морската вода е 23-25°. Вълнението на морето ще е 1-2 бала. В планините ще бъде предимно слънчево. След обяд на места в масивите от Западна и Централна България ще се развива купеста облачност и ще превали и прегърми. Ще духа слаб до умерен вятър от изток-югоизток. Максималната температура на височина 1200 метра ще е около 23°, на 2000 метра – около 17°.", "date": "2018.06.12", "title": "Слънчево и горещо, до 35 градуса"}
{"url": "https://www.faktor.bg/bg/articles/tramp-i-kim-chen-un-ostanaha-na-4-ochi", "text": "Около 4 часа българско време започна историческата среща между лидерите на САЩ и Северна Корея Доналд Тръмп и Ким чен Ун, предадоха световните агенции.  Двамата размениха \"историческото\" ръкостискане, позираха за протоколните снимки, след което се оттеглиха за разговор \"на четири очи\".  Срещата приключи около 5 часа след 45-минутен разговор. Следват двустранни срещи между делегациите.  Самият Тръмп коментира, че в провел една \"много добра среща\".  Срещата на двамата лидери е започнала сърдечно, а ръкостискането е продължило 12 секунди, отчетоха коментаторите.  Специалисти по езика тялото обаче коментират, че жестовете на двамата показват нервност. Те отчетоха, че Тръмп е говорил повече, а Ким е слушал.  Ким заяви, че стари пречки и предразсъдъци спъват отношенията и днес, както и че трябва да се извърви дълъг път към преодоляването им.  От своя страна, Тръмп изрази увереност, че това може да е началото на \"страхотна връзка\".  Това е първата среща на действащи лидери на двете държави.", "date": "2018.06.12", "title": "Доналд Тръмп и  Ким чен Ун останаха на четири очи"}
{"url": "https://www.faktor.bg/bg/articles/rusiya-privetstva-sreshtata-mezhdu-kim-chen-un-i-donald-tramp-vapreki-che-za-edin-krag-na-pregovori-e-malko-veroyatno-da-dovede-do-nyakakvi-znachitelni-rezultati", "text": "Русия приветства срещата между лидера на Северна Корея Ким Чен-ун и президента на САЩ Доналд Тръмп, въпреки че един кръг на преговори е малко вероятно да доведе до някакви значителни резултати, заяви заместник-председателят на комисията по отбрана на долната камара на руския парламент Юри Швиткин пред Sputnik във вторник. „Самата среща между Ким Чен-ун и Доналд Тръмп е добре привествана, взимайки предвид, че изначалните позиции, които понастоящем съществуват, са доста неблагоприятни за сегашната среща. В същото време вярвам, че един кръг от разговори, една среща на върха не биха произвели някакви значими резултати“, заяви Швиткин, цитиран от \"Фокус\". Междувременно първият заместник-началник на международната комисия на горната камара на руския парламент Владимир Джабаров заяви пред Sputnik във вторник, че Москва е готова да вземе участие в процеса на ядрено разоръжаване на Северна Корея. „Русия е готова да подпомогне мирното установяване на Корейския полуостров. Процесът на ядрено разоръжаване трябва да бъде решен в групата на шест преговарящи. В същото време, Пхенян очаква гаранциите за сигурност от международната общност и най-вече от САЩ“, заяви Джабаров.", "date": "2018.06.12", "title": "Русия приветства срещата между Ким Чен-ун и Доналд Тръмп, въпреки че \"един кръг на преговори е малко вероятно да доведе до някакви значителни резултати\""}
