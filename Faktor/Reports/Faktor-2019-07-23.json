{"url": "https://www.faktor.bg/bg/articles/novini/balgariya/simeonov-vnasya-signal-do-tsatsarov-za-kupeni-glasove-v-okazioni-i-kafeneta", "text": "НФСБ ще внесе сигнал до главния прокурор Сотир Цацаров за организирано купуване на гласове в заложни къщи, магазини и кафенета. Това обяви лидерът на НФСБ Валери Симеонов след среща с Цацаров, цитиран от БТА. Срещата, която се състоя в Народното събрание, имаше за цел да бъдат обсъдени мерките срещу купуването на гласове, както и прилагането на Закона за защита от шума в околната среда.  Валери Симеонов коментира, че към настоящия момент има закон, който не се прилага ефективно, и независимо от надписите: \"купуването и продаването на гласове е престъпление\" - гласове се купували масово. Проследили сме цялата схема за купуване на гласове - тя се извършва или в конкретно кафене, или в магазините, а в по-големи градове - и в заложни къщи, обясни Симеонов.", "date": "2019.07.23", "title": "Симеонов внася сигнал до Цацаров за купени гласове в оказиони и кафенета"}
{"url": "https://www.faktor.bg/bg/articles/borisov-pozdravi-boris-dzhonsan", "text": "Премиерът Бойко Борисов поздрави Борис Джонсън по повод избирането му на поста министър-председател на Обединеното Кралство Великобритания и Северна Ирландия. Това съобщиха от Правителствената информационна служба. ,,България високо цени диалога и сътрудничеството с Обединеното Кралство Великобритания и Северна Ирландия, като стратегически партньор и съюзник в двустранен и в международен план'', отбелязва в поздравлението си до Борис Джонсън българският министър-председател. Премиерът Борисов изтъква, че отношенията между България и Обединеното кралство имат вековни традиции и тази година отбелязваме 140-годишен юбилей от тяхното установяване. ,,Уверен съм, че независимо от предизвикателствата, ще съхраним и развиваме успешното сътрудничество в интерес на нашите народи и като принос за по-сигурна и просперираща Европа'', отбелязва още министър-председателят Бойко Борисов в поздравлението си до Борис Джонсън.", "date": "2019.07.23", "title": "Борисов поздрави Борис Джонсън: България високо цени сътрудничеството с Обединеното кралство"}
{"url": "https://www.faktor.bg/bg/articles/glavniyat-prokuror-otnovo-shte-iskam-imuniteta-na-elena-yoncheva-kato-evrodeputat", "text": "Главният прокурор Сотир Цацаров очаква всеки момент наблюдаващия прокурор по делото срещу евродепутатката Елена Йончева, обвинена в пране на пари, да му представи искане за снемането на имунинитета й като евродепутат. Това стана ясно от изявление на Цацаров в парламента  след срещата му с лидера на НФСБ Валери Симеонов. В момента делото е спряно, съобщава \"24 часа\". По тази причина Цацаров напомни, че по същия начин се е процедирало относно имунитета на Сергей Станишев. Имунитетът на Йончева веднъж беше свален по времето, когато тя беше депутат от левицата, но след избирането й за евродепутат тя придоби нов имунитет, който отново трябва да бъде поискан.", "date": "2019.07.23", "title": "Главният прокурор: Отново ще искам имунитета на Елена Йончева като евродепутат"}
{"url": "https://www.faktor.bg/bg/articles/ninova-zagrizhena-za-folksvagen-pita-gerb-vmro-i-dps-zashto-iskat-da-pravyat-zavod-v-turtsiya", "text": "Виждайки с каква бързина, настървение и съгласие ДПС, ГЕРБ и ВМРО прокараха на две четения в един ден законопроектите за бюджета и ратификацията на споразументието за закупуване на самолетите, не вярвам, че мнението им по темата ще се промени, въпреки ветото на президента. Това заяви председателят на БСП Корнелия Нинова във връзка с наложеното от президента Румен Радев вето за закупуването на F-16. Тя бе категорична, че БСП подкрепя ветото и припомни, че още преди то да бъде наложено социалистите са изказали почти същите аргументи против приетите в парламента законопроекти. Относно номинацията на Иван Гешев за главен прокурор лидерът на левицата призова да се изчака до 29 юли, защото е възможно да има и други номинации и тогава ще  има коментар. Корнелия Нинова коментира и появилата се в немски медии информация, че ''Volkswagen'' няма да инвестира в България и добави, че за съжаление отлив на инвестиции има. ,,Много компании избират да инвестират в други държави или да пренасочат бизнеса си там заради няколко причини – несигурност, корупция и липса на нормални административни услуги. Никой голям инвеститор няма да дойде в България, ако иска да се развива, при тези условия'', коментира още лидерът на опозицията.", "date": "2019.07.23", "title": "Нинова загрижена за Фолксваген, пита ГЕРБ, ВМРО и ДПС защо искат да правят завод в Турция"}
{"url": "https://www.faktor.bg/bg/articles/ispanskiyat-premier-pedro-sanches-zagubi-parviya-vot-na-doverie", "text": "Испанският министър-председател Педро Санчес загуби първия вот на парламентарно доверие във вторник, като се опитва да остане на власт след неубедителна победа на парламентарните избори, предава AFP. Второто, решително гласуване е насрочено за четвъртък следобед, като Санчес трябва да постигне коалиционна сделка с крайно лявата партия \"Подемос\" , която е политически съперник на оглавяваната от него Социалистическа партия. Ако успее да сформира коалиционно правителство, то ще бъде първото такова в Испания след диктатурата. Ако не успее да постигне споразумение, Испания ще проведе четвъртите си избори за кратък период от време. Общо 124 депутати от 350-местния парламент подкрепиха премиера на социалистите във вторник, което е недостатъчно. В момента Санчес е временен премиер, след като партията му излезе на първо място общите избори през април, но без да има мнозинството, за да може да състави правителство. Партията \"Подемос\" и регионалните партии, които биха могли да подкрепят Санчес го обвиниха, че не е потърсил евентуални съюзници, въпреки че се нуждае от тяхната помощ.", "date": "2019.07.23", "title": "Испанският премиер Педро Санчес загуби първия вот на доверие"}
{"url": "https://www.faktor.bg/bg/articles/novini/svyat/fbr-kitay-e-nay-serioznata-zaplaha-za-sasht-po-golyama-dori-ot-rusiya", "text": "Директорът на ФБР Кристофър Рей заяви, че Китай представлява по-сериозна контраразузнавателна заплаха за САЩ от всяка друга държава, включително и от Русия, информира АП. Рей обяви пред Комисията по правни въпроси към Сената на САЩ, че ФБР разследва повече от 1000 случая на икономически шпионаж и опити за кражба на интелектуална собственост. Той подчерта, че почти всички водят към Китай. Кристофър Рей говори пред Конгреса ден преди дългоочакваните показания на бившия специален прокурор Робърт Мълър пред законодателния орган по аферата с руската намеса на изборите през 2016 г. Той отказа да коментира доклада, но съобщи подробности за заплахата от Китай. Шефът на ФБР смята, цитиран от \"Ройтерс\", че Русия е решена да се намеси на американските избори въпреки санкциите и други мерки за възпиране на Москва. Руснаците ще се опитат да се намесят на нашите избори чрез чуждестранно влияние, убеден е той. Всичко, което направихме срещу Русия, не е ли достатъчно за възпирането им. Всичките разговори, всичките санкции, попита сенатор Линдзи Греъм, председател на ръководената от републиканците комисия. Да. Според мен, докато не бъдат спрени, те няма да престанат, отговори Рей.", "date": "2019.07.23", "title": "ФБР: Китай е най-сериозната заплаха за САЩ, по-голяма дори от Русия"}
{"url": "https://www.faktor.bg/bg/articles/novini/svyat/pompeo-ochakva-ekstradatsiyata-na-asandzh-na-hod-obache-e-britanskiyat-sad", "text": "Великобритания ще екстрадира в САЩ основателя на \"Уикилийкс\" Джулиан Асандж, за да бъде съден за шпионаж. Това обяви американският държавен секретар Майк Помпео пред еквадорския в. \"Универсо\", цитиран от информационните агенции. \"Внесохме искане и той ще бъде екстрадиран в САЩ, където ще бъде съден. Не мога да дам повече информация, но правителството е на мнение, че е важно този човек, създал риск за целия свят и изложил на опасност американски войници, да бъде наказан от правосъдието\", заяви Помпео. Преди дни той се срещна с президента на Еквадор Ленин Морено.  Властите в САЩ обвиняват Джулиан Асандж в шпионаж и настояват да бъде екстрадиран от Великобритания, където в момента излежава присъда за нарушаване на условията, когато беше пуснат под гаранция и се укри в посолството на Еквадор. Той живя там 7 години. Асандж напусна посолството през април и веднага беше задържан.  Съдебното заседание във Великобритания, при което ще бъде разгледано американското искане за екстрадиция, е насрочено за края на февруари догодина.", "date": "2019.07.23", "title": "Помпео очаква екстрадацията на Асандж, на ход обаче е Британският съд"}
{"url": "https://www.faktor.bg/bg/articles/nova-valna-ot-zhegi-v-evropa", "text": "Нова гореща вълна с рекордни температури беше регистрирана в Западна Европа, съобщи France 24. Според метеоролозите предстоят нови високи температури в редица западноевропейски градове. В Холандия и Люксембург се очаква температурите да достигнат 40 градуса в четвъртък. Възможно е да бъде поставен температурен рекорд в Париж, където температурите може да нахдвърлят 40 градуса. Високите температури доведоха до спиране на работата на френската ядрена централа АЕЦ „Голфеш“. В Париж и Лион беше забранено движението на автомобили в централните части на населените места. Във Великобритания се очакват рекордните 38.5 градуса. Във Франция вече измериха рекордно горещ месец.", "date": "2019.07.23", "title": "Нова вълна от жеги в Европа"}
{"url": "https://www.faktor.bg/bg/articles/tramp-evropeyskiyat-sayuz-ni-ubiva-po-otnoshenie-na-targoviyata", "text": "Президентът на Съединените щати Доналд Тръмп заяви във вторник, че Европейският съюз беше създаден, за да се конкурира със САЩ на световния пазар и че в момента \"ни убива по отношение на търговията\". По време на своя реч на студентска среща, Тръмп предположи, че търговските бариери, наложени от европейския блок срещу американски бизнес, са несправедливи и че ЕС \"ограбват Америка\" по отношение на търговията. Освен това, президентът на САЩ посочи, че европейските страни-членки на НАТО също \"ограбват\" в най-голяма степен своя американски партньор по въпросите на сигурността, тъй като не разпределят \"справедлив дял\" на разходите си за отбрана. Доналд Тръмп каза още, че в момента САЩ \"контролират\" морските петролни маршрути в Персийския залив от името на други богати страни като Китай и Япония, което означава, че той ще поиска от тях възстановяване на направените военни разходи в региона.", "date": "2019.07.23", "title": "Тръмп: Европейският съюз \"ни убива\" по отношение на търговията"}
{"url": "https://www.faktor.bg/bg/articles/kak-ambitsiite-na-tereza-mey-potanaha-v-tresavishteto-na-razdelenieto-okolo-brekzit", "text": "Тереза Мей започна да се представя като пазител на Брекзит, след като през 2016 г. стана втората жена министър-председател на Великобритания. Тя обаче не успя да убеди депутатите да подкрепят нейната сделка и падна в капана на разногласията между твърдолинейните евроскептици в Лондон и безкомпромисните технократи в Брюксел. Когато стана британски министър-председател, Тереза Мей каза, че има големи амбиции да се заеме със социалното и икономическото неравенство и да изведе Великобритания в челните редици на световната битка срещу трафика на хора и съвременното робство. Тя пое от предшественика си Дейвид Камерън наследство, което още тогава за мнозина бе \"чашата с отрова\", след като британските избиратели неочаквано решиха да напуснат ЕС на референдума за Брекзит през 2016 г. Когато смени Камерън и след като референдумът разкри дълбоките социални, икономически и политически разделения, Мей каза в изявление пред премиерската канцелария на \"Даунинг стрийт\", че Великобритания има нужда от \"визия на страна, която работи за всеки от нас\". 62-годишната Мей беше сериозно затруднена в парламента, когато загуби мнозинството си след катастрофалните предсрочни избори през юни 2017 г., които насрочи, за да поиска от избирателите подкрепа за своето ръководство и плана си за Брекзит. Тя беше принудена да разчита на подкрепата на 10 депутати от северноирландската Демократична юнионистка партия (ДЮП) за консервативното си правителство на малцинството. \"Тереза Мей изигра доста зле едни адски трудни карти\", написа през май Томас Рейнс, ръководител на програмата за Европа в лондонския политически изследователски институт \"Чатъм хаус\". На 12 юли в едно от последните си интервюта, преди да напусне поста, Мей заяви пред в. \"Дейли мейл\", че съжалява, че е избегнала телевизионните дебати преди изборите през 2017 г. и е позволила твърде голяма поляризация заради Брекзит. \"Направих всичко възможно за успех (на сделката за Брекзит). Бях... готова да пожертвам своя премиерски пост, да се откажа от работата си!\", заяви тя пред популярния десен таблоид. Мей се съгласи, че е трябвало да направи повече, за да спре \"поляризацията между реториката на мекия и твърдия Брекзит\", предизвикала разделение между консерваторите и опозиционната Лейбъристка партия, както и сред британските избиратели. В последните си седмици като министър-председател тя предприе трескава дейност и обяви създаването на нова служба, имаща за задача да наблюдава напредъка на правителствените агенции за намаляване на социалната несправедливост. През юни тя говори пред Международната организация на труда за една от любимите си каузи: борбата с трафика на хора и съвременното робство. \"Съвременното робство наистина е световна епидемия. Невидима, тя поразява нашите градове, нашите ниви и фабрики\", каза тя. \"През цялото време, в което съм била в правителството - първо като вътрешен министър, после като министър-председател съм се борила да променя това.\" Като вътрешен министър Мей натрупа опит в поддържането на обществения ред и имиграцията. Като министър-председател тя се представи като сериозен защитник на \"волята на народа\" за Брекзит. Мей е дъщеря на свещеник от Англиканската църква. Омъжена е от 1980 г. и няма деца. През 1997 г. е избрана за първи път в парламента, през 2010 г. се издига до висш министерски пост в оглавявано от Камерън коалиционно правителство. Като вътрешен министър и по-късно като министър-председател тя беше критикувана заради политиката на \"враждебна среда\" към незаконните мигранти и заради това, че не изпълни обещанието за намаляване на нетната годишна миграция във Великобритания под 100 хил. души. Консервативният депутат ветеран Кен Кларк заяви пред Би Би Си, че Мей е била подложена на \"жестоко отношение\" от своята партия и похвали упорития й стремеж за осъществяване на Брекзит въпреки пречките. Мей описа себе си като отдаден, работлив държавен служител, решен да постигне Брекзит. Честото повтаряне от нейна страна на лозунги като \"Брекзит означава Брекзит\" и \"силно и стабилно правителство\" й спечелиха прякора Мейбот. Тя очевидно се опита да разсее представата за себе си като за скован човек, танцувайки с младежи при посещенията си в Кения и Южна Африка, от които бяха излъчени кадри по телевизията. След като някои зрители се присмяха на несръчните й движения, Мей излезе на конференцията на консерваторите миналата година, пристъпвайки ритмично под звуците на Dancing Queen (Танцуващата кралица) на АББА. От време на време се шегуваше в парламента или се иронизираше, но по-често отправяше остри нападки срещу левия лейбъристки лидер Джереми Корбин. Мей, която е любител на крикета, публикува миналата седмица в \"Туитър\" още една снимка, на която танцува - този път със съпруга си Филип в чест на победата на Англия на финала на световното първенство по крикет. Неотдавна, по време на пряка линия по радиото, я попитаха с кое от прочутите качества на изтъкнат бивш играч по крикет на Йоркшир и Англия се отъждествява най-много - издръжливостта, упоритостта и трудния характер. \"Ами, Кен Кларк веднъж ме описа като адски трудна жена\", отвърна Мей. Тази \"адски трудна жена\" не можа да осъществи Брекзит и най-накрая, преди два месеца, през май прие, че трябва да предаде щафетата на новия лидер на консерваторите.  (източник: БТА)", "date": "2019.07.23", "title": "Как амбициите на Тереза Мей потънаха в тресавището на разделението около Брекзит"}
{"url": "https://www.faktor.bg/bg/articles/avtomobil-s-gazova-uredba-se-zapali-v-tunel-vitinya-ima-postradal", "text": "Един човек пострада, след като автомобил с газова уредба се запали в движение и е последвало задимяване. Това съобщиха от МВР. Инцидентът е станал в тунел \"Витиня\" на АМ \"Хемус\". В момента движението през тунела е ограничено. Автомобилите се пренасочват по обходните маршрути: Ботевград – Ребърково – Своге – София или по път I-1 София – Ботевград. На място са насочени екипи на полицията, пожарната и Спешна помощ.", "date": "2019.07.23", "title": "Автомобил с газова уредба се запали в тунел \"Витиня\", има пострадал"}
{"url": "https://www.faktor.bg/bg/articles/restavrirat-stenopis-ot-14-vek-v-bachkovskiya-manastir", "text": "В Бачковския манастир до дни ще започне реставрацията на стар стенопис в църквата \"Свети Архангели\". В момента се довършва скелето, за да може другата седмица да започне същинската работа по реставрацията, съобщи за БТА секретарят на светата обител Теодор Пеев. Този стенопис е открит преди 7-8 години при сондажни проучвания с цел по-късна реставрация. Тогава под съществуващия стенопис са открити фрагменти от друг живописен слой, най-старият или първият стенопис, за който се предполага, че е от ХIV век. Църквата \"Свети Архангели\" по архитектура е от ХII век, тя е долепена до притвора на централната църква в Бачковския манастир \"Света Троица\". Реставраторите сега ще търсят някъде по-цяла стена, за да могат да експонират част от стенописа, каза Теодор Пеев. Той обясни начина на работа на зографа Моско Велев, нанесъл живописния слой през XIX век /1846 г./, който с тесла е изчуквал по-старата живопис, отгоре е нанасял нова мазилка и след това е рисувал. Поради това се предполага, че ако има нещо отдолу, то ще е силно нарушено, обясни Пеев. При последните сондажни проучвания е търсено по високите части на църквата, като са сваляни парчета мазилка от XIX век, за да се види какво има от долу на първичния живописен слой, каза секретарят на Бачковския манастир. Досега е открит един кръст, тип патриаршески, подобен на кръстовете в костницата на Бачковския манастир и в църквата при Асеновата крепост. Подобни патриаршески кръстове, е имало традиция да се слагат от двата края на вратите, и са били характерни за ХIII и ХIV век. \"Нашият\" патриаршески кръст е с разцъвтян долен край, като лозница и е добре запазен. Най-интересното е, че той съдържа и криптограма от букви, разчетена преди 3-4 години от проф.Емануел Мутафов. Подобни криптограми са голяма рядкост, но в църквата \"Свети Архангели\" в Бачковския манастир има такава, а текстcj приблизително казва, че Елена е намерила, това с което ще побеждава. т.е става въпрос за кръста, разясни още Теодор Пеев. Открита е също част от фигура, за която се предполага, че е на Цар Иван Александър, който е бил ктитор на Бачковския манастир през ХIV век. Всъщност е открит лакът и малка част от рамото, а украсата на дрехата е много характерна и кореспондира с украсата, която е на фигурата на Цар Иван Александър от костницата на манастира. Технически ръководител на реставрационните дейности е проф.Григорий Григоров, а на обекта е проф.Владимир Цветков, доказан реставратор, работил Боянската църква и други значими обекти, каза още секретарят на светата обител. Предполага се, че реставрацията може да приключи в началото на следващата година. За реставрацията ще са необходими между 80 и 100 000 лева, които са предоставени от спонсор, който е пожелал анонимност.", "date": "2019.07.23", "title": "Реставрират стенопис от 14 век в Бачковския манастир"}
{"url": "https://www.faktor.bg/bg/articles/kubrat-pulev-iska-bitka-za-svetovnata-titla-v-ibf-v-balgariya", "text": "След като Атлетическата комисия в щата Калифорния върна лиценза на Кубрат Пулев да се боксира на територията ѝ, той вече е вперил поглед към следващата си цел. А именно - битка за световната титла в IBF. Той е задължителен претендент в тази версия, а носител на колана в момента е Анди Руис, който нокаутира големия фаворит Антъни Джошуа. Според Кобрата, той вече е готов за мач с Руис и такава е целта му за следващ мач. Родната боксова звезда, че ще направи всичко възможно такъв двубой да се проведе в България.", "date": "2019.07.23", "title": "Кубрат Пулев иска битка за световната титла в IBF в България"}
{"url": "https://www.faktor.bg/bg/articles/sestri-stoevi-razmisliha-za-otkazvaneto-si-i-prodalzhvat-da-igrayat-za-balgariya", "text": "Бадминтонистките Габриела и Стефани Стоеви промениха решението си и обявиха, че продължават да се състезават за България. Два месеца след като съобщиха, \"че се предават и няма да играят за страната\", те размислиха и ще участват на световното първенство. В края на май те обвиниха федерацията в отклоняване на средствата, отпускани от държавата, както и в \"изключителна арогантност, пренебрежение и откровена неприязън\". Стигна се до размяна на обвинения между федерацията и сестрите. Те обявиха, че ще сезират главния прокурор Сотир Цацаров заради присвоени пари от наградни фондове. На скандала реагираха и други национали по бадминтон, които обвиниха Стоеви в звездомания. Според министъра на спорта Красен Кралев двете сестри са имали предложение да се състезават за Франция. В крайна сметка след срещи именно с Кралев двете променят решението си.", "date": "2019.07.23", "title": "Сестри Стоеви размислиха за отказването си, продължават да играят за България"}
{"url": "https://www.faktor.bg/bg/articles/balgariya-s-nov-trenyor-balakov-izbra-zamestnika-na-otishliya-v-levski-yoncho-arsov", "text": "Опитният специалист Антон Велков се присъедини към щаба на мъжкия национален отбор на България. Бившият наставник на Локомотив (София), Черноморец (Бургас), Миньор (Перник), Видима-Раковски и Марек ще изпълнява функциите на помощник-треньор на селекционера Красимир Балъков. Той заменя на поста досегашния асистент Йончо Арсов, който пък преди месец стана директор на Детско-юношеската школа на Левски. Останалите имена в щаба са непроменени - Станислав Генчев (помощник-треньор), Калоян Чакъров (треньор на вратарите) и Иван Славов (анализатор).", "date": "2019.07.23", "title": "България с нов треньор, Балъков избра заместника на отишлия в Левски Йончо Арсов"}
{"url": "https://www.faktor.bg/bg/articles/kultura/art-faktor/zashto-ne-plachaete-za-patriota-dimcho-debelyanov-a-za-edin-komunisticheski-terorist", "text": "Защо не плачете за Димчо Дебелянов, един от най-добрите европейски поети, загинал за България? Не е подлежал на мобилизация, но за разлика от националния предател Вапцаров, е бил патриот и сам е настоявал да бъде изпратен на фронта! Не разбирам защо се сополивите за един комунистически терорист и престъпник, който във всяка демократична държава по това време щеше да получи смъртна присъда!  за да създава македонска нация? Виждате ли какви промити мозъци сте? Кога най-сетне ще си научите родната история, кога ще започнете да мислите с тия вашите глави и кога ще престанете да повтаряте комунистическите клишета, дето са ви ги набили в главите? Вапцаров не е жертва, а терорист.", "date": "2019.07.23", "title": "Защо не плачаете за патриота Димчо Дебелянов, а за един комунистически терорист?"}
{"url": "https://www.faktor.bg/bg/articles/ard-volk-wagen-izbra-typtsiya", "text": "Vоlkѕwаgеn избpa Typция зa нoвия cи зaвoд, cъoбщи в нoвинapcĸoтo cи пpeдaвaнe \"Taгecшay\" гepмaнcĸaтa oбщecтвeнaтa тeлeвизия АRD, цитиpaйĸи изтoчници oт пpaвитeлcтвoтo, пишe \"24 чaca\". Peшeниeтo нa ĸoнцepнa cтaнa нeoфициaлнo извecтнo нa 12 юли т.г., a ceгa нaмиpa пoтвъpждeниe oт oщe eдин изтoчниĸ. VW e избpaлa Typция, a нe Бългapия, дo гoлямa cтeпeн зapaди oгpoмнитe oтcтъпĸи, ĸoитo южнaтa ни cъceдĸa ce e cъглacилa дa нaпpaви. Aнĸapa ce e cъглacилa дopи нa дъpжaвнa гapaнция зa инвecтиция - xoд, ĸoйтo нe e типичeн зa Typция. Дъpжaвaтa щe oтмeни и дaнъĸ \"пoтpeблeниe\", ĸoйтo зaвиcи oт мoщнocттa нa aвтoмoбилa и пpи мoдeлитe Раѕѕаt дocтигa 41 пpoцeнтa oт цeнaтa. Знaчитeлнo пpeдимcтвo нa южнaтa ни cъceдĸa e и гoлeмият вътpeшeн пaзap - caмo нa нeгo ce oчaĸвa пpoдaжбaтa нa 40 000 aвтoмoбилa oт мoдeл Раѕѕаt гoдишнo. Знaчитeлнa чacт oт тяx щe бъдaт пpeднaзнaчeни зa дъpжaвнaтa aдминиcтpaция. АRD пocoчвa, чe Paбoтничecĸият cъвeт ĸъм ĸoнцepнa e бил твъpдo пpoтив зapaди aвтopитapния cтил нa yпpaвлeниe нa пpeзидeнтa Peджeп Taйп Epдoгaн, ĸaĸтo и зapaди нecпaзвaнeтo нa пpaвaтa нa paбoтницитe в Typция. Bepoятнo имeннo зapaди тeзи ĸpитиĸи нa мoщнитe cиндиĸaти VW зaбaви cъoбщaвaнeтo нa oфициaлнoтo peшeниe и cъoбщи, чe щe нaпpaви пpeглeд нa cъcтoяниeтo нa дeмoĸpaциятa и cпaзвaнeтo нa пpaвaтa в cтpaнaтa. Πo-paнo гepмaнcĸoтo дeлoвo издaниe Наndеlѕblаtt cъoбщи, чe Aнĸapa e гoтoвa дa пpeдocтaви \"тpифициpeнa cyмa в милиoни eвpo\" зa изгpaждaнeтo нa зaвoдa - нeщo, ĸoeтo Бългapия нe мoжe дa cи пoзвoли. Kaĸтo вeчe cтaнa яcнo, зa peшeниeтo e нaтeжaлa и Kaтap, ĸoятo пpитeжaвa 17 пpoцeнтa oт ĸoнцepнa. Hoвият зaвoд зa oĸoлo €1,3 милиapдa щe бъдe в Измиp. Πo пocлeднa инфopмaция в нeгo щe бъдaт пpoизвeждaни мoдeлитe Vоlkѕwаgеn Раѕѕаt, ĸaĸтo нaй-вepoятнo и Ѕkоdа Ѕuреrb, ĸoятo пoлзвa cъщaтa плaтфopмa. Щe бъдaт cъздaдeни oĸoлo 5 000 paбoтни мecтa.", "date": "2019.07.23", "title": "АRD: Vоlkѕwаgеn избра Typция зa нoвия cи зaвoд"}
{"url": "https://www.faktor.bg/bg/articles/mazh-strelya-s-pistolet-i-vilnya-s-bradva-na-ulitsa-v-belogradchik", "text": "Полицията разследва 61-годишен мъж, стрелял с пистолет на ул. „Карловица“ в Белоградчик, съобщиха от пресцентъра ОДМВР - Видин. Образувано е досъдебно производство за хулиганство в РУ - Белоградчик. На 22 юли около 23.00 часа на ул. „Карловица“ в града неизвестно лице извършило непристойни действия, грубо нарушаващи обществения ред - възпроизвело един изстрел с пистолет и счупило с брадва летва от ограда на частен имот. Обитателят на имота предал на разследващите брадва и гилза. В хода на предприетите незабавни оперативно-издирвателни мероприятия служителите на реда установили автора на деянието - 61-годишен жител на Белоградчик. Мъжът доброволно предал на полицаите законно притежаван от него пистолет. Разследването по случая продължава.", "date": "2019.07.23", "title": "Мъж стреля с пистолет и вилня с брадва из улиците на Белоградчик"}
{"url": "https://www.faktor.bg/bg/articles/emil-radev-s-parvi-komentar-sled-kato-stana-yasno-che-e-bil-mishena-na-kristiyan", "text": "Евродепутатът Емил Радев, който е споменат като една от мишените на хакера Кристиян Бойков, е категоричен, че хакването на базата данни на НАП е политическа поръчка, коментира той пред Нова телевизия. Според него на политическо инженерство навежда мисълта обстоятелството, че са проверявани конкретни имена - премиерът, депутати и главният прокурор. За себе си лично Радев не е притеснен, защото е свикнал от 11 г. данните за доходите и имуществото му да са публични и декларирани пред КОНПИ, както изисква законът. Евродепутатът призна обаче, че най-много е погнусен от ровенето на данни от Онкодиспансера в Пловдив, което стана известно от съобщението на прокуратурата. \"Това е гнусно! Защото тази информация е много лична, много чувствителна. И да се използва явно за политически цели и такава информация, защото виждаме, че се ровят имената и данните на премиера, на депутати, на главния прокурор. Явно това се прави по нечия политическа поръчка. Ако данните на НАП за нас, политиците, са публични, моите данни какво имам като доходи и имущество от 11 г. са на сайта на КОНПИ, защото всяка година подаваме декларациите. Оттам-нататък обаче медицинските данни, данните за семействата, не дай си, боже пък, такива заболявания тежки, не е човешко това! И да се използва, особено пък за политическа поръчка, е гнусно\", коментира той.", "date": "2019.07.23", "title": "Емил Радев с първи коментар, след като стана ясно, че е бил мишена на Кристиян"}
{"url": "https://www.faktor.bg/bg/articles/predlagat-izvansadebno-reshavane-na-sporove-v-sferata-na-zdraveopazvaneto", "text": "Адвокат Христина Николова от Центъра за защита на правата в здравеопазването разкри подробности за проекта на нов модел за извънсъдебно решаване на спорове в сферата на здравеопазването. \"Здравеопазването е сфера, която третира чувствителни обществени отношения. Именно там е най-удачно да се намери модел, по който да се решава възникнал спор по възможно най-щадящ начин и за двете страни – пациенти и лекари\", заяви Николова на пресконференция. \"Делата продължават с години и се увеличават. Съдебната ни система е тромава и скъпа и в нея не се обръща внимание на психично-емоционалните страни по спора. Всички са потърпевши от тези дела и няма спечелил. Тези обществени дела трябва да се извадят в някакъв специален режим на регулация. Това ни наведе на идеята за този проект\", разкри тя.  \"Най-подходящо би било споровете, касаещи т.нар. медицински грешки, да излязат извън съдебната система, тъй като това са делата, които са тежки и за хората, и за лекарите, и за съдиите. Съдебната система ще се облекчи, а и много граждани ще започнат да си търсят прават. Извънсъдебното решаване на казуси продължава само няколко срещи и в рамките на месеци спорът ще бъде решен. Освен това всичко ще бъде и значително по-евтино. Защото въпреки че делата заради лекарски грешки се увеличават, много хора не завеждат такива дела по финансови причини“, каза още адвокат Николова. \"Съдебната ни система е претоварена с дела. Проектът приключва догодина напролет, когато ще има и конкретно предложение за промени. Първо ще тръгнем от нашето законодателство, за да направим ретроспекция и да видим как са се движили в годините тези дела. Ще направим анализ на плюсовете и минусите на този метод. След това ще почерпим идеи и варианти от европейски държави. След това ще предложим на обществото и на властимащите нашето решение как това може да се реализира в България. Ще лобираме пред Народното събрание за този закон или евентуално подзаконов норматив\", разкри от своя страна д-р Стойчо Кацаров.", "date": "2019.07.23", "title": "Предлагат извънсъдебно решаване на спорове в здравеопазването"}
{"url": "https://www.faktor.bg/bg/articles/shvedat-ralf-sundberg-platil-dnes-12-000-lv-na-izritanata-kamerierka-tya-ima-da-mu-vrashta-3000-lv", "text": "12 000 лв. - толкова струва ритникът, който камериерката Диана Петкова получи от шведа Ралф Сундберг на 3 юни, 2017 г. Българката бе зверски изритана в лицето от пияния швед, докато чистела фоайето на хотел в курорта. Безпричинното нападение бе заснето от охранителна камера и обиколи световните медии и социалните мрежи, а Сундберг бе съден, но се отърва само с 4500  лв. глоба. Две години по-късно Бургаският апелативен съд излезе с решение шведът да плати 12 000 лв. обезщетение на камериерката за претърпени неимуществени вреди. Източници на \"24 часа\" съобщили, че днес обезщетението е било изплатено от Сундберг, след като защитата на Петкова се отказва да обжалва пред ВКС. Първоначално искът срещу бияча Ралф  е за колосалните 50 000. \"Въпреки редуцирането на исканото от нас обезщетение до размер от 12 000 лв., то остава едно от най-високите, присъждани до момента за такъв тип телесна повреда\", коментира пред \"24 часа\" бургаският адвокат Станко Кралев, който представлява камериерката. Битата българка обаче ще трябва да плати на шведа близо 3000 лв. разноски по делата - сума, изчислена върху отхвърлената част на иска, обясниха юристи.", "date": "2019.07.23", "title": "Шведът Сундберг платил днес 12 000 лв. на изританата камериерка, тя ще му връща 3000"}
{"url": "https://www.faktor.bg/bg/articles/balgarin-zagina-v-katastrofa-v-italiya", "text": "При тежка катастрофа в Италия на магистралата Торино-Милано е загинал български гражданин, предаде БНР. Ранени са 6 души. Загиналият е 46 годишен българин от Дупница, шофирал Опел Астра. Шестимата ранени са били откарани в болниците, но нямат тежки наранявания. Катастрофата е станала между четири автомобила, мотоциклет и Тир край Аличе Кастело посока Милано. Причините за катастрофата се изясняват.", "date": "2019.07.23", "title": "Българин загина при тежка катастрофа в Италия"}
{"url": "https://www.faktor.bg/bg/articles/mey-kam-dzhonsan-imate-moyata-podkrepa", "text": "Вие имате и може да разчитате на моята подкрепа, написа бившият британски премиер Тереза Мей в Twitter. Ексминистър-председателят на Обединеното кралство и бивш лидер на управляващата Консервативната партия поздрави наследника си Борис Джонсън с избирането му. \"Ние ще продължим да работим заедно, за да осъществим излизането на нашата страна от Европейския съюз и да не допуснем водачът на Лейбъристката партия Джереми Корбин да дойде на власт\", посочи още тя в системата за микроблогове. Лидерът на Партията за Брекзит Найджъл Фараж също поздрави Борис Джонсън с избирането му за лидер на Консервативната партия и премиер на Обединеното кралство.  \"Брекзит (британското напускане на ЕС) е въпрос на живот и смърт. Брекзит засяга не само нашата страна, но ръководената от Джонсън политическа формация\", написа Фараж в социалните мрежи. Ричард Тайс, съпартиец на Фараж и депутат в Европейския парламента заяви, че Джонсън има 100 дни да осъществи Брекзит.", "date": "2019.07.23", "title": "Мей към Джонсън: Имате моята подкрепа"}
{"url": "https://www.faktor.bg/bg/articles/ninova-podkrepi-prezidentskoto-veto-za-f-16-glasuvahme-protiv-sdelkata", "text": "Подкрепяме президентското вето за F-16, гласувахме против тази сделка. Това каза лидерът на БСП Корнелия Нинова на пресконференция след Изпълнително бюро в Перник във връзка с президентското вето за изтребителите.  \"Като видяхме с каква бързина, настървение и съгласие ДПС, ГЕРБ и ВМРО прокараха на две четения в един ден законопроектите и ратификацията, не вярвам, че това ще се промени\", заяви Нинова. \"Подкрепяме взетото на президента и преди да бъде наложено, гласувахме против тази сделка\", подчерта лидерът на БСП.", "date": "2019.07.23", "title": "Нинова подкрепи президентското вето за Ф-16"}
{"url": "https://www.faktor.bg/bg/articles/tsatsarov-kristiyan-ne-e-deystval-sam-ima-porachitel", "text": "Първоначалното убеждение бе, че младежът Кристиян Бойков е самотен играч, но събирането на доказателствата показва, че идеите за събиране на тези бази данни не са само негови. Това заяви на брифинг главният прокурор Сотир Цацаров. Кой е поръчителят ще стане ясно, когато приключи цялото разследване. Основната цел на тази атака я знаят само извършителите на тази атака, уточни Цацаров. В момента се извършва претърсване в офиса на фирмата,  която работи Кристиян, припомни Цацаров. Ако в началния етап на разследването  сме считали, че лицето е единствено, сега има достатъчно основание да считаме, че той не е сам. Има и поръчител има и подбудител, заяви главният прокурор. По думите му атаката може да се тълкува по всякакъв начин. Ние считаме и разполагаме с доказателства, че три дни преди изтичането на базите данни на НАП Кристиян Бойков е разполагал тях. Той е автор на съответните мейли, които са изпратени до медиите. Нека приключат действията  по разследването и тогава ще говорим, допълни Цацаров. Моето и на колегите мнение е, че този младеж не е сам, подчерта главният прокурор.", "date": "2019.07.23", "title": "Цацаров: Кристиян не е самотен играч, има поръчител"}
{"url": "https://www.faktor.bg/bg/articles/ministar-marinov-ot-firmata-na-kristiyan-otkazvat-sadeystvie-tova-bavi-razsledvaneto", "text": "В офисите на фирмата, в която работи Кристиян Бойков, се извършват процесуално-следствени действия. Изземва се всичко, което е годно като доказателства. Това каза пред журналисти министърът на вътрешните работи Младен Маринов, предават Novini.bg Убеден съм, че имаме много добри професионалисти, които за определено време могат да се справят, добави той. Попитан дали Бойков съдейства на разследващите, вътрешният министър заяви: \"Не бих казал, че съдейства. Не съдейства в необходимия обем\". От фирмата отказват да ни съдействат, отказват да дадат съответните пароли за достъп до компютрите. Това при всички положения забавя разследването, посочи Младен Маринов.", "date": "2019.07.23", "title": "Министър Маринов: От фирмата на Кристиян отказват съдействие, това бави разследването"}
{"url": "https://www.faktor.bg/bg/articles/kak-da-zashtitim-pravata-si-sled-iztichaneto-na-lichni-danni-ot-nap", "text": "След хакерската атака срещу информационната система на Националната агенция за приходите (НАП), станала известна миналия понеделник, много хора логично започнаха да си задават въпроса как и пред кого да защитят правата си – пред Комисията за защита на личните данни (КЗЛД) или пред съда, включително чрез предявяването на колективен иск. Правните средства за защита са уредени в Общия регламент за защита на личните данни (GDPR, ОРЗД, Регламентът) и Закона за защита на личните данни (ЗЗЛД), който по отношение на реда за разглеждане на жалбите и исковете от физически лица – субекти на данни, препраща към Административнопроцесуалния кодекс (АПК). Що се отнася до колективните искове, в българската процесуалноправна система те имат своето специално място в глава 33 на част III (“Особени искови производства”) от Гражданския процесуален кодекс (ГПК). Жалба до надзорния орган по защита на личните данни (чл. 38 и чл. 38А от ЗЗЛД във връзка с чл. 77 и чл. 78 от GDPR) В чл. 77 на GDPR е предвидено, че всеки субект на данни (физическо лице, което може да бъде идентифицирано по определени лични данни) има право да подаде жалба до надзорен орган в държавата членка на обичайното си местопребиваване, място на работа или място на предполагаемото нарушение, ако счита, че обработването на лични данни, отнасящи се до него, нарушава разпоредбите на регламента. У нас компетентният надзорен орган е КЗЛД. Всеки засегнат от изтичането на лични данни от НАП има право да подаде жалба до КЗЛД, в която трябва да опише нарушението на GDPR и ЗЗЛД. За разглеждането ѝ от КЗЛД не се дължи такса. Жалбата се подава в срок до 6 месеца от узнаването за допуснатото нарушение, но не по-късно от 2 години от извършването му (чл. 38, ал. 1 от ЗЗЛД). Решените да използват този ред, за да потърсят правата си, е добре да имат предвид, че изтичането на данни от НАП беше публично огласено от медиите на 15 юли 2019 г. Затова е много вероятно КЗЛД да приеме по конкретната жалба, че 6-месечният срок по чл. 38, ал. 1 от ЗЗЛД е започнал да тече именно на тази дата и следователно ще изтече на 15 януари 2020 г. Разбира се, ако жалбоподателят представи на КЗЛД доказателства за това, че е разбрал в по-късен момент, че личните му данни са били обект на въпросната хакерска атака и са изтекли в интернет, е възможно КЗЛД да приеме друга дата за начало на споменатия 6-месечен срок. На сайта си (виж тук) КЗЛД е публикувала указания за това по какъв начин може да се подаде жалба до нея – лично, по пощата с обратна разписка, по факс или по електронен път, като в последния случай жалбата трябва да е подписана с електронен подпис. Към указанията е приложен и примерен образец на жалба. Образецът е във връзка със злоупотребата при обработване на лични данни в списъците на избирателите, подкрепящи регистрацията на политически субекти. Затова при изготвяне на жалбата си до КЗЛД по повод изтичането на лични данни от НАП потенциалният жалбоподател трябва да опише сам нарушението на GDPR и/или ЗЗЛД, което смята, че е извършено срещу него. Препоръчително е описанието да е максимално подробно, а що се отнася до доказателствените искания към него, те трябва като минимум да съдържат искане НАП да бъде задължена да предостави на КЗЛД справка за това какви лични данни на конкретния жалбоподател са били обект на хакерската атака и са изтекли в интернет. Подателят на жалбата може да очаква от КЗЛД да го информира за напредъка в разглеждането ѝ или за резултата от нея в 3-месечен срок от подаването ѝ (чл. 38, ал. 2 от ЗЗЛД). Комисията се произнася с решение. Ако уважи жалбата, тя може да приложи мерките по чл. 58, пар. 2, б. „а” – „з” и „й” от GDPR или по чл. 80, ал. 1, т. т. 3, 4 и 5 от ЗЗЛД и в допълнение към тези мерки или вместо тях да наложи административно наказание на администратора в съответствие с чл. 83 от GDPR – имуществена санкция или глоба, както и по Глава девета от ЗЗЛД. Ако КЗЛД прецени, че жалбата е очевидно неоснователна или прекомерна, тя може да я остави без разглеждане (чл. 38, ал. 4 от ЗЗЛД). Комисията изпраща копие от решението си и на подателя на жалбата и ако той не е доволен от него, например когато жалбата му не е уважена или е оставена без разглеждане, има право  в 14-дневен срок от датата, на която му е връчено решението, да го обжалва по реда на АПК  пред административния съд. Ако жалбоподателят е ползвал адвокат в производството пред КЗЛД, може да иска от нея да му присъди и направените разноски за адвокатско възнаграждение. Такова може да се претендира и от съда, ако лицето е било представлявано от адвокат пред него. Важно е да се отбележи, че КЗЛД не присъжда обезщетения за вреди на жалбоподателите. За тази цел е необходимо засегнатото лице да се обърне към съда. Ефективна защита пред съд (чл. 39 от ЗЗЛД във връзка с чл. 79 и чл. 82 от GDPR) GDPR дава възможност, без да се засяга правото на жалба до надзорния орган (КЗЛД), всеки субект на данни да се обърне към съда, когато счита, че правата му по Регламента са били нарушени от администратор или обработващ лични данни в резултат на обработване на личните му данни, което не е в съответствие с Регламента (чл. 79 от GDPR). Ако от това нарушение са настъпили вреди, лицето има право да търси и обезщетение за вреди от администратора или обработващия лични данни (чл. 82, пар. 1 и пар. 2 от GDPR). Последните се освобождават от отговорност, само ако докажат, че по никакъв начин не са отговорни за събитието, което е причинило вредата (чл. 82, пар. 3 от GDPR). Тук трябва да бъде отворена една скоба. GDPR поставя в задължение на администраторите, каквато е и НАП, да въведат и прилагат подходящи технически и организационни мерки за защита на личните данни, които са съобразени с естеството, обхвата и контекста на обработването на лични данни и най-вече с рисковете за правата на субектите на данни. Това е свързано с един от основните принципи на обработване на лични данни по чл. 5, пар. 1, б. „е“ от GDPR – цялостност и поверителност на данните. Администраторът трябва да може да докаже във всеки един момент не само, че е изпълнил задълженията си за въвеждане на такива мерки, но и за това, че спазва и всички останали принципи по чл. 5, пар. 1 от GDPR. Това е едно от нововъведенията на GDPR – способността да се доказва неговото спазване (принцип на отчетността). Така че в едно съдебно производство по иск за обезщетение за вреди срещу НАП на нея ще се падне тежестта да докаже, че преди инцидента е взела всички необходими и адекватни мерки за сигурност на данните, като покаже и механизма, по който ги е взела, включително анализи, оценки на риска и оценки на въздействието. Ето защо ако изтичането на данни е причинено отвън, от атака на хакери, това не би следвало да освободи автоматично НАП от нейната отговорност. Затваряме скобата и продължаваме нататък с уредбата на правните мерки за съдебна защита в националното ни законодателство. В чл. 39, ал. 1 от ЗЗЛД е предвидено, че при нарушаване на правата му по GDPR и по този закон субектът на данни може да обжалва действия и актове на администратора и на обработващия лични данни пред съда по реда на АПК. А според ал. 2 на чл. 39 от ЗЗЛД в това производство субектът на данни може да иска обезщетение за претърпените от него вреди вследствие на неправомерното обработване на личните му данни. Самият АПК съдържа специална уредба на производството за обезщетения в едноименната глава единадесета. Според чл. 203, ал. 1 от АПК исковете за обезщетения за вреди, причинени на граждани или юридически лица от незаконосъобразни или очевидно нарушаващи правото на Европейския съюз актове, действия или бездействия на административни органи и длъжностни лица, се разглеждат по реда на тази глава. За неуредените въпроси за имуществената отговорност по ал. 1 се прилагат Законът за отговорността на държавата и общините за вреди (ЗОДОВ), както и стандартите на извъндоговорната отговорност на държавата за нарушаване правото на Европейския съюз (чл. 203, ал. 2 от АПК). Когато става дума за вреди от незаконосъобразно действие или бездействие на публична институция, каквато е НАП, чл. 204, ал. 4 от АПК предвижда, че тяхната незаконосъобразност се установява от съда, от който се иска присъждането на обезщетението. Ако вредите са причинени от незаконосъобразен административен акт, то искът за обезщетение може да се предяви заедно с оспорването на този акт (чл. 204, ал. 2 от АПК). Предявяването на иска за обезщетение, заедно с обжалването на незаконосъобразното действие, бездействие или акт може да спести време, тъй като не е необходимо да се чака първо да приключи производството по тяхната отмяна/обявяване за незаконосъобразни. Може всичко да се разгледа в рамките на едно дело. Вредите, които може да се претендират, може да бъдат както имуществени (загуби или пропуснати ползи), така и неимуществени (причинени болки и страдания, включително психически такива) и трябва да са пряка и непосредствена последица от увреждането, независимо дали са причинени виновно от длъжностно лице от съответната държавна институция (чл. 4 от ЗОДОВ). По правилото на чл. 7 от ЗОДОВ във връзка с чл. 133, ал. 5 от АПК исковете по чл. 39, ал. 2 от ЗЗЛД, съединени с обжалване по ал. 1 на същия член, респективно чл. 203 във връзка с чл. 204 от АПК, могат да се предявят пред съда по адреса или седалището на жалбоподателя. Дължи се проста държавна такса в размер, определен с тарифа, приета от Министерския съвет (чл. 204а от АПК). Особеното в уредбата на реда за правна защита по чл. 39 от ЗЗЛД е, че според ал. 4 на този член субектът на данни не може да сезира съда, когато има висящо производство пред КЗЛД за същото нарушение или нейно решение относно същото нарушение е обжалвано и няма влязло в сила решение на съда. Затова при избор на този ред за защита лицето, което подава иска за обезщетение, съединен с обжалването на действието, бездействието или акта, който е в нарушение на GDPR и/или ЗЗЛД, трябва да поиска от КЗЛД удостоверение за липсата на висящо производство пред нея по същия спор. Ако лицето се е обърнало с жалба първо към КЗЛД, след приключване на производството пред нея с влязло в сила положително за него решение, което установява, че е допуснато нарушение на правата му по GDPR и/или ЗЗЛД, може да предяви иск за обезщетение на общо основание. Колективен иск до съда (чл. 379 – чл. 388 от ГПК) За разлика от други области на обществения живот, в които правото на колективен иск е изрично уредено, например в Закона за защита на потребителите, в ЗЗЛД такава уредба липсва. В момента в ГПК съществува обща регламентация на колективните искове, които според чл. 379, ал. 2 и ал. 3 от ГПК може да бъдат иск за установяване на увреждащото действие или бездействие, неговата противоправност и вината или иск за преустановяване на нарушението, за поправяне на последиците от него за увредения колективен интерес или за обезщетение на вредите, причинени на този интерес. Няма обаче пряка възможност за лицата, увредени от едно и също нарушение, в резултат на колективен иск да получат обезщетение за вредите от него. Независимо от това, тъй като те са част от колектива, чийто интерес е увреден, решението на съда по колективния иск ще се ползва със сила на пресъдено нещо спрямо всички тях. А това означава, че ако изходът по колективния иск е благоприятен, то те могат да се позовават на решението по него, без да е необходимо, например, в индивидуалните си дела за обезщетение да доказват наличието на виновно противоправно действие или бездействие, което е увредило техния интерес. Друго предимство при колективните искове е, че по силата на ГПК те се водят от колектива или от организация за защита на увредените лица, на увредения колективен интерес или за защита срещу такива нарушения. Обикновено подобни организации или техни обединения могат, благодарение на опита и експертизата си в съответната област, да защитят по-пълноценно и професионално интересите на колектива. Неслучайно чл. 380, ал. 3 във връзка с чл. 381, ал. 1 от ГПК поставят изискване ищецът да може и да представи доказателства, че може сериозно и добросъвестно да защити увредения интерес, както и да понесе тежестите, свързани с водене на делото, включително разноските. Това е един от въпросите, които се преценяват от съда. Предявяването на колективния иск се разгласява публично, за да може към него да се присъединят други увредени лица, организации за защита на увредените лица, на увредения колективен интерес или за защита срещу такива нарушения. А също и ако има такива лица, които искат самостоятелно да осъществят защитата си, те да могат изрично да заявят това. Преди да разгледа делото по същество, съдът може да определи подходящи привременни мерки за защита на увредения интерес, които да ограничат опасността извършваното от ответника по иска нарушение да продължава и така да застрашава живота и здравето на хората. Процесът преминава още през препоръка от съда за сключване на спогодба и ако се постигне такава – през нейното одобрение. Традиционно за всеки процес и тук се провежда доказване на фактите и обстоятелствата, твърдени от защитниците на колективния интерес и от лицето, срещу което е насочен искът. И едва след това се стига до решение. Производството по колективните искове по ГПК е сложно и се развива бавно, затова е трудно да се предположи колко време би отнело и какъв би бил резултатът от него. Понякога то се блокира от процедурни въпроси (свързани например с легитимацията на лицата, които предявяват иска, заявяване на воля за спогодба, пристъпване към преговори и в последствие непостигане на такава и др. под.). Колективният иск срещу НАП е възможен и полезен, но експертите изразяват опасения, че докато трае процеса по него, давностните срокове, в които увредените от изтичането на данни физически лица могат да претендират обезщетение за вреди, може да изтекат. Ето защо, ако бъде предявен такъв иск, съдът, който ще го разглежда, трябва да бъде изключително дисциплиниран, съзнавайки важността, мащаба и въздействието на решението си върху правната сфера и живота на изключително голям брой лица. При обсъждане на бъдещи промени в ЗЗЛД би било добре да се обмисли възможността колективните искове да намерят място в него като средство за защита на правата на субектите на данни. Предвиждането на специален ред за разглеждане на колективни искове в случаите, когато много субекти на данни са жертва на едно и също нарушение при „ситуация на масова вреда”, ще улесни тяхната защита. Това ще бъде в съзвучие и със становището на Европейския надзорен орган по защита на данните (ЕНОЗД) относно законодателния пакет „Нов търговски механизъм за потребителите“, за което ще стане дума по-нататък в изложението. Резюме на становището на български език може да бъде намерено тук. Еднаквото прилагане на правото на ЕС е от значение за всички европейски граждани и ги засяга всекидневно. Ето защо, е необходимо да има ефективна, ефикасна и стабилна система на прилагане, която да гарантира, че държавите членки напълно въвеждат и прилагат правото на ЕС, осигурявайки адекватна защита на гражданите. Необходимостта от действия от страна на ЕС относно колективната защита беше установена и от Европейския парламент (ЕП) и е във фокуса на вниманието на европейските институции от няколко години. В своята резолюция от 2012 г. „Към съгласуван европейски подход за колективна защита“ ЕП подчерта нуждата от хоризонтален подход на ЕС за колективната защита, с фокус върху нарушения на правата на потребителите, въз основа на общ набор от принципи, уважаващи националните правни традиции и осигуряващи гаранции, за да се избегнат злоупотреби с предявяването на искове в съдилищата. Бяха подчертани също така и възможните ползи от колективните съдебни искове по отношение на по-ниските разходи и по-голямата правна сигурност за ищците, ответниците и съдебната система, от избягването на отделни съдебни спорове със сходни искове. Същевременно оценките на Европейската комисия (ЕК) сочат, че рискът от нарушения на правото на ЕС, което засяга колективните интереси на потребителите, се увеличава поради икономическата глобализация и дигитализацията. В продължение на много години ЕК обмисля въвеждането на механизъм за колективно обезщетяване. Колективното обезщетяване е юридически термин, използван в рамките на ЕС за определяне на процедурен механизъм, който позволява, поради причини, свързани с процесуална икономия и/или ефективност на принудителното изпълнение, много подобни правни претенции да бъдат обединени в едно съдебно дело. Следователно, тя се отнася до групови процедури като групови или колективни искове. В продължение на своя препоръка на ЕК от 11 юни 2013 г. относно общите принципи на механизмите за колективно обезщетяване и компенсаторните обезщетения в държавите членки относно нарушенията на правата, предоставени по правото на ЕС, на 2 януари 2018 г. ЕК публикува доклад относно прилагането на препоръката. Той показа, че наличието на механизми за колективна защита, както и прилагането на предпазни мерки срещу потенциалната злоупотреба с такива механизми, все още не е консистентно в целия ЕС. Понастоящем не съществува хармонизиран подход към колективните искове като групови или колективни искове. Към момента действащите национални механизми за колективно компенсаторно обезщетение в държавите членки на ЕС се различават значително по отношение на тяхната ефективност и условия за прилагане, като няколко държави членки все още не предвиждат такива механизми. Определянето на равнище на съюза на обща рамка за представителни (колективни) искове, насочени към съдебни актове и обезщетения за защита на колективните интереси, ще гарантира ефективно и ефикасно третиране на нарушенията на правото на съюза, произтичащи от вътрешни или трансгранични сделки. На 11 април 2018 г. ЕК публикува предложение за Директива на Европейския парламент и на Съвета относно представителните искове за защита на колективните интереси на потребителите и за отмяна на Директива 2009/22/ЕО. Съгласно Приложение 1 към Директивата в обхвата ѝ изрично е включен и GDPR. Предложението изисква държавите членки да гарантират „необходимата експедитивност“ на процедурите. Потребителите следва да бъдат адекватно осведомени за резултатите от представителните искове и как биха могли да се възползват от тях. Предложението също така окуражава извънсъдебните колективни споразумения, подлежащи на контрол от страна на съдебен или административен орган, и ще даде възможност на квалифицирани субекти да предявяват колективни искове за различни видове мерки в зависимост от обстоятелствата по случая. В цитираното по-горе становище ЕНОЗД приветства намерението на ЕК да модернизира съществуващите правила в област, чиито цели са тясно съгласувани с тези на наскоро актуализираната рамка за защита на данните. В това становище ЕНОЗД подкрепя новото предложение за колективна защита, което има за цел да улесни защитата на потребителите в случаите, когато много потребители са жертва на едно и също нарушение при „ситуация на масова вреда“. В тези случаи ЕНОЗД счита, че „компетентните структури“, които ще могат да предявяват представителните искове в тази област съгласно предложението, следва да подлежат на същите условия като посочените в чл. 80 от GDPR, доколкото въпросите, свързани със защитата на личните данни, ще бъдат включени в обхвата на колективните искове. Структурите по чл. 80 от GDPR са определени така: „Структура, организация или сдружение с нестопанска цел, което е надлежно учредено в съответствие с правото на държава членка, има уставни цели, които са в обществен интерес и действа в областта на защитата на правата и свободите на субекта на данни по отношение на защитата на неговите лични данни”. В същото време ЕНОЗД настоява в становището си в предложението за колективна защита да се поясни, че представителните (колективните) искове по въпроси, свързани със защитата на данните, могат да бъдат предявявани само пред административни органи, които са надзорен орган по защита на данните по смисъла на чл. 4, пар. 21 и чл. 51 от GDPR. Темата за възможността при нарушение на правата им по GDPR субектите на данни да се възползват от предявяването на колективен иск срещу съответния администратор или обработващ лични данни е тема с продължение. Тя съдържа в себе си и много важни въпроси от гледна точка на правната наука. Както споменахме и по-горе, понастоящем не съществува хармонизиран подход в държавите членки към колективните искове като групови или колективни искове. Предвид тези различия и липсата на уеднаквени механизми, съвсем естествено е експертите по защита на правото на неприкосновеност, в частност правото на защита на личните данни, да прилагат стратегически подходи при избора на една или друга държава, в която да се водят делата, в зависимост от това къде е по-благоприятно да бъдат защитавани те при масови вреди. Доскоро тези подходи, прилагани от международните активисти, срещаха предизвикателства и исковете бяха блокирани с години поради спорове, свързани с националната подсъдност при нарушаването на даден материален закон. GDPR добави стойност и в това отношение. Така Австрийският апелативен съд на 11 юни 2019 г. по казуса „Шремс срещу Фейсбук“ отхвърли възраженията на Фейсбук, че подобни искове може да бъдат водени само в държавата, в която е основното място на администратора. С този съдебен акт се затвърди предвиденото в GDPR, че субектите имат право да предявяват искове за нарушения на правата си и пред съда на държавата членка, в която е тяхното обичайно пребиваване. Следва обаче да подчертаем, че в случая, когато се водят искове срещу публични органи, това не може да бъде приложено, както изрично се урежда в GDPR. Независимо от това, при засегнати субекти на чужди държави това изключение за публичните органи поставя въпроси за ефективността от защитата, когато са засегнати основни права на граждани на чужди държави от национален орган на дадена държава. Възможно е, благодарение на казуса с нашата НАП, този въпрос да получи специално внимание. Не изключваме и възможността да станем свидетели на нови прецеденти при упражняването на международна защита срещу нарушенията на фундаментални човешки права именно от страна на публични органи, което впрочем би било съвсем в съответствие с обявената от ЕС стратегия за „единния цифров пазар“. GDPR, както казват много експерти, е закон на новото поколение. Много държави извън Европа актуализират законодателството си като следват наложения от GDPR модел. В този смисъл България, като част от ЕС, е облагодетелствана да бъде и част от подобни широкообхватни режими за защита на фундаменталните човешки права. Настоящото изложение не претендира за изчерпателност, изготвено е с информативна цел и не представлява индивидуален правен съвет.", "date": "2019.07.23", "title": "Как да защитим правата си след изтичането на лични данни от НАП"}
{"url": "https://www.faktor.bg/bg/articles/novini/balgariya/danail-kirilov-prezidentat-da-posochi-noviya-glaven-prokuror", "text": "Правосъдният министър Данаил Кирилов заяви пред БТВ, че няма да се намесва в избора на нов главен прокурор. Според него, предложението на Иван Гешев за главен прокурор е решение на ВСС, в което не може да се меси.  Той допълни, че би направил предложение за главен прокурор, ако бъде посочено лице, което има достатъчно голяма подкрепа.", "date": "2019.07.23", "title": "Данаил Кирилов: Президентът да посочи новия главен прокурор"}
{"url": "https://www.faktor.bg/bg/articles/shesto-upravlenie-na-ds-polagalo-grizhi-za-repertoara-na-estrada-po-chernomorskite-kurorti", "text": "Шесто управление на Държавна сигурност за борба с идеологическата диверсия е полагало „грижи” за репертоара на естрадните изпълнители и подбора на тези, които са имали изпълнения в курортните комплекси и заведения за обществено хранене по времето на комунистическия режим. Това разкрива документ на идеологическото управление на репресивния апарат на БКП, известно с преследването на българската интелигенция, който  публикува. Той представлява препис-извлечение на строго секретни мероприятия, които ще се проведат от Шесто управление на ДС за подобряване на работата по линия на туризма. Документът е от 1973 г. и съдържа редица действия, които идеологическото управление на Държавна сигурност е набелязало тогава.  Една значителна част от тях се отнася до налагането на контрол върху репертоарите на естрадните изпълнители. Шесто си е поставило за задача чрез своите агенти и доверителни връзки да „помага за съставянето и реализирането на най-издържани репертоари” на изпълнители в обществени заведения, по курортите и също така и на такива, които са допуснати да гастролират в чужбина. Шесто на ДС също така е заявило амбицията да помага на Комитета за изкуство и култура и бюро „Естрада” при подбора на изпълнителите с цел „недопускане включването на идейно-политически, морално неустойчиви и социално чужди елементи”. Шесто управление е пожелало да работи по агентурно-оперативни планове заедно с Второ главно управление на ДС по културни масови прояви като „Златният Орфей”, кинофестивали и други прояви в курортните комплекси. Документът е включен в сборника „Държавна сигурност и туризмът”, издание на Комисията по досиетата, 2014 година.", "date": "2019.07.23", "title": "Шесто управление на ДС полагало \"грижи\" за репертоара на естрадата по родните курорти"}
{"url": "https://www.faktor.bg/bg/articles/novini/balgariya/vetoto-na-radev-obsluzhva-antievropeyskite-i-antibalgarski-interesi-na-dneshniya-rezhim-v-moskva", "text": "Решението на президента Румен Радев да наложи вето на Закона за ратифициране на договорите за закупуване от САЩ на самолети F-16 Block 70 и свързаната с тях поддръжка, е крайно недалновиден акт насочен срещу националните интереси на България. Мотивите на президента са неадекватни и по същество целят да легитимират едно антибългарско политическо действие.  Като президент и главнокомандващ на българската армия Румен Радев е конституционно задължен да защитава националната отбрана и сигурност, а не да прави „бакалски сметки“. Решението на правителството за закупуването на американските изтребители Ф-16 дойде след достатъчно продължително и високо професионално експертно обсъждане. Националното съгласие, което го предпоставя, бе взето още преди 15 години, когато България стана пълноправен член на НАТО. Това решение изразява адекватно мястото на България в евроатлантическия свят. Нашата страна се намира в граничен европейски регион, в непосредствена близост до държавата представляваща най-голяма заплаха за европейската и националната ни сигурност - Руската федерация. В този смисъл ветото на президента трябва да се разглежда като на днешния режим в Москва.  Затова и като евродепутат от Съюза на демократичните сили и Европейската народна партия, призовавам българските парламентаристи в Народното събрание незабавно, без отлагане, да отхвърлят категорично президентското вето. Защото то хвърля петно върху името на България като достоен член на НАТО и Европейския съюз.  Не трябва да бъде повече премълчаван и факта, че решението на президента да наложи вето на този закон за пореден път го саморазкрива като противник на мястото на България в нормалния свят. Но добрата новина е, че има традиция Народното събрание да преодолява антибългарски препятствия. Убеден съм, че ще го направи и сега. Същевременно българските граждани трябва да са наясно, че с това си решение президентът Радев търси съзнателно конфронтация с евроатлантическа България и затова трябва да бъдат на висотата на отправеното им предизвикателство. Защото в случая с президентското вето не става дума за противопоставяне на една „търговска сделка“. Става дума за противопоставяне на националните интереси на България, за които членството в НАТО и Европейския съюз е щит и опора.", "date": "2019.07.23", "title": "Ветото на Радев обслужва антиевропейските и антибългарски интереси  на днешния режим в Москва"}
{"url": "https://www.faktor.bg/bg/articles/zaharieva-izrazi-saboleznovaniya-v-telegrama-do-sergey-lavrov-zaradi-pozhara-otnel-detski-zhivoti", "text": "Вицепремиерът и министър на външните работи Екатерина Захариева изпрати съболезнователна телеграма до министър на външните работи на Руската федерация Сергей Лавров, във връзка с трагедията, която отне детски животи и рани други деца в палатковия лагер “Холдоми“ в Хабаровския край, съобщиха от МВнР. „Поднасям своите най-искрени съболезнования. Бих желала да предам чрез Вас моето съчувствие към болката и мъката на близките и роднините на загиналите в трагичния инцидент деца и да пожелая скорошно оздравяване на пострадалите“, заявява министър Захариева в телеграмата до Сергей Лавров.", "date": "2019.07.23", "title": "Захариева изрази съболезнования в телеграма до Сергей Лавров заради пожара, отнел детски животи"}
{"url": "https://www.faktor.bg/bg/articles/prokuraturata-sabranite-do-momenta-dokazatelstva-ne-razkolebavat-versiya-che-kristiyan-boykov-e-izvarshil-na-atakata-sreshtu-nap", "text": "Събраните до момента доказателства не разколебават версия, че Кристиян Бойков е извършил на атаката срещу НАП. Това съобщиха от пресцентъра на Прокуратура на Република България. По повод изявления пред медии на обвиняемия Кристиян Бойков и на негови работодатели, пресцентърът на Прокуратурата съобщава следното:  \"В хода на извършеното на 16 юли 2019 г. претърсване и изземване в офиса на дружеството „TAD GROUP“ в гр. София, разследващите органи иззеха веществени доказателства, включително и служебния компютър на Кристиян Бойков. От анализираните данни към момента може да се направи заключение, че той е разполагал с базата данни на НАП преди разпространението й в интернет пространството. Към настоящия момент продължава работата по декриптиране на информацията, съдържаща се в иззетите веществени доказателства, както и по анализ на вече декриптираната такава информация от компютъра на Бойков\".  Кристиян Бойков е извършвал различни търсения по единни граждански номера в базата данни на НАП, както и е променял оригиналната дата на файловете с датата 10 ноември 1989 г., която съвпада с датата на файловете, разпространени в интернет пространството. Установено е, че между 10 юли 2019 г. и 12 юли 2019 г. – три дни преди публикуването на базата данни на НАП в интернет, на служебния компютър на Кристиян Бойков са правени търсения в тази база данни с единни граждански номера на няколко лица: министър – председателя Бойко Борисов, главния прокурор Сотир Цацаров и народния представител Делян Пеевски. Непосредствено преди това търсене е извършено търсене с единните граждански номера на други две лица, както и за адвокатска кантора „Авиора консулт“. Резултатът от тези търсения Бойков е съхранил във файл, именуван „Търсене за бивол“. След тези действия от него е извършено търсене в базата данни на НАП с единния граждански номер на Емил Радев – евродепутат. Резултатите от тези търсения са обменяни от Бойков с друго лице.  В дигитална папка на служебния компютър на Бойков е наличен файл с име „математика за домашно“, с дата на създаване 11 юли 2019 г., който съдържа специфичните наименования на 106 бази данни и множество техни таблици, които са идентични с частично разпространените 57 бази данни на НАП в интернет пространството. Това е индикатор, че Бойков разполага с пълната база данни, изтекла от НАП, а не само с тази, вече публикувана в интернет пространството. В първия имейл от 15 юли 2019 г. до няколко медии лицето, представящо се за „руски хакер“, твърди, че е публикувал само една част от базата данни на НАП, както и че разполага с допълнителна база данни, която ще разпространи на по-късен етап. В друга дигитална папка на служебния компютър на Бойков е наличен файл с име „броене за домашно“ с дата на създаване 11 юли 2019 г., който съдържа специфично именувани бази данни, идентични с тези от базата данни на НАП, множество други специфични наименования на таблиците от тези бази данни, както и броя на записите във всяка от таблиците. Установено е, че на служебния компютър на Бойков са били въвеждани команди за промяна на датата на оригиналните файлове от базата данни на НАП с датата 10 ноември 1989 г. от манипулираните файлове, изтекли в интернет пространството. При декриптирането е установено и наличие на файлове с бази данни на клиенти на частни търговски дружества.  На 16 юли 2019г., в 11.50 часа на електронните пощи на БТВ (news@btv.bg), НОВА (novinite@ntv.bg и в. „Капитал“ (editors@capital.bg) e получено съобщение от “анонимния руски хакер” чрез e-mail “minfin@mail2tor.com”. За разследването на този етап няма съмнение, че Кристиян Бойков е автор и разпространител на писмото до медиите, чийто автор се представя за “анонимен руски хакер”.  Продължава работата по декриптиране на иззетите веществени доказателства. Предстоят действия по разследването, свързани и с възможното ангажиране на наказателната отговорност и на други лица.", "date": "2019.07.23", "title": "Прокуратурата: Събраните до момента доказателства не разколебават версия, че Кристиян Бойков е извършил атаката срещу НАП"}
{"url": "https://www.faktor.bg/bg/articles/tvarditsa", "text": "От месец юли община Твърдица стартира изпълнението на проект  за предоставяне на патронажни грижи, финансиран по договор BG05M9OP001-2.040-0079 от Оперативна програма „Развитие на човешките ресурси” 2014 – 2020, Процедура BG05M9OP001-2.0.40 „Патронажна грижа за възрастни хора и лица с увреждания – Компонент 2”. Проектът е с продължителност 14 месеца. Общата стойност на проекта е 96 761,44 лв. С реализацията на проекта се предоставят интегрирани услуги за възрастни хора над 65 г. с ограничения или в невъзможност за самообслужване и на хора с увреждания и техните семейства, като ще се съчетават комплексни действия в посока осигуряване на дългосрочна грижа, вкл. социални и здравни услуги в общността или в домашна среда. Община Твърдица имат опит в предоставянето на социално-здравни услуги в общността или в домашна среда чрез реализирани няколко аналогични проекта. Респективно услугите които се предлагат по проекта, са много търсени от месната общност и най-вече от хора с увреждания и техните семейства и хора над 65 години с ограничения или в невъзможност за самообслужване. Анализът на ситуацията идентифицира основните проблеми, които се отнасят до състоянието и развитието на социалните услуги на териториите на община Твърдица. В резултат на проучването са очертани основните фактори, които формират рисковите групи, нуждаещи се от социални услуги, както и причините, пораждащи конкретната ситуация на неравнопоставеност на уязвимите групи население, на основата на социално-икономически и други дефицити.  При първоначалния анализ на общината се очертават някои типични рискове за лицата в неравностойно положение: трайна липса на собственост и доходи, бедност; увреждания и здравословен дефицит; липсата на социални услуги; неравностойна позиция на пазара на труда; живеещи в изолирани общности; рискове, засягащи деца и възрастни. На основата на тези характеристики се обособяват няколко рискови групи, в които попадат и целевите групи, към които е насочен настоящия проект. Съгласно анализът изготвен от УО на ОПРЧР, по проекта се очаква да бъдат включени 34 броя потребители, които да получават социално-здравни услуги и услуги в домашна среда. Община Твърдица ще предостави услугите на минимум 24 възрастни лица над 65 години с ограничения или в невъзможност за самообслужване и на 10 лица с увреждания. Предстои да бъдат наети седем домашни помощника на трудов договор и две медицински сестри на граждански договори. Наетите лица ще работят по проекта до 12 месеца. За нуждите на проекта ще бъде закупено ново превозно средство, с което ще се осъществява мобилна най-вече здравна услуга във всяко населено място на общината.", "date": "2019.07.23", "title": "Твърдица стартира изпълнението на проект за предоставяне на патронажни грижи"}
{"url": "https://www.faktor.bg/bg/articles/lekarite-s-platena-ot-darzhavata-spetsializatsiya-shte-tryabva-da-rabotyat-3-godini-v-balgariya", "text": "Лекар специализант, на който държавата е плащала специализацията, ще трябва три години след завършването на обучението си да остане да работи в България, и то в конкретни болници, посочени от здравното министерство, в които има недостиг на съответните специалисти. Това е една от промените, които от днес влизат в сила, след като промените в наредбата за придобиване на медицинска специалност бяха обнародвани в Държавен вестник, пише \"Дневник\". Идеята на промените е държавата да има контрола върху осигуряването на нужните кадри в здравеопазването, тъй като сега няма възможност да въздейства, когато се установи недостиг на определени специалисти. Досега плащането за лекарите специализанти беше за сметка на бюджетите на болниците и поради финансови трудности много от тях изобщо не обявяват места за специализанти. А държавата не можеше да определя какви кадри да развива приоритетно в зависимост от нуждите на здравната система. Първоначално проектът за промени в наредбата предвиждаше специализантите на държавна издръжка да трябва да работят в същата болница, в която са специализирали, и то толкова време, колкото държавата е плащала за тях. Сега младите лекари ще имат право на избор между различни болници в различни населени места, които здравното министерство ще определя в зависимост от недостига. Ако не работят нужните три години в тези места, лекарите ще трябва да върнат на държавата платените суми. Ще се приспада отработеното време. Размерът на месечната субсидия за базите за обучение за всеки специализант в общия случай ще е в размер на две минимални работни заплати за страната и дължимите осигурителни вноски върху тях. Министърът на здравеопазването вече ще може да определи специалности, за които ще се плаща по-голям месечен размер на субсидията, но не по-голям от три минимални работни заплати и дължимите осигурителни вноски върху тях. Трудовото възнаграждение на специализантите, приети на места, за които държавата изплаща субсидия, няма да може да е по-малко от две минимални работни заплати, а за специалностите, при които се отчитат негативни тенденции, възнаграждението е до три минимални работни заплати. Въвеждат се и нови правила, с които се очаква да се отговори на недостига на лични лекари. Предвижда се те вече също да получават възнаграждение за специализацията си, като заплатата на специализантите, финансирани от държавата, няма да може да е по-малко от 1,8 пъти минималния месечен размер на осигурителния доход за съответната икономическа дейност и квалификационна група професии. Специализацията по обща медицина ще се осъществява по общия ред за клинични специалности – въз основа на срочен трудов договор на длъжност за специализант, а не въз основа на заповед на ректора. По този начин ще бъде разрешен основният проблем с липсата на доходи по време на специализацията. Създава се възможност за субсидиране на базите за обучение на лекари по обща медицина, каквато досега не съществуваше. Размерът на месечната субсидия за специализиращите за лични лекари ще е в размер на два пъти минималния осигурителен доход и дължимите осигурителни вноски върху него. Освен това с промените се въвежда и максимален срок, в който обучението за придобиване на специалност трябва да приключи с успешно полагане на държавния изпит - не повече от 5 години след изтичане на срока за обучение по съответната специалност. След това обучението за придобиване на специалност ще се прекратява.", "date": "2019.07.23", "title": "Лекарите с платена от държавата специализация ще трябва да работят 3 години в България"}
{"url": "https://www.faktor.bg/bg/articles/bedstveno-polozhenie-v-ruse-zaradi-afrikanskata-chuma", "text": "Областният управител на Русе обяви бедствено положение за цялата територия на областта заради африканската чума по свинете, съобщи БГНЕС. Заповедта е издадена във връзка с обявените първично възникнали три броя огнища на болестта в село Пет кладенци, село Ценово и в свинекомплекса в Николово, община Русе. Бедственото положение се обявява на основание чл. 50 (1) от Закона за защита при бедствия и Контингенс плана за борба с особено опасни заразни заболявания. Краят на обявеното бедствено положение се предвижда за 29.07.2019 г., като при необходимост, срокът ще се удължи след съгласуване с министъра на вътрешните работиа", "date": "2019.07.23", "title": "Бедствено положение в Русе заради африканската чума"}
{"url": "https://www.faktor.bg/bg/articles/obshtestvo/ulitsata/gdbop-pribra-kompyutrite-na-obvinenite-za-hakerstvo-sreshtu-nap", "text": "Вече няколко часа продължава проверката на служители на ГДБОП в офисите на фирма TAD Group, в която работи обвиняемият за кибератаката срещу НАП компютърен специалист Кристиян Бойков. Акцията е част от разследването на проникването в системите на данъчните. По-рано днес в ТВ интервю зам.-главният прокурор Иван Гешев намекна, че дружеството може да се окаже замесено в други престъпления. От фирмата вече обявиха, че застават зад своя служител и не смятат да \"отключват\" своите компютри за разследващите. На място се появи и комисар Явор Колев, шеф на отдел „Киберпрестъпления“ към ГДБОП. Впоследствие той съобщи, че служителите на ГДБОП изземват компюютрите на фирмата и трябва да се очаква скоро изявление от прокуратурата.", "date": "2019.07.23", "title": "ГДБОП прибра компютрите на обвинените за хакерство срещу НАП"}
{"url": "https://www.faktor.bg/bg/articles/politika/hlyab-i-pasti/balgariya-dade-realna-zayavka-za-izlizane-ot-varshavskiya-dogovor-s-ratifikatsiyata-na-dogovorite-za-f-16", "text": "28 години, след разпада на Варшавският договор и след 15 годишното си „членство“ в НАТО, България направи първата стъпка към разоръжаването на армията си, със съветското оръжие, и постави началото на превъоръжаването си, с натовска бойна техника!  Най-после, на 19 юли 2019 г., българският Парламент ратифицира договорите за закупуване на самолети F-16 Block 70 и необходимото оборудване. След повече от 4 часа разгорещени дебати, парламентът пусна сделката за закупуване на новите изтребители F-16 и ратифицира четирите договора.  ГЕРБ, ДПС и ВМРО подкрепиха покупката на новите бойни самолети, а БСП, \"Воля\" и другата част от \"Обединени патриоти\" - НФСБ и \"Атака\" се обявиха категорично против. Лагерните носталгици от БСП и \"Воля\", дори поискаха гласуването на сделката да се отложи с шест месеца, но предложението не мина. Но терзанията и у едните, и у другите, бяха очевадни… Наистина, така наречените народни представители  се „измъчиха“… И тези които гласуваха „за“, и другите, които бяха ярко „против“ F-16 Block 70. И едните и другите се бореха със себе си, и   Позата „разкрач“, във формираната последните 30 години „политическа класа“,  очевидно здраво спъва българските политици за предприемане на каквото и да е прагматично решение за бъдещето.  Това измъчено „решение“, на НС, беше предхождано от едно друго „решение“ на предходен негов състав, прието от 43-то Народно събрание на 2 юни 2016 г., за приемане на Проект за инвестиционен разход „Придобиване на нов тип боен самолет“. И после, нищо… Говорене, говорене…. за превъоръжаване с нов тип бойни самолети, нови бойни патрулни кораби, нови сухопътни бойни машини… И още, полезно ще е да илюстрираме с материал за размисли, базиран на изяви на възлови участници във властта…  Или, да си припомним някои „стратегически“ виждания за бъдещето на България във военната област от самият министър на отбраната г-н Каракачанов, споделени публично  „завчера“… Сътрудничеството между НАТО, Европейския съюз и Русия трябва да бъде възстановено. Това заяви вицепремиерът и министър на отбраната Красимир Каракачанов в интервю за ТАСС, не за Асошиейтед Прес. „Моето мнение като политик е непроменено: НАТО и Русия трябва да търсят точки на съприкосновение и основи за сътрудничество, още повече че вече е имало такъв период в историята на НАТО и Русия“, каза Каракачанов. Той напомни, че България е станала член на Северноатлантическия пакт след кървавите конфликти в бивша Югославия през 90-те години на ХХ век. „България стана член на НАТО веднага след като на Балканите се разразиха серия от конфликти, включително войната в бивша Югославия. Тази стъпка даде на нашата страна възможността да се почувства в безопасност. България е сравнително малка държава, а след разпадането на Варшавския договор ние видяхме, че светът не стана по-безопасно място. По това време НАТО остана единственият военно-политически съюз в света, затова ние решихме, че да бъдем член на организация, която гарантира сигурността, е далеч по-добре, отколкото да бъдем извън нея. Именно в това се заключава логиката на членството на България в НАТО и в нищо друго. Няма никаква идеология или други специфични причини“, заяви Каракачанов и добави, че нито една страна в Европа не може да гарантира самостоятелно своята сигурност. На въпрос, какво България е загубила от членството си в НАТО, той отговаря: „Според мен не е загубила нищо“. Според него да се говори за загуби може само в случай, ако към момента на избора е съществувала алтернатива. „Ние нямахме други варианти“, добави Каракачанов. Помолен да коментира информацията в българските медии, че България възнамерява да предостави на НАТО свои военноморски бази Каракачанов заяви: „Тази информация се разпространява от сайтове, специализирани във фалшивите новини. Никой не се е обръщал към нас с предложение – да открием допълнителни бази на НАТО и да вкараме чуждестранни кораби в Черно море. Смятам, че подобни новини са част от хибридната война, която в момента се води в света. Повтарям, никой не е молил България да предостави свои черноморски военни бази на НАТО или САЩ“. Каракачанов коментира сегашното равнище на отношенията между Северноатлантическия пакт и Русия. „Винаги съм смятал, че Русия, като европейска държава, трябва да бъде включена по-активно в европейските дела. Задължително трябва да има сътрудничество между НАТО и Русия. Но събитията през 2014 г., ситуацията около Украйна и Крим започнаха да пречат на това сътрудничество. Аз и сега съм убеден, че проблемите трябва да се разрешават на масата на преговорите, въз основа на сътрудничеството, защото конфронтацията не носи нищо полезно“, каза той. Конфронтацията води до допълнителни военни разходи, натрупването на оръжия, които в един момент могат да доведат до остър конфликт, предупреждава Каракачанов. По тази причина въоръжаването не може да бъде реална алтернатива на нормалния процес на преговори и търсенето на мирно решение. Г-н Министър, все пак  на няколко фронта? Политическа инфантилност или липса на партньорски рефлекс е твърдото нежелание за промяна на статуквото в Черно море. Или, то да бъде оставено на Кремъл, да си разиграва „корабчетата“? Не, че и самият премиер не е привърженик на тезата „Черно море за яхти, платноходки и руски туристи“… Така, че не можем да се оплачем от липсата на  „миролюбиви“ мечти на министърът на отбраната, премиер и президент, за взаимоотношенията с Русия….  И още един повод за размисъл. На същия този 19 юли г. президентът Радев, още генерал и военен летец, е на събор в Рожен. Ето и неговата мирна позиция, относно значението на „каба-гайдите“ за „бъдещето“ на бойната ни авиация, укрепване на военната ни сигурност и партньорска равностойност: „Мисията на Роженския събор е да ни напомня, че така както нашите каба гайди могат заедно да разлюлеят една непоклатима планина, така всички ние с дружни усилия можем да надмогнем апатията и да въздигнем България там, където заслужава да бъде”. Това заяви президентът Румен Радев в словото си на откриването на Събора на народното творчество и животновъдството „Рожен 2019”. Според  Радев Роженският събор е празник на нашата българска родова памет и жив извор на българското единство. „Днес над волните родопски поляни цари автентичният и непокорен български дух“,посочи държавният глава. Съборът на Роженските поляни бе открит със звън от наниз чанове, разлюляни от президента и изпълнители от ансамбъл  „Родопа”. А по същото време, депутатите от БСП/К, „партията“, която го издигна за президент в „боен строй“ с „наципатриотите“,   за поне още 50 години… Особено напористи бяха другарите Румен Гечев и Таско Ерменков…  Намираха се и трезви гласове и практически стъпки… Джема Грозданова от ГЕРБ настоя, че с модернизирането на ВВС ще се препотвърди евроатлантическата ни ориентация. \"Ние сме длъжници на българския войник, който не получи модерна техника, за да докаже своя героизъм. Ще покажем на съюзниците, че България е партньор, че не сме само консуматор на сигурност, а и ще допринесем качествено за отбраната\", каза тя. \"Бил съм десетилетия във ВВС и ще подкрепя с чисто сърце ратификацията, защото знам, че тези момчета и момичета имат нужда от парламент, който работи за суверенна България\", коментира и шефът на комисията по отбрана ген. Константин Попов. Според лидера на ДПС Мустафа Карадайъ договорите за F-16 ще дадат възможност на България да укрепи авторитета си и да повиши ролята си като страна осигуряваща стабилност в региона и надежден партньор в ЕС и НАТО.  Онова, което трябва да се знае и то е записано в доклада на командира на ВВС генерал Цанко Стойков до правителството на база на който е взето и решението, според депутати от Комисията по отбрана. Същото твърдение е записано и в доклада на комисията преди ратифициране на договорите, на първо четене от парламента. Пакетът сделки за над 2 млрд. лв и увеличаване на бюджетния дефицит с над 1.8 млрд. лв., които бяха одобрени от депутатите заради купуването на 8 бойните самолета F-16 от САЩ. През последните седмици бяха направени доста разнопосочни коментари по сделката и те със сигурност ще продължат  след приетото решение в пленарната зала. Много от въпросите възникнаха заради слаба и объркваща комуникация от Министерството на отбраната, преговарящия екип и правителството. Други - заради лекотата, с която се отправят и възприемат критики без да се четат оригинални решения и документи. На заседанието на комисията министърът на отбраната Красимир Каракачанов каза, че преговорният екип е успял да достигне намаляване на пакетната цена от 1.41 млрд. долара на 1.256 млрд. долара. При това е успял да запази пакета от способности, поискани в изпратеното на 21. 02.2019 г. от Министерството на отбраната писмо с искания (Letter of Request – LOR) в приемливи граници. Офертите от САЩ за договорите за доставка на F-16 блок 70/72  са валидни до 5 септември. Дотогава трябва да са преведени 1.256 млрд. долара. Всъщност, в одобрения преди година от депутатите проект за купуване на самолета за въоръжението пише следното: \"3.1.2. Въоръжение За решаване на задачи с новия тип боен самолет е задължително и придобиването на основни типове ракетно, бомбово и артилерийско въоръжение, осигуряващи въздействие във всякакви МТУ, денем и нощем по: • въздушни цели във и извън пределите на визуалната видимост; • подвижни и стационарни цели на повърхността с висока точност на поразяване (на по-късен етап). Доставката на въоръжение задължително обхваща и придобиването на наземно оборудване и обучение на личен състав за неговата експлоатация.\" В точката \"Необходими бойни възможности на самолетите\" в проекта пише, че: \"изтребителите трябва да имат многоцелеви способности за различните роли, да имат адекватен радар с режими за работа по въздушни и земни цели, съвременен изчислителен комплекс, интегрирана система за самозащита, система за обмен на тактическа информация Link-16, нашлемна система за целеуказване, интеграция на контейнери за наблюдение и целеуказване, интегрирано съвременно високоточно въоръжение, система за планиране и анализ на мисията и симулатори за подготовка на състава.\" Според информирани източници контейнери за наблюдение и целеуказване, които са част от системата за \"умните бомби\", както и всичко необходимо - софтуерно и хардуерно за системата, ще бъде част от договора. Така пилотите ще могат да бъдат тренирани и да имат и тези способности, когато се купи такова въоръжение. Същото се отнася и за ракетите въздух-повърхност, които не са в договора. Ратификацията, договорът и бъдещите стъпки към превъоръжаване на армията в натовска посока Несъмнено, редно е да се отчете положителната стъпка с ратификацията на сделката за покупката на самолетите F-16 Block 70. Това е  След този акт на парламента, компетентните властови институции и отговорни длъжностни лица, следва срочно и методично, да изпълнят всички условия по договора. А следващите екипи на които ще бъде възложена задачата за стратегическо превъоръжаване във ВМФ и пехотата, следва да бъдат още по-експертни, както и с качествени и опитни юристи за прецизиране на договорите.  Но „крачката“, днес, не е нищо, ако не  последват поредица активни стратегически  действия от една нова, осъзната евроатлантически политическа класа. „Политическа класа“, която следва да е скъсала напълно със спомените и кадровите прийоми на лагерния социализъм! Превъоръжаването на армията, не може да бъде самоцел и способ за корупционно обогатяване на досегашните бизнесструктури и прилежащите им партии и политици! А, за това българите, като цяло трябва да погледнат в една посока – напред, с европейско и евроатлантическо мислене, професионализъм и отговорност за бъдещето на своите деца и бъдещите поколения. Превъоръжаването, е само един елемент от комплекса задължителни държавнически действия за тотална промяна, които следва да бъдат реализирани заедно, от народа и служещата му политическа класа, която е на власт в резултат и на истински демократичен избор. И със съзнанието за евроатлантическата принадлежност на България от всеки – на власт и в опозиция! И това да става с активното участие на българските граждани у нас, но и зад граница. Водещото е, че не само България, но и НАТО, и ЕС, следва да се променят! Защо не, и една нова Черноморска доктрина на НАТО? Българската промяна, следва да е неразделна част от ускореният процес по централизиране и преструктуриране на партньорската организация НАТО. Успоредно и със задължителната необходимост от преструктуриране и консолидиране на ЕС, като Съюз на държави с единни централизирани стратегически управленски структури. Участието на България в НАТО и ЕС, не следва да е формално, статично  и очакващо сигурност, и субсидии… То освен през превъоръжаване, следва да премине и през преосмисляне присъствието на българската армия в Съюза, чрез една нова черноморска евроатлантическа доктрина и стратегия за прилагането и.  Досегашното присъствие на България в НАТО и ЕС, следва да се преосмисли и отговорно, и целево да се прагматизира. А това може да стане, след задължителното стратегическо преструктуриране на съюзите и възлагане на конкретни ангажименти на държавите-членки, съобразно конкретните национални ресурси и геостратегическото им място на картата.", "date": "2019.07.23", "title": "България даде реална заявка за излизане от Варшавския договор с ратификацията на договорите за F-16"}
{"url": "https://www.faktor.bg/bg/articles/novini/balgariya/tsvetanov-na-radev-ne-mu-haresva-izborat-na-f-16-opravdava-se-s-lipsa-na-natsionalno-saglasie", "text": "Днешните мотиви на президента Румен Радев за наложеното вето върху Закона за ратификация на договорите, касаещи самолетите F-16, категорично противоречат на постигнатия политически консенсус по време на заседанието на КСНС от 30.05.2017 г. Това изтъква в свой коментар, публикуван във фейсбук Цветан Цветан, един от водещите политици, за да стане възможна сделката със САЩ за бойните самолети. Според него на въпросното заседание всички представители на политическите партии и самият президент се обединиха около нуждата от ускоряване на реализацията на проектите за модернизация на българската армия. Това е видно и от самото становище. Интересно е обаче защо след като междуведомствената работна група избра определен тип боен самолет, който не се харесва от президента, според държавния глава вече не е налице национално съгласие и убеденост във взаимоприемливите условия на договора, пита Цветанов.", "date": "2019.07.23", "title": "Цветанов: На Радев  не му харесва изборът на Ф-16, оправдава се с липса на национално съгласие"}
{"url": "https://www.faktor.bg/bg/articles/novini/balgariya/yotova-na-sotsialistichesko-chestvane-za-vaptsarov-no-nikoga-ne-pochete-zhertvite-na-komunizma", "text": "Независимата по конституция президентска институция, която трябва да обединява нацията, днес отново бе впрегната в тясно партийна инициатива, и то посветена на една спорна личност, обявила се за македонец и доказано работила против интересите на България. Вицепрезидентът Илияна Йотова  участва на възпоменателен митинг-поклонение по повод 77-ата годишнина от разстрела на Никола Вапцаров.  Поклонението се проведе на Мемориала „Гарнизонно стрелбище“ в София, а организатори бяха казионният Съюз на българските писатели, Българският антифашистки съюз и Градският съвет на БСП – София. Лидерът на БСП Корнелия Нинова също беше сред опечалените поклонници на поета. „Да убиеш Вапцаров, означава да убиеш вярата в доброто - никога изстрелите, забравата и палачите не могат да бъдат по-силни от героите. Това обяви вицепрезидентът Илияна Йотова.  „Точно преди 77 години в тази грозна сграда загубиха живота си по още по-грозен начин една група млади хора. Сред тях и един от най-великите поети в българската литература, един от най-големите човеци в българската история. Само на 33 години. Нито една смърт не е красива, нито една смърт не е оправдана. Смъртта на тези млади хора е един от най-позорните моменти в българската история – неоправдана и необяснима. Защо 77 години този въпрос тегне върху всички нас като българи и като общество. Защо на 33 години трябва да загубиш живота си само защото имаш красиви мечти, защото вярваш в идеали, защото имаш идеи, които някой не иска да припознава. 77 години по-късно ролята на палача е никаква, нищожна. Думите, красивите изречения и още по-красивите мисли на тези млади хора, на този поет са много по-силни, отколкото смъртта и отколкото позора на палачите“, изтъква още Йотова.  Съвсем очаквано словото на Йотова, която е тясно свързана с БКП и БСП е тежко манипулативно – тя говори, че смъртта на този млад човек е неоправдана, защото е загубил живота си заради красиви мечти, но и дума не споменава, че е съден по законите на държавата за тероризъм и предателство спрямо България, в полза на друга държава – СССР. Йотова всъщност възпроизвежда комунистическите митове и манипулации, с които 45 години бе обвито името на Вапцаров. Говори пламенно и за палачите фашисти, но никога като журналист, депутат от БСП, евродепутат и визцепрезидент не нарече палачи комунистите, които по чужда московска воля избиваха по най-жесток начин, без съд и присъда сънародници, които също имаха красиви мечти и искаха да живеят в демократична и свободна България, а не в болшевишка. Като вицепрезидент Йотова демонстративно отказва да почете жертвите на комунизма и тоталитаризма, но редовно участва в политически поклонения за шумкари и комунисти, обявени със Закон от парламента за престъпници. Така Илияна Йотова не обединява нацията, а я противопоставя и разделя. Историческата истина за нея няма значение,  по-важно е клякането пред руските господари, а това тя умее много добре.", "date": "2019.07.23", "title": "Йотова на социалистическо честване за Вапцаров, но никога не почете жертвите на комунизма"}
{"url": "https://www.faktor.bg/bg/articles/dzherami-korbin-iztreshtya-dzhonsan-shte-prodade-na-sasht-britanskata-zdravna-kasa", "text": "Борис Джонсън се готви да продаде Здравната каса на САЩ, каза лидерът на най-голямата опозиционна сила във Великобритания - Лейбъристката партия Джереми Корбин. По думите водача на опозицията новият премиер не е бил избран от народа. \"Решението кой ще ръководи нашето правителство взема народът, а не около 100 000 партийни членове. Ето защо ние ще продължим да настояваме за провеждането на предсрочни парламентарни избори\", посочи още той. Корбин също обвивни Джонсън не само за подготвяната с Доналд Тръмп сделка, но и в купуване на гласове. \"Джонсън е обещал намаляване на данъците, с което се облагат най-богатите. С това той е спечелил сърцата на консерваторите\", категоричен бе лейбъристът.", "date": "2019.07.23", "title": "Джереми Корбин изтрещя: Джонсън ще продаде на САЩ британската Здравна каса"}
{"url": "https://www.faktor.bg/bg/articles/natsionalisticheskata-partiya-na-uels-pobedata-na-klouna-boris-dzhonsan-e-podarak-sega-nezavisimostta-na-uels-e-neizbezhna", "text": "Лидерът на националистическата Партия на Уелс (Плейд Къмри) в британския парламент Лиз Робъртс коментира, че победата на \"клоуна\" Борис Джонсън е \"подарък\" за каузата за независимост на Уелс, информира Би Би Си. Тя подчерта, че сега независимостта на Уелс е неизбежна. От трън, та на глог с избора на Консервативната партия на Великобритания, смята Робъртс. \"По време на най-сериозната политическа криза от десетилетия клоун ще стане премиер. Но това не е смешно. Хората скоро ще осъзнаят, че това не е толкова добре. С избирането на Борис Джонсън Консервативната партия даде на движението за независимост на Уелс подарък. С избирането на Джонсън въпросът за уелската независимост не е \"дали\", а \"кога\", смята политикът. Загубилият Джереми Хънт заяви, че Джонсън ще бъде страхотен премиер. Първият министър на Шотландия Никола Стърджън предупреди, че голяма част от шотландците ще бъдат притеснени от избора на Джонсън за премиер. Тереза Мей поздрави новия лидер на Консервативната партия и обяви, че планира да остане депутат в британския парламент. Президентът на САЩ Доналд Тръмп поздрави Борис Джонсън и отбеляза, че ще бъде страхотен министър-председател. Топ представители на ЕС изразиха желание да си сътрудничат с Борис Джонсън за плавен Брекзит. Главният преговарящ на ЕС за Брекзит Мишел Барние заяви, че Брюксел е отворен за промени в политическата декларация, които обаче трябва да съответстват на работната рамка на Европейската комисия. Екипът му е готов за конструктивна работа с новия британски лидер. Заместник-председателят на Европейската комисия Франс Тимерманс подчерта, че ще е трагедия за всички страни, ако не бъде избегнат \"твърд\" Брекзит. Той поясни, че Брюксел ще се придържа към договореното споразумение. Работната група за Брекзит към Европейския парламент ще проведе среща утре с Мишел Барние, за да обсъдят избора на Борис Джонсън.", "date": "2019.07.23", "title": "Националистическата партия: Победата на клоуна Борис Джонсън е подарък, независимостта на Уелс е неизбежна"}
{"url": "https://www.faktor.bg/bg/articles/komisiyata-po-pravni-vaprosi-otmeni-mashinnoto-glasuvane-za-mestni-izbori-na-vtoro-chetene", "text": "Комисията по правни въпроси отмени машинното гласуване за местни избори на второ четене. Машинният вот остава за парламентарни, президентски и европейски избори. Първоначалното предложение предвиждаше този вид гласуване да отпадне и за парламентарни избори. По време на заседанието на комисията обаче депутатът от ГЕРБ Красимир Ципов предложи то да остане за изборите за Народно събрание. „За“ предложението му гласуваха 14 народни представители, „против“ - 0 и „въздържали се“ – 7, с което то бе прието. Окончателното решение ще бъде взето от пленарна зала.  Народният представител от „Обединени патриоти“ Емил Димитров предложи само за президентските избори да има пълно машинно гласуване, но то бе отхвърлено от комисията. По предложение на Христиан Митев от НФСБ комисията реши да не подлага на гласуване текстовете, предложени между двете четения, извън обхвата на първоначалния замисъл на законопроекта. Това са именно предложението на БСП вместо 350 души, условието за създаване на кметство да бъде 150 жители. Не бе подложено на гласуване и внесеното от ПГ на „Обединени патриоти“ съвместно с независимия депутат Спас Панчев създаването на кметство да е при наличие на над 200 жители, а не 350, както е досега.", "date": "2019.07.23", "title": "Комисията по правни въпроси отмени машинното гласуване за местни избори на второ четене"}
{"url": "https://www.faktor.bg/bg/articles/novini/balgariya/atlantitsi-parlamentat-da-othvarli-vetoto-na-rumen-radev-to-e-protiv-natsionalniya-interes", "text": "Както вече предвидихме, президентът на Република България господин Румен Радев упражни правото си по чл. 101, ал. 1 от Конституцията на Република България и върна за ново обсъждане в Народното събрание Закона за ратифициране на международните договори за придобиване на самолетите F-16 блок 70/72. С това свое действие президентът наложи вето върху българския национален интерес! Това е вето върху началото на процеса на технологично превъоръжаване на българските въоръжени сили!  Това е вето върху бъдещето на Военновъздушните ни сили! Този ход на господин Радев саботира националните ни усилия да изградим по-силна България в по-силен Алианс! Това е вето и върху изграждането на по-стабилен Югоизточен фланг на НАТО пред лицето на руската заплаха и нарушения стратегически баланс в Черно море! Това е проява на доведената до крайност лична амбиция, която поставя себе си над националната кауза и евроатлантическия избор на обществото! Мотивите на господин Радев са Изтъкват се финансовите параметри, въоръжението и необходимостта да има \"широк консенсус и подкрепа\" за придобиването на F-16. Най-напред, следва да се подчертае, че острите спорове в парламента при обсъждането на ратификационния закон изобщо не показват, че по параметрите на договора не е било постигнато широко обществено съгласие. Напротив, такова съгласие има и придобиването на F-16 е олицетворение на евроатлантическия цивилизационен избор на нашия народ. Това, което видяхме в парламента изобщо не беше липса на обществена подкрепа, а една дирижирана политическа партизанщина в помощ на  По отношение на пакета въоръжение, вече на всички стана ясно, че офертата на Швеция за Грипен не включваше такова. И ако бяхме избрали Грипен, тепърва трябваше да се търси въоръжение от трети страни, което щеше да отнеме време и в крайна сметка да струва по-скъпо. F-16 обаче ни беше предложен с пълния пакет въоръжение. На този етап, също така вече стана ясно, не е необходимо придобиването на цялото въоръжение въздух-повърхност. Все пак и сега ние придобиваме част от него. Практиката е, че най-напред предстои да бъдат усвоени способностите въздух-въздух, а след това и въздух-повърхност, с което ще се постигнат и пълните оперативни способности. Затова въоръжението за последните се купува на по-късен етап. Тук трябва да си припомним, че в приетия от Народното събрание през юни 2018 г. актуализиран проект за инвестиционен разход е записано: \"3.1.2. Въоръжение За решаване на задачи с новия тип боен самолет е задължително и придобиването на основни типове ракетно, бомбово и артилерийско въоръжение, осигуряващи въздействие във всякакви МТУ, денем и нощем по: • въздушни цели във и извън пределите на визуалната видимост; • подвижни и стационарни цели на повърхността с висока точност на поразяване (на по-късен етап).\" Трябва да отбележим, че изрично е казано: \"на по-късен етап\", което значи, че всичко към момента е гарантирано и се развива така, както е планирано. И одобрено от Народното събрание. Относно мотива за \"постижими за държавата финансови параметри\", F-16 блок 70/72 е най-добрият боен самолет, който към момента държавата ни може да си позволи. Точно в този момент икономиката на страната ни позволява да стартираме дълго отлагания проект за превъоръжаване на българските военновъздушни сили с нов тип боен самолет. Цената на бойните самолети се определя от пазара, а тенденцията е за в бъдеще тази техника да поскъпва. Така че  Няма по-добър момент от настоящия българските Военновъздушни сили да получат F-16 блок 70/72! И няма по-неподходящ и национално безотговорен ход от президентското вето. Призоваваме народните представители да изпълнят докрай дълга си към българската отбрана и националната сигурност, като прегласуват закона и така доведат процеса до успешен финал!", "date": "2019.07.23", "title": "Атлантици: Парламентът да отхвърли ветото на Румен Радев, то е против националния интерес"}
{"url": "https://www.faktor.bg/bg/articles/gerb-1-2", "text": "Парламентарното мнозинство ще отхвърли президентското вето за самолетите F-16", "date": "2019.07.23", "title": "ГЕРБ: Парламентарното мнозинство ще отхвърли президентското вето за  F-16"}
{"url": "https://www.faktor.bg/bg/articles/novini/balgariya/konstantin-popov-nyama-da-postignem-poveche-konsensus-ili-shte-pridobiem-novi-sposobnosti-za-armiyata-ako-ne-othvarlim-prezidentskoto-veto", "text": "Апелирам за държавническо мислене - ще свикам извънредно заседание на Комисията по отбрана в сряда и ще помоля да разгледаме ветото за F-16 в петък в зала. Това каза председателят на Комисията по отбрана и депутат от ГЕРБ ген. Константин Попов по повод президентското вето върху договорите за F-16, предаде \"Фокус\". \"Според мен трябва да действаме енергично, знаем отношението на всеки един по този въпрос. Ще свикам и ще има извънредно заседание на Комисията по отбрана в сряда и ще помоля председателката на Народното събрание да разгледаме отново в пленарна зала в петък като първа точка.  Сигурен съм, че народните представители ще проявят мъдрост. Нека да обсъждаме, нека да говорим по същество, но в края на краищата да гласуваме за бъдещето на ВВС, на армията, за сигурността ни като държава и за авторитета ни като такава\", каза още ген. Попов.На въпрос дали може ветото да забави процедурата по превъоръжаване, Попов отговори: \"Ако ние преодолеем ветото, както смятам, че ще стане, защото вярвам в народните представители, това няма да забави процедурата. Разбира се, президентът е в правото си да наложи вето и на закона за промяна на бюджета и на закона за ратификация на рамковото споразумение за индустриално сътрудничество. Смятам, че тук ще се прояви достатъчно мъдрост, отговорност и в края на краищата всички ще се поздравим с един успешен договор, който гарантира сигурност\", допълни още ген. Попов. Попитан дали вижда скрити мотиви, ген. Попов поясни, че не може да коментира това нещо. \"Сигурен съм, че президентът ще даде обяснение, ще влезе в подробности, защото мотивите са две страници и ще има повече конкретика\", коментира още ген. Попов.", "date": "2019.07.23", "title": "Константин Попов: Няма да придобием нови способности за армията, ако не отхвърлим президентското вето за Ф-16"}
{"url": "https://www.faktor.bg/bg/articles/gdbop-vlyazoha-v-ofisite-na-firma-tad-group-v-koyato-raboti-obvinyaemiyat-za-kiberatakata-sreshtu-nap", "text": "Служители на ГДБОП влязоха в офисите на фирма TAD Group, в която работи обвиняемият за кибератаката срещу НАП компютърен специалист Кристиян Бойков, съобщи Би Ти Ви. Към момента не са ясни целите на акцията От фирмата вече обявиха, че застават зад своя служител и не смятат да \"отключват\" своите компютри за разследващите..", "date": "2019.07.23", "title": "ГДБОП влязоха в офисите на фирмата, в която работи обвиняемият за кибератаката срещу НАП"}
{"url": "https://www.faktor.bg/bg/articles/karakachanov-pravitelstvata-na-zaev-i-borisov-sa-napravili-poveche-za-dve-godini-otkolkoto-vsichki-ostanali-pravitelstva-za-20", "text": ". Правителствата на Зоран Заев и Бойко Борисов са направили повече за две години, отколкото всички останали правителства в Скопие и София през последните двадесет години, каза днес в Охрид вицепремиерът и министър на отбраната на България Красимир Каракачанов, цитиран от македонския телевизионен канал “Нова ТВ“, цитиран от \"Фокус\". Отговаряйки на въпроси на журналисти след подписването на Протокола за сътрудничество в областта на борбата с трафика на хора с министъра на вътрешните работи на Северна Македония Оливер Спасовски, Каракачанов подчерта, че учените и преподавателите трябва да намерят решения в посока насърчаване на добросъседските отношения и сътрудничество в бъдеще. „Македония има в лицето на България приятел, партньор и фактор, който ще подкрепи стремежите й за интеграция в ЕС“, каза Каракачанов. Що се отнася до Смесената македонско-българска експертна комисия по исторически и образователни въпроси, Каракачанов каза, че тя си върши работата и нещата вървят в правилната посока. „Нямаме какво да делим в историята и да дефинираме противоречията между двете страни. Но това е тема, която, както е известно, има своето влияние както в българското, така и в македонското общество. Разбираме се и без преводач, но този въпрос все още изисква решение, защото създава напрежение между хората. Считам, че процесът е в правилната посока и трябва да оставим историците да работят за хармонизиране на позициите, добави Каракачанов.", "date": "2019.07.23", "title": "Каракачанов:  Правителствата на Заев и Борисов са направили повече за две години, отколкото всички останали за 20"}
{"url": "https://www.faktor.bg/bg/articles/sabranite-do-momenta-dokazatelstva-ne-razkolebavat-versiya-che-kristiyan-b-e-izvarshil-na-atakata-sreshtu-nap", "text": "Събраните до момента доказателства не разколебават версия, че Кристиян Бойков е извършил на атаката срещу НАП. Това съобщиха от пресцентъра на Прокуратура на Република България. По повод изявления пред медии на обвиняемия Кристиян Бойков и на негови работодатели, пресцентърът на Прокуратурата съобщава следното: \"В хода на извършеното на 16 юли 2019 г. претърсване и изземване в офиса на дружеството „TAD GROUP“ в гр. София, разследващите органи иззеха веществени доказателства, включително и служебния компютър на Кристиян Бойков. От анализираните данни към момента може да се направи заключение, че той е разполагал с базата данни на НАП преди разпространението й в интернет пространството. Към настоящия момент продължава работата по декриптиране на информацията, съдържаща се в иззетите веществени доказателства, както и по анализ на вече декриптираната такава информация от компютъра на Бойков\". Кристиян Бойков е извършвал различни търсения по единни граждански номера в базата данни на НАП, както и е променял оригиналната дата на файловете с датата 10 ноември 1989 г., която съвпада с датата на файловете, разпространени в интернет пространството. Установено е, че между 10 юли 2019 г. и 12 юли 2019 г. – три дни преди публикуването на базата данни на НАП в интернет, на служебния компютър на Кристиян Бойков са правени търсения в тази база данни с единни граждански номера на няколко лица: министър – председателя Бойко Борисов, главния прокурор Сотир Цацаров и народния представител Делян Пеевски. Непосредствено преди това търсене е извършено търсене с единните граждански номера на други две лица, както и за адвокатска кантора „Авиора консулт“. Резултатът от тези търсения Бойков е съхранил във файл, именуван „Търсене за бивол“. След тези действия от него е извършено търсене в базата данни на НАП с единния граждански номер на Емил Радев – евродепутат. Резултатите от тези търсения са обменяни от Бойков с друго лице. В дигитална папка на служебния компютър на Бойков е наличен файл с име „математика за домашно“, с дата на създаване 11 юли 2019 г., който съдържа специфичните наименования на 106 бази данни и множество техни таблици, които са идентични с частично разпространените 57 бази данни на НАП в интернет пространството. Това е индикатор, че Бойков разполага с пълната база данни, изтекла от НАП, а не само с тази, вече публикувана в интернет пространството. В първия имейл от 15 юли 2019 г. до няколко медии лицето, представящо се за „руски хакер“, твърди, че е публикувал само една част от базата данни на НАП, както и че разполага с допълнителна база данни, която ще разпространи на по-късен етап. В друга дигитална папка на служебния компютър на Бойков е наличен файл с име „броене за домашно“ с дата на създаване 11 юли 2019 г., който съдържа специфично именувани бази данни, идентични с тези от базата данни на НАП, множество други специфични наименования на таблиците от тези бази данни, както и броя на записите във всяка от таблиците. Установено е, че на служебния компютър на Бойков са били въвеждани команди за промяна на датата на оригиналните файлове от базата данни на НАП с датата 10 ноември 1989 г. от манипулираните файлове, изтекли в интернет пространството. При декриптирането е установено и наличие на файлове с бази данни на клиенти на частни търговски дружества. На 16 юли 2019г., в 11.50 часа на електронните пощи на БТВ (news@btv.bg), НОВА (novinite@ntv.bg и в. „Капитал“ (editors@capital.bg) e получено съобщение от “анонимния руски хакер” чрез e-mail “minfin@mail2tor.com”. За разследването на този етап няма съмнение, че Кристиян Бойков е автор и разпространител на писмото до медиите, чийто автор се представя за “анонимен руски хакер”. Продължава работата по декриптиране на иззетите веществени доказателства. Предстоят действия по разследването, свързани и с възможното ангажиране на наказателната отговорност и на други лица.", "date": "2019.07.23", "title": "Прокуратурата има доказателства, че Кристиян Б. е извършител на атаката срещу НАП"}
{"url": "https://www.faktor.bg/bg/articles/masirana-aktsiya-tishina-vav-vidin", "text": "Масирана акция за нощната тишина се проведе изненадващо снощи в ромския квартал на Видин - \"Нов път\". Над 20 патрулни автомобила, жандармерия и спецполицаи влязоха в квартала за около 20 часа. Междувременно се проверяваха влизащите в района коли. Именно от тази част на Видин обичайно се подават сигнали за нарушаване на нощното спокойствие. А по време на акцията имаше и сватба по улиците на квартала.", "date": "2019.07.23", "title": "Масирана акция \"Тишина\" във Видин"}
{"url": "https://www.faktor.bg/bg/articles/daniela-masheva-izborat-na-nov-glaven-prokuror-nyama-da-bade-sastezanie-pod-samnenie", "text": "Четирима мои колеги - трима от професионалната квота и един от парламентарната, предложиха Иван Гешев, той категорично не е номинация на Сотир Цацаров, заяви в предаването \"Здравей, България\" по Нова телевизия говорителят на Прокурорската колегия на Висшия съдебен съвет Даниела Машева. Тя потвърди отново, че няма да има други предложения за кандидат за главен прокурор и подписите на всички стоят под предложението за Гешев. Няма никаква пречка кандидатът да бъде един и да премине през цялата изборна процедура, която е доста публична, посочи Машева и добави: \"Изборът на нов главен прокурор няма да бъде състезание под съмнение.\" \"Кандидатът е един, защото ние счетохме, че Гешев отговаря изцяло като качества за главен прокурор. Към този момент не може да се говори, че изборът му за мястото на Сотир Цацаров е взет“, заяви още Машева и напомни, че до 24 октомври има време. Мотивите ще бъдат обявени на сайта на ВСС, след което в продължение на два месеца професионалните организации, неправителствените организации, висшите учебни заведения и научни организации ще имат право да изразяват становищата си.", "date": "2019.07.23", "title": "Даниела Машева: Иван Гешев категорично не е номинация на Сотир Цацаров"}
{"url": "https://www.faktor.bg/bg/articles/babh-nyama-opasnost-ako-izyadete-sudzhuk-ot-prase-bolno-ot-chuma", "text": "„Човек може да изяде суджук от прасе, болно от чума, но една свиня не може“, заяви категорично пред Нова телевизия д-р Александра Митева, началник-отдел \"Здравеопазване на животните\" в БАБХ. „Няма опасност за хората да се заразят от африканска чума. Мерките, които се предприемат сега, целят да не се разпространява вируса сред свинете било то диви или не, а не, защото хората са в опасност. В търговската мрежа няма месо с чума“, заяви тя. „Месото от свинете от задния двор не е опасно заради чумата, но може да е опасно заради друг вид бактерии. То може да е инфектирано“, каза д-р Митева. „Използвайте единствено месо от здрави животни“, посъветва тя гражданите. Д-р Александра Митева обясни, че причината за разпространяването на африканската чума има човекът. Тя се разпространява чрез ботуши, дори и чрез гумите на една кола, каза експертът.", "date": "2019.07.23", "title": "БАБХ: Няма опасност, ако изядете суджук от прасе, болно от чума"}
{"url": "https://www.faktor.bg/bg/articles/demokratichna-balgariya-poiska-ostavkata-na-zam-glavniya-prokuror-ivan-geshev", "text": "\"Демократична България\" поиска оставката на зам. главния прокурор Иван Гешев, който само преди ден бе номиниран и за главен прокурор. В позицията си обединението призовава за оставката на Гешев \"поради очевидната му непригодност\" и за да може \"свободно да се влее в политическия живот на страната, което очевидно силно го влече\". Обединението призовава и членовете на Висшия съдебен съвет и министъра на правосъдието Данаил Кирилов да инициират срещу Гешев дисциплинарно производство за нарушаване на всички основни принципи на прокурорската етика. \"Призоваваме членовете на прокурорската колегия да оттеглят номинацията на г-н Гешев поради пълна етична и манталитетна непригодност да оглавява държавното обвинение в едно европейско и демократично общество\", коментират от \"Демократична България\". В позицията се обосновава подробно искането за оставка с интервюто на Гешев пред БНТ, в което той прави \"недопустими внушения за участие на \"Да, България\" и \"Демократична България\" в атаката срещу НАП и атакува съпредседателите на обединението Атанас Атанасов и Христо Иванов\". \"По същество твърденията, че \"Демократична България\" е координирала атаката срещу НАП, са не само напълно несъстоятелни, но и в противоречие с основните принцип на обединението и неговото трайно политическо поведение. Както при срива на Търговския регистър, така и при атаката на НАП \"Демократична България\" изразява позиция като силата с най-висока експертиза в областта на електронното управление и висока киберкултура\", се казва в позицията на \"Демократична България\". \"Ако нашите настоявания за отговорност и подробните ни предложения за мерки бяха чути при срива в Агенцията по вписванията, днес нямаше да има катастрофа в НАП. Законността, свободите на гражданите и националната сигурност са основни наши политически каузи. Абсолютно немислимо е за нас да бъдем съпричастни към подобна атака срещу институции или да нарушим правата на милиони български граждани\", посочват още от обединението. По-рано днес лидерът на \"Демократична България\" Христо Иванов реагира с публикация във Фейсбук на интервюто пред БНТ от тази сутрин на единствения до момента кандидат за главен прокурор Иван Гешев. \"Борисов и Пеевски да не бързат да се радват на скъпоплатения си деловодител Иван Гешев, а да се замислят колко тънка граница ги дели от това да станат негови клиенти\", написа Иванов.", "date": "2019.07.23", "title": "\"Демократична България\" поиска оставката на зам. главния прокурор Иван Гешев"}
{"url": "https://www.faktor.bg/bg/articles/ren-tv-spekulira-nato-vkarla-balgariya-vav-voynata", "text": "Руска РЕН ТВ коментира по крайно нелеп начин  ученията Sea Breeze-2019, който граничи с гротеската. Под прикритието на ученията Sea Breeze-2019 НАТО продължава да наводнява Украйна със свои агенти. На 12 юли 2019 година Министерството на отбраната на Украйна обяви, че ученията са завършили. Както се съобщава, в Одеса се е провела тържествена церемония по закриване на ученията, а официалните източници направиха заключителен доклад, изреждайки броят на страните-участници и съобщавайки колко кораби и подразделения от тези страни са участвали в ученията, пише руският телевизионен канал РЕН ТВ в коментар, представен без редакторска намеса от Агенция \"Фокус\". , които останаха зад кадъра на официалните репортажи. Първо, в рамките на ученията „Морски бриз-2019“ са проведени следните мероприятия: Но успоредно със самите учения се е провеждала инфилтрация на военнослужещи от страните от НАТО и други чуждестранни граждани в закрити режимни обекти на Въоръжените сили на Украйна. Например, в периода от 23 до 25 юли 2019 година на базата на Житомирския военен институт С.П. Корольов (град Житомир) се провежда обучение на военнослужещи от медицинската служба на Въоръжените сили на Украйна (ВСУ) под непосредственото ръководство на тренировъчна група на Сухопътните войски на ВС на САЩ в Европа. Но най-интересното се случи на територията на 73-ти морски център със специално назначение ССО ВСУ (Николаевска област, град Очаков). Припомняме, че именно в Очаков американските военнослужещи практически завършиха строителството на своята военноморска база и  Така за периода на международното учение \"Морски бриз - 2019\" в морския център със специално назначение бяха приети редица чужди граждани. Чужденците са действали на територията на този център в групи. Така от 26 юни до 17 юли 2019 г. действаха група граждани на САЩ, Белгия, Дания и Гърция. Ето имената им: - Iryna Van Den Neste, Белгия; - George Tzaroijchis, Гърция; - Moore Trish, САЩ; - Jon Rodden, САЩ; - Тейлър Уилсън, САЩ; - John Daly, САЩ; - Christopher Sterner, САЩ; - Michael Marup-Lorentzen, Дания; - Katrine Braad Jakobsen, Дания. За доста дълъг период - от 3 юли до 2 август 2019 г., там е бил латвийският специалист Darius Marozas. А в периода от 1 до 12 юли 2019 година в морския център със специално назначение  Dimitrov Ivelin, Valev Ventsislav, Angelov Pavlin Ivanov, Kuzev Hristo Lazarov, Shipkovenski Vladimir Spasov, Doshnakov Aleksandr Rumenov, Shindov Kaloyan Kostudinov, Vakchev Angel Dimitrov, Metohliev Iliya Nikolaev,Cheykov Marin Malinov,Alkesov Slaeeyko Georgiev, Chobanov Aleksandr Kolev, Tsatsarov Stefan Hristov, Tonev Nikola Nikilaev, Bozhilov Vladimir Bozhilov, Kutev Rangel Dimitrov. Привличането на българи към проектите на НАТО е показателно. Особено на фона на ученията NOBLE JUMP-2017, провели се в Румъния през 2017 година. Тогава за отразяване на митическия „агресор“, условно „нападнал“ Румъния, са задействани подразделения на бивши страни от Варшавски договор. Всички учения имат легенда, която е важна за сценария на ученията. Като правило в тези легенди не се посочват реални страни, но легендирането е доста прозрачно и дори за цивилните не е никак трудно да се отгатнат коя страна се крие зад всяко измислено название. Участниците в тези маневри, техните военни и политически сценаристи, знаят точно против кого се отработват военни действия. Под „агресор“, който условно е нападнал Румъния, се има предвид Русия. И през 2017-та година българските военнослужещи, според съобщенията на медиите, са отказали да стрелят по силуети на войници, приличащи на войници от съвременната руска армия. „Българите не стрелят по руснаци“, са заявили войниците, а българските офицери са ги подкрепили. Тогава на натовците им се е наложило да се извиняват. Както виждаме, те са си направили изводите и днес НАТО се опитва да зарази българските военнослужещи с антируска истерия. Акцентът е върху украинците, като близки до българите, рускоезични и номинално православни. Задокеанските разпалвачи на световните войни сега се опитват да си намерят съюзници сред нашите славянски братя. Натовците разчитат, че украинските морски пехотинци, особено преминалите т.нар. „Анти-терористична операция“ (в Донбас) (АТО) и обработени от нацистката пропаганда, ще убедят българите във враждебността на руснаците. Очевидно, англосаксонците са пресметнали, че дори при условията на мобилизация на всички украински „участници в АТО“, пушчечното месо за войната против руснаците ще бъде недостатъчно. Както винаги, те искат да воюват с чужди ръце. Български братушки, трябва ли ви това?...", "date": "2019.07.23", "title": "Руска ТВ спекулира: НАТО вкарва България във войната с Украйна"}
{"url": "https://www.faktor.bg/bg/articles/siviyat-kardinal-na-vlastta-v-ukrayna", "text": "Отдавна смятан за \"сивия кардинал\" на властта в Украйна, сега той излиза от сенките: Виктор Медведчук, близък с руския президент Владимир Путин, постигна забележително завръщане на политическата авансцена - беше избран за депутат от своята проруска партия. Някога наричан от противниците си \"принцът на мрака\", той влиза в парламента на 64-годишна възраст, след близо 15 години, в които официално не е заемал политически пост. Това обаче не му попречи да запази статута си на привилегирован събеседник на господаря на Кремъл, който е кръстник на една от дъщерите му. Неговата партия \"Опозиционна платформа - За живота\", която беше подкрепяна открито от Русия по време на предизборната кампания, се оказа на второ място на парламентарните избори в неделя с около 40 от общо 450 депутати. Този резултат, означаващ по-голяма публичност, разтревожи прозападния лагер, за който Медведчук е черна овца. Отношенията с Русия достигнаха най-ниското си равнище след руската анексия на Крим през 2014 г. Последва война с проруските сепаратисти в източната част на страната, при която за пет години загинаха близо 13 000 души. Медведчук не показва, че е развълнуван. \"Ние сме доволни\", реагира той в интервю с АФП, обещавайки да остане в опозиция на новия президент Володимир Зеленски, чиято прозападна партия получава мнозинство според вчерашните прогнози на медиите. Макар че Киев и Западът обвиняват Русия във военна подкрепа на сепаратистите и две трети от украинците смятат големия си съсед за \"страна агресор\", Медведчук е на мнение, също като Кремъл, че става дума за \"вътрешен конфликт\". \"Само с помощта на Русия може да бъде възстановен мирът\", настоява обаче той: \"Няма друго решение\", освен да се използва нейното \"влияние\" върху сепаратистите. Демонстрирайки твърди позиции против НАТО и ЕС, Медведчук редовно обвинява Киев, че \"не е направил нищо\", за да сложи край на войната и също като Москва е за федерализация на Украйна. В Украйна заради тези изявления той бе обвинен в \"държавна измяна\", но разследването изглежда не напредва. А зад кулисите той вече прави ходове с пешките. Според медии през последните месеци той е купил, чрез свой близък, три телевизии в Украйна, предизвиквайки напускането на скандализирани журналисти. В отговор на въпрос за отношенията си с авторитарния лидер в Кремъл, Медведчук избягва думата \"приятелство\": \"Имаме отлични отношения, изграждани в продължение на дълги години. И днес аз правя всичко, за да използвам тези отношения - той го знае и аз не го крия - в интерес на моята страна и на моите съграждани\", казва той.  Но Медведчук, който не заема никакъв официален пост от 2005 г., \"доста често\" се среща с руския президент - официално, за да обсъди \"уреждането\" на конфликта в Изтока. Тези срещи се отразяват подробно от руските телевизии. На видео от 2012 г. може да се види как Медведчук и съпругата му Оксана Марченко, телевизионна водеща, посрещат Путин в луксозната си вила в Крим. Роден в Русия и завършил право в Киевския университет, той беше депутат от 1997 до 2002 г., а след това, в продължение на три години - началник на президентската администрация. Обвиняваха го, че е създал в президентството система за цензура чрез инструкции как телевизиите да отразяват политическите събития. След избирането през 2005 г. на прозападен президент Медведчук, смятан за много богат, напусна президентството и изчезна от обществения дебат до началото на руско-украинската криза през 2014 година. Той беше засегнат от американските санкции след анексирането на Крим, но беше назначен от тогавашния президент Петро Порошенко за представител на Киев във водените под егидата на ОССЕ преговори със сепаратистите. Според Порошенко кандидатурата му е била наложена от Владимир Путин. Политолозите донякъде омаловажават второто място, спечелено от партията му, защото смятат, че това е скромен резултат за страна, управлявана до 2014 г. от проруски президент. \"Активната подкрепа на Кремъл ще изостри негативното мнение на обществото\" за проруските политици, дори предупреждава политологът Володимир Фесенко. Смятани за парии от другите движения, \"те ще останат затворени в своето гето\" в парламента, предсказва той.", "date": "2019.07.23", "title": "\"Сивият кардинал\" на властта в Киев излиза от сенките, влиза в украинската Рада"}
{"url": "https://www.faktor.bg/bg/articles/boris-dzhonsan-shte-zavarshim-brekzit-do-31-oktomvri", "text": "След като победи Джереми Хънт в изборите за нов лидер на Консервативната партия, Борис Джонсън увери, че ще изкара Великобритания от Европейския съюз до 31 октомври, предава AFP, цитирана от \"Фокус\". „Ще завършим Брекзит до 31 октомври“, заяви бъдещият премиер на Обединеното кралство след обявяването на резултатите от гласуването в сряда.", "date": "2019.07.23", "title": "Борис Джонсън: Ще завършим Брекзит до 31 октомври"}
{"url": "https://www.faktor.bg/bg/articles/rusiya-otreche-ruski-samoleti-da-sa-narushavali-vazdushnoto-prostranstvo-nad-yuzhna-koreya", "text": "Въздушно-космическите сили на Русия и военновъздушните сили на Китай днес за първи път извършиха съвместно въздушно патрулиране в Азиатско-тихоокеанския регион, се казва в изявление на руското министерство на отбраната, цитирано от Ройтерс и ТАСС. Изявлението бе направено, след като Южна Корея обвини руски военни самолети в нарушаване днес на въздушното й пространство и южнокорейски изтребители бяха вдигнати във въздуха и дадоха предупредителни изстрели. В инцидента участваха и китайски военни самолети, предава БТА. Руското министерство на отбраната отрече нейните и китайските военни самолети да са нарушавали въздушното пространство на която и да било държава. Мероприятието е извършено в изпълнение на плана за военно сътрудничество за 2019 г. и не е насочено срещу трети страни, заяви руското министерство на отбраната. Китай се ръководи от презумпцията, че въздушната зона за идентификация на южнокорейската противовъздушна отбрана не спада към въздушното пространство на Южна Корея и самолети на други държави имат право да се намират там. Това заяви днес говорителката на китайското външно министерство Хуа Чунин по повод недоволството на Сеул от прелитането през тази зона на военни самолети на Русия и Китай, предаде ТАСС. \"По повод това, че китайски военни самолети били нахлули във въздушната зона за идентификация на южнокорейската ПВО: известни са ми всички детайли, но искам да напомня, че Китай и Република Корея са добри съседи. Мисля, че в дадения случай трябва да сме по-внимателни с думата \"нахлуване\", отбеляза говорителката на редовен брифинг и добави: \"Освен това е очевидно и всички го знаят: въздушната зона за идентификация не е част от каквато и да било държавна територия и според международното право за пространството й важи свобода на полетите\". Според китайския дипломат външното министерство на Китай предстои да обсъди този въпрос с министерството на отбраната на страната.", "date": "2019.07.23", "title": "Москва отрече руски самолети да са нарушавали въздушното пространство над Южна Корея"}
{"url": "https://www.faktor.bg/bg/articles/rumen-radev-nalozhi-veto-na-zakona-za-f-16", "text": "Държавният глава Румен Радев наложи вето върху Закона за ратифициране на международен договор (LOA) BU-D-SAB \"Самолети F-16 Block 70 и свързана с тях поддръжка\" (F-16 Block 70 aircraft and associated support), международен договор (LOA) BU-D-AAA \"Боеприпаси в подкрепа на F-16\" (Munitions in support of the F-16), международен договор (LOA) BU-P-AAD \"Sidewinder AIM 9X Блок II ракети, свързани материали и услуги\" (Sidewinder AIM 9X Block II Missiles, associated material and services) и международен договор (LOA) BU-P-LAR \"Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване\" (Multifunctional Information Distribution System Joint Tactical Radio System (MIDS JTRS) (5) and related support and equipment), приет от 44-то Народно събрание на 19 юли 2019 г.  Това съобщиха от пресслужбата на Президентството.  Поради голямата обществена значимост на този въпрос президентът ще направи изявление за медиите след държавното си посещение в Хърватия - на 24 юли, сряда, в 18.00 часа на „Дондуков“2.", "date": "2019.07.23", "title": "Румен Радев наложи вето върху закона за ратифициране на договорите за F-16 (мотиви)"}
{"url": "https://www.faktor.bg/bg/articles/manolova-s-otvoreno-pismo-do-tsik", "text": "Омбудсманът Мая Манолова изпрати отворено писмо до Централната избирателна комисия (ЦИК), в което остро критикува членовете й, че бавят и изпускат срокове, разписани в Изборния кодекс, свързани с подготовката на местните избори през октомври. Това съобщиха от пресцентъра на омбудсмана. „Независимо, че е внесен законопроект за изменение на Изборния кодекс, докато той не бъде приет и влезе в сила, ЦИК е длъжна да започне провеждането на изборите, включително по отношение на машинното гласуване. Видно от информацията, публикувана на Интернет страницата на ЦИК обаче, активен процес няма“, посочва  Манолова и обобщава, че „до момента  ЦИК  не е спазила нито един срок, свързан с насрочването на изборите“. „От 10 юли 2019 г. започнаха да текат сроковете, предвидени в Изборния кодекс, включително по отношение на машинното гласуване. До днес, 23 юли 2019 г., ЦИК е приела само хронограмата за изборите, от която е видно, че активната работа на комисията ще започне отново на 60-ия ден преди изборите“, категорична е омбудсманът. Мая Манолова посочва, че до 17 юли, например, ЦИК трябваше да открие подсайт  на Интернет  страницата си за предоставяне на информация при машинното гласуване. „Този срок вече е изтекъл, а такъв сайт не е открит, липсва и в хронограмата.  Освен това, пропуснат е срокът  -  до 22 юли, до който ЦИК  трябваше да определи броя на избирателните секции за машинното гласуване, включително критериите, на които да отговарят, като такъв срок също няма в приетата хронограма. В писмото си до ЦИК Манолова предупреждава, че оправданията за кратките срокове, с които комисията обясни проблемите, свързани с машинното гласуване на изборите за членове на Европейския парламент на 26 май 2019 г. сега не издържат, тъй като с издаването на указа на 10 юли 2019 г. на президента за провеждането на местните избори, на ЦИК е осигурено достатъчно време от над три месеца да организира машинното гласуване. „Поради което недоумявам защо комисията не заседава редовно и не приема документите, свързани с изборите и с машинното гласуване“, пише омбудсманът. Манолова подчертава, че от насрочването на изборите на 10 юли до днес – 23 юли, ЦИК  е провела 5 заседания, на които се е занимавала предимно с административнонаказателна дейност, а от избирането й на 20 март т.г. активно се занимава с битовите проблеми на членовете й, включително ползването на летен отпуск.          „Очаквам ЦИК, както е подхождала и досега при организирането на избори, да съобрази сроковете, предвидени в Изборния кодекс, да започне незабавно работа по машинното гласуване, както и останалите дейности по подготовката на изборите като по този начин, освен спазването на принципите на демократичната и правова държава,ще се закрепи и доверието на гражданите в изборния процес“, завършва омбудсманът. :", "date": "2019.07.23", "title": "Манолова с отворено писмо до ЦИК: Решихте летните си отпуски, но бавите подготовката на изборите"}
{"url": "https://www.faktor.bg/bg/articles/tokio-yaponskite-iztrebitelite-tryabvashe-da-predpriemat-merki-sreshtu-ruskiya-samolet-vav-vazdushnoto-ni-prostranstvo", "text": "Министърът на външните работи на Япония Таро Коно счита, че изтребителите на страната е трябвало да предприемат мерки спрямо руския самолет в района на спорните острови Такешима (Токто). Той заяви това във вторник на пресконференция в Токио, коментирайки инцидента в небето над Японско море. Според Таро Коно, руският самолет е нарушил японското въздушно пространство, а не южнокорейското, както твърдят в Сеул, предава ТАСС. „Островите Такешима са наша територия. Япония трябваше да предприеме мерки срещу руския самолет, който влиза в нашето въздушно пространство. Това, че Южна Корея предприема мерки по този въпрос е несъвместимо с нашата позиция“, заяви той. По-рано Япония протестира пред Москва и Сеул във връзка с инцидента. Островите Такешима са предмет на спор между Токио и Сеул. Япония твърди, че Южна Корея е окупирала незаконно тези острови, включени в състава на Японската империя през 1905 година. Южнокорейските власти, както и ръководството на Северна Корея, са категорични, че този малък архипелаг исторически винаги е бил в състава на корейската държава", "date": "2019.07.23", "title": "Токио: Японските изтребители трябваше да предприемат мерки срещу руския самолет във въздушното ни пространство"}
{"url": "https://www.faktor.bg/bg/articles/gerb-revizira-pozitsiyata-si-za-mashinnoto-glasuvane", "text": "Новият депутат от ГЕРБ и досегашен зам.министър на МВР Красимир Ципов предложи от името на парламентарната група машинно гласуване да се провежда след местния вот на парламентарни, президентски и европейски избори. Това се случи по време на заседанието на Комисията по правни въпроси към парламента, съобщават izbori.bg. „Г-жо председател, да направя предложение за редакция на точка втора в параграф първи, а именно тя да придобие следния вид: точка 2, ал. 3 думите „на всички избори след общите избори за общински съветници и кметове през 2019 г. се произвежда само машинно гласуване“ , се заменят с „след общите за общински съветници и кметове през 2019 г., машинното гласуване се произвежда само на избори за народни представители, на избори на вицепрезидент на републиката и на избори за членове на Европейски парламент от република България и на тези избори“, мотивира предложението си Ципов. Той обясни, че мотивите са свързани с това, че след е проведена дискусия в парламентарната група се е стигнала до заключението да направи на заседанието на комисията едно такова предложение.", "date": "2019.07.23", "title": "ГЕРБ ревизира позицията си за машинното гласуване"}
{"url": "https://www.faktor.bg/bg/articles/es-izrazi-gotovnost-da-raboti-s-dzhonsan-za-finalizirane-na-brekzit", "text": "Шефове от Европейския съюз заявиха, че искат да работят със следващия британски премиер Борис Джонсън, за да ратифицират споразумението за Brexit, подписано от неговия предшественик. \"Очакваме с нетърпение да работим конструктивно с премиера Борис Джонсън, когато той встъпи в длъжност, за да улесни ратифицирането на споразумението за оттегляне и да бъде постигнат уреден Brexit“, написа в Twitter преговарящият от ЕС Мишел Барние, след като Джонсън беше потвърден като лидер на британската консервативна партия и следователно предстоящ премиер. \"Готови сме също така да преработим договорената декларация за ново партньорство в съответствие с насоките на EUCO (Европейския съвет),\" каза Барние, имайки предвид необвързващия политически план за бъдещите връзки между ЕС и Великобритания, който британският лидер Тереза Мей подписа през ноември. \"Искам да поздравя Борис Джонсън за назначаването му за лидер на консервативната и юнионистката партия и за следващ премиер на Обединеното кралство\", каза от своя страна  президентът на Европейската комисия Жан-Клод Юнкер. \"Председателят иска да работи с министър-председателя по възможно най-добрия начин и отвъд това, ще се въздържа от коментари, тъй като новината току-що излезе“, каза говорителят на Юнкер.", "date": "2019.07.23", "title": "ЕС нетърпелив да работи с Джонсън за финализиране на Брекзит"}
{"url": "https://www.faktor.bg/bg/articles/boris-dzhonsan-e-noviyat-britanski-premier", "text": "Борис Джонсън е новият премиер на Великобритания, предаде Скайнюз. Бившият външен министър на Обединеното кралство и кмет на Лондон е получил мнозинството от гласовете в избора за лидер на Консервативна партия и стопанин на \"Даунинг стрийт\" 10. Джонсън е събрал над 92 000 гласа, а неговият основен конкурент - повече от 46 000 от членовете на политическата формация. До изборите се е стигнало след като бившият премиер в Лондон и лидер на управляващата партия Тереза Мей бе подала оставка. Поводът за нейното оттегляне е бил провалът в преговорите с Брюксел за излизането на Британия от ЕС.", "date": "2019.07.23", "title": "Борис Джонсън е новият британски премиер"}
{"url": "https://www.faktor.bg/bg/articles/tramp-vaznameryava-da-smeni-dzhon-boltan-veche-e-nabelyazal-potentsialen-zamestnik", "text": "Проблемите на Доналд Тръмп със съветника по националната сигурност Джон Болтън може да доведат до отстраняването на последния, твърдят източници, близки до Белия дом, цитирани от американското издание Washington Examiner.  Няколко от тях също така потвърдиха, че кандидати за наследници на Болтън не липсват, като например пенсионираният полковник Дъглас Макгрегър и Рики Уодъл, асистент на председателя на Комитета на началниците на щабове. Макгрегър наскоро разговаря с Тръмп, макар да не е сигурно каква е била темата на дискусията им.  „Със сигурност е ясно за всеки, който познава методите на президента, че времето на Болтън изтича. Единственото неясно е дали му остават още няколко седмици или няколко месеца“, потвърди пред Washington Examiner един от източниците на изданието, бивш служител в Белия дом.  Друг бивш сътрудник на американското правителство пък добави, че има информация за това, че на Тръмп му е „писнало от Болтън“. Източниците на вестника добавят и че Тръмп вече със сигурност обмисля и други опции за свой съветник и „биха били изненадани, ако президентът не поиска оставката на Болтън“. Агресивната политика на съветника спрямо враговете на САЩ е една от причините за недоволството на държавния глава, който редовно се шегува, че помощникът му „би се зарадвал на война където и да е“. Болтън подкрепи и провален опит за преврат във Венецуела, а миналата седмица президентът публично изказа несъгласието си с опитите му за смяна на режима в Иран и благослови искането на „сенатора-гълъб“ Ранд Пол да бъде назначен за емисар. Междувременно Макгрегър, който често гостува във Fox News, e доста по-склонен да се придържа към политическия курс на Тръмп. Той неведнъж е изразявал съмнения за ползата от интервенциите в Афганистан, Ирак и Сирия. Освен това той беше командир в танковата битка по време на войната в Залива, за която бившият съветник по национална сигурност Хърбърт Макмастър бе удостоен със „Сребърна звезда“.  Уодъл, бивш заместник-помощник по национална сигурност при Макмастър, от друга страна, би бил по-конвенционален избор. Той е любимец на министъра на външните работи Майк Помпео, с който Болтън си съперничеше по международните въпроси.  И двамата потенциални кандидати отказаха коментар по темата. Проблем за все още действащия съветник на Тръмп са търканията му с началника на щаба на Белия дом Мик Мулвани. The Washington Post написа този месец, че Болтън и Мулвани „почти не си говорят“ и че Мулвани е назначил заместник, Роб Блеър, който „редовно влиза в конфликти“ със съюзниците на Болтън. Източник, близък до Мулвани, потвърди пред Washington Examiner, че и последният се опитва да отстрани Джон Болтън от поста му, макар той самия да отрече това, когато беше запитан от американския вестник.  Въпреки това някои източници от Белия дом продължават да твърдят, че Болтън е на сигурно, поне засега. Един от тях твърди, че би било доста изненадващо ако Тръмп активно търси кандидати за поста му, а друг добавя, че макар и президента да е обмислял да замени Болтън, това няма да се случи поне до изборите през 2020-та година. Белия дом отказа коментар по темата. (Агенция \"Фокус\")", "date": "2019.07.23", "title": "Времето на Джон Болтън изтича"}
{"url": "https://www.faktor.bg/bg/articles/pedro-sanches-prizova-ispanskiya-kongres-da-go-podkrepi", "text": "Действащият премиер на Испания Педро Санчес в понеделник призова конгреса да го подкрепи, за да не влезе страната в безизходица. Лидерът на Социалистическата партия (СП) заяви още на 28 април, че испанците са гласували за „прогресивното, екологично, феминистко и проевропейско правителство“. Но близо три месеца след като спечели парламентарните избори, Санчес все още се опитва да формира мнозинство и да направи правителство. Ако се провали, държавата отива на нови избори през есента – четвъртите за по-малко от четири години, пише местното издание El Pais. Въпреки комфортната победа през април, която му даде 123 места в долната камара на парламента, Санчес все още е доста далеч от необходимите за абсолютно мнозинство. А 80-те дни на разговори с левичарската „Унидас Подемос“, най-вероятният партньор на социалистите, все още не са дали ясни резултати. В двучасово обръщение, Санчес обсъди предизвикателствата, с които ще се заеме като нов премиер на Испания: „Безработицата и несигурните работни места, цифровата революция, извънредната ситуация с климата, дискриминацията на жените и бъдещето на Европа“. Освен това той защити конституционните реформи, за да предотврати бъдещи ситуации на безизходица след изборите. Към края на речта си, Санчес се обърна директно към Унидас Подемос: „Постигането на сделка не е лесно, но ние сме обединени от обещанието на левицата“. Подемос, която се стреми към коалиционно правителство със социалистите, казва, че досега Санчес им е предлагал само „символични отговорности” в бъдещото си правителство. Социалистите, от своя страна, казват, че съвместно правителство с Подемос би било невъзможно поради непримирими различия по критични въпроси като ситуацията в Каталуния. Каталунският въпрос В понеделник Санчес избягваше изобщо да обсъжда Каталуния. Този пропуск предизвика тежки критики от страна на опозиционните партии от целия политически спектър, от консервативната Народна партия (ПП), от дясноцентристката „Суидаданос“, дясната „Вокс“ и регионалните партии Каталунската републиканска левица (ERC), Навара Сума, Коалицията на Канарските острови. , Компромис, Регионалистическата партия на Кантабрия и дори баската радикално лява Билду. Говорителят на ERC в конгреса Габриел Руфиян определи Санчес като „безотговорен и небрежен“. А лидерът на основната опозиционна НП Пабло Касадо отбеляза: „Не забелязахте белия слон, а той беше точно пред вас“. В един момент Касадо спомена също за „лилавия слон с жълти панделки“, което потвърждава главното му послание, че Санчес е заложник на Подемос (чийто партиен цвят е пурпурен) и каталунските сепаратисти (които използват жълти ленти като символи на подкрепата за вкараните в затвора свои лидери): \"С тях ще успеете да получите властта, но няма да можете да управлявате\", прогнозира той. Някои от по-малките партии държат ключа за завръщането на левия-либерал Санчес на власт, ако той не се завърне на длъжността във вторник и се проведе втори тур в четвъртък, което изглежда все по-вероятно. Тогава социалистическият кандидат ще има нужда от просто мнозинство на повече гласували „за“, отколкото „против“ и тогава вота „въздържал се“ ще е ключов.", "date": "2019.07.23", "title": "Педро Санчес призова испанския конгрес да го подкрепи"}
{"url": "https://www.faktor.bg/bg/articles/vmro-izdigna-slavcho-atanasov-za-kmet-na-plovdiv", "text": "ВМРО започва преговори с НФСБ за издигането на Славчо Атанасов като общ кандидат за кмет на Пловдив в рамките на патриотична коалиция. Това съобщи на пресконференция депутатът от ВМРО Александър Сиди.   Той допълни, че Атанасов е единственият кандидат, който има шанс за успех. Ако НФСБ не приеме предложената от войводите програма за управление на общината, те ще преговарят за общ кандидат-кмет и листи с останалите партии в града без ДПС.   Сиди подчерта, че Иван Тотев с надменното си отношение към града и политическите сили сам е причинил неизбежното си оттегляне. Програмата на ВМРО предвижда построяване на нови детски ясли и градини, грижи за зелената система и качеството на въздуха и благоустрояване - паркинги и вътрешноквартални улици.", "date": "2019.07.23", "title": "ВМРО издигна Славчо Атанасов за кмет на Пловдив"}
{"url": "https://www.faktor.bg/bg/articles/novini/svyat/es-shte-otvarne-na-udara-ako-sasht-povishat-tarifite-na-vnasyanite-ot-evropa-avtomobili", "text": "Европейският съюз желае да работи с Вашингтон за реформиране на Световната търговска организация и да си сътрудничи по общите предизвикателства пред световната търговия, но ще отвърне на удара, ако САЩ изпълнят заплахата си да повишат тарифите на внасяните от Европа автомобили, заяви високопоставен представител на ЕС, цитиран от Ройтерс. Сабине Веянд, която е генерален директор за търговията към Европейската комисия и бивш заместник-преговарящ за Брекзит, направи това изказване по време на първата си официална визита във Вашингтон, откакто пое новата си роля преди месец. Дългогодишният европейски дипломат подчерта интереса на ЕС за избягване на спирала от нарастващи митнически тарифи за автомобили, самолети и други стоки и вместо това желае да работи със Съединените щати за справяне с взаимните опасения относно поведението на Китай на световните пазари. Но тя подчерта, че Брюксел няма да бъде тормозен посредством заплахата от санкции, която според нея е незаконна съгласно правилата на Световната търговска организация (СТО). \"Естествено е понякога приятелите да не се съгласяват помежду си, но това е нещо друго. Навсякъде има реални заплахи, но все пак се оказваме в поредица от сблъсъци, смущаващи морала. Трябва да преодолеем това\"”, заяви тя пред Център за стратегически и международни изследвания, съобщава Ройтерс. \"Няма да преговаряме относно неправомерни действия в рамките на СТО, нито ще тръгнем по пътя на контролираната търговия\", посочи Сабине Веянд. Според нея,  ко Вашингтон изпълни заплахата си да повиши автомобилните мита с 25%, Брюксел ще отговори със собствени тарифи, което ще доведе до губеща позиция за всеки от участници в спора. Преговарящите от Брюксел и Вашингтон, които се срещнаха, след като президентът на САЩ Доналд Тръмп и тогавашният председател на Европейската комисия Жан-Клод Юнкер се съгласиха на примирие преди около година, все пак отбелязаха напредък по някои въпроси, посочи г-жа Веянд. Тя цитира напредък в някои области, като определянето на стандартите и оценките на съответствие за търговията, както и за доставките на втечнен природен газ, но според нея не е имало сериозно раздвижване по по-големия въпрос за индустриалните митнически тарифи. Пред Ройтерс Сабине Веянд също така каза, че Брюксел се надява да се намери решение на близо 15-годишните съдебни дела за държавна помощ за американския самолетостроител \"Бпинг\" (Boeing) и за европейския му конкурент \"Еърбъс\" (Airbus) относно развитието на въздухоплавателните средства и да се премахне тарифната спирала по този казус. Очаква се арбитражната комисия към СТО да реши през септември какво ниво на санкции може да наложи Вашингтон, след като спечели дело пред Световната търговска организация относно европейските субсидии за \"Еърбъс“, като няколко месеца по-късно и ЕС вероятно ще получи решение в своя полза по отношение на американските субсидии за \"Боинг\". Във връзка с делото спрямо \"Еърбъс\" Вашингтон обяви, че на САЩ трябва да бъде позволено да наложи мита върху вноса на европейски стоки за 11,2 млрд. долара. Сабине Веянд пък посочи, че Брюксел е готов да се съобрази с правилата на СТО и след това да договори правилата за държавни помощи са самолетния бизнес в бъдеще, които би трябвало да направи дуела от санкции излишен. Тя обаче допълни, че не е сигурна дали Вашингтон ще се съгласи. \"Не мога да предвидя резултата. Това е нещо, което ще трябва да видим през следващите дни и седмици\", отбеляза г-жа Веянд. Пред Ройтерс Веянд посочи, че не е сигурна относно желанието на Вашингтон да разреши въпроса, но се надява да научи повече по време на срещите си във Вашингтон през следващите два дни, включително с заместник-търговския представител на САЩ - Джефри Гериш. Уилям Рейнш, бивш служител на Министерството на търговията на САЩ и търговски експерт в CSIS пък заяви, че не е ясно дали Вашингтон ще се откаже от всякакви тарифи, за да улесни уреждането на двустранния спор с ЕС. \"Тази администрация на Белия дом винаги заема най-твърдата възможна позиция в началото на преговорите, и ако се откаже от нея, това става в последната минута\", каза той.", "date": "2019.07.23", "title": "ЕС ще отвърне на удара, ако САЩ повишат тарифите на внасяните от Европа автомобили"}
{"url": "https://www.faktor.bg/bg/articles/turskata-zhelyazna-leydi-idva-u-nas-za-otkrivaneto-na-pametnika-na-naim-syulemanoglu", "text": "Турската „Желязна лейди” Мирал Акшенер идва за откриването на паметника на Наим Сюлейманоглу в Момчилград. Очаква се лидерката на Добрата партия да пристигне с автобус сподвижници, както и с привърженици на Народо-републиканската партия.Това съобщава излизащия в Бурса вестник „Мисион”. Политическата биография на Акшенер е богата:През 2001 година Акшенер участва в изграждането на ислямско-консервативната Партия на справедливостта и развитието (ПСР), но много бързо се разочарова от Ердоган. След само четири месеца преминава в ултранационалистическата Партия на националистическото действие, където става съветничка на партийния лидер Девлет Бахчели. По-късно оглавява опозиционното крило в партията, а на 25 октомври 2017 година основава своята \"Добра партия\".Акшенер бе сочена за основен противник на Реджеп Таип Ердоган на последните президентски избори. За Кърджали бг вести главният редактор на в. ”Мисион” Мюмин Топчу поясни,че се очаква Акшенер да влезе в България от Гърция, където ще присъства на традиционната церемония в памет на загиналия депутат от турски произход Ахмед Садък. Акшенер идва с привърженици на Народо-републиканската партия в България за да демонстрират сила пред Ердоган. Те искат да привлекат симпатии и в България,подчертава Мюмин Топчу.  Топчу посочи,че не е изключено „Желязната лейди” да отмени посещението си в Момчилград. При нея са ходили две делегации на български изселници. Едната е настоявала тя да посети България. Другата е била против. Противниците на визитата са твърдели,че откриването на паметника ще се използва за политически цели от ДПС.", "date": "2019.07.23", "title": "Турската \"Желязна лейди\" идва у нас за откриването на паметника на Наим Сюлейманоглу"}
{"url": "https://www.faktor.bg/bg/articles/eto-palnata-versiya-na-doklada-za-ramzan-kadirov-zaplaha-za-natsionalnata-sigurnost-video", "text": "Руският опозиционен лидер Иля Яшин представи доклада \"Заплаха за националната сигурност\", посветен на дейността на президента  на Чечения Рамзан Кадиров.  Основната задача на този документ е да привлече общественото внимание и да предизвика оставката на Кадиров от поста, каза политикът. В началото на речта си Яшин благодари  на Кадиров за факта, че вече е публикувал текста на доклада, който е попаднал в неговите ръце, на страницата си в социалната мрежа „ВКонтакте“ , като по този начин спомогнал за разпространението му във всеки дом на Чечения. \"Ние не знаехме как да го разпространим там. Браво на Кадиров, че ни помогна\", заяви той. Яшин отбеляза, че докладът е публикуван на датата на поредната  годишнина от депортирането на чеченците, за да изрази своята солидарност с чеченския народ. Опозиционнният лидер подчерта, че отговорността за сегашния режим в Чечня се носи лично от руския президент Владимир Путин. Заяви също така, че корупцията в републиката процъфтява със съучастничеството на руските власти. Субдидиите за Чечения са едни от най-високите в Руската федерация и се харчат разточително, казва той. В същото време, руските власти не реагират по никакъв начин на дейността на фонда  \"Ахмат Кадиров\", който се използва за осигуряване на \"сладкия живот\" на главата на Чечения, притежаващ резиденция на стойност 10 милиарда рубли, стотици луксозни автомобили, коне, зоопарк, колекция скъпи часовници, смята Яшин. Опозиционерът също така каза, че Кадиров е създал не халифат, а квазиислямска държава в Чечения,  която противоречи на нормите на мюсюлманската вяра, на първо място чрез създаването на култ към личността на самия Рамзан Кадиров. В речта си Яшин нарече убийството на Борис Немцов терористичен акт и заяви, че убийците на опозиционния политик са бойци на северния батальон, който Яшин нарича лична охрана на Кадиров. Той директно обвини главата на Чечения в участие в убийството на братята Ямадаеви, журналисти, разследващи свитата му, както и в изпращането на \"доброволци\" в Донбас.", "date": "2019.07.23", "title": "Ето пълната версия на доклада за Рамзан Кадиров като \"Заплаха за националната сигурност\" (ВИДЕО)"}
{"url": "https://www.faktor.bg/bg/articles/zoran-zaev-gruevski-i-ko-kradoha-istoriya-i-ni-hvarliha-v-mazeto-na-es-i-nato", "text": "Бившият премиер Никола Груевски и неговото обкръжение крадяха история от нашите съседи, а не нашият народ, заяви македонският министър-председател Зоран Заев във Facebook. Лидерът на правителството в Скопие използва най-популярната социална мрежа, за да поясни думите си, казани пред гръцката телевизия Алфа. Както вече писахме, Заев пред медията заяви, че Македония е присвоявала факти от миналото на свои съседи. Думите му предизвикаха остра реакция сред македонците в страната и в чужбина. \"Не нашият народ, а Груевски и Ко крадоха история. Предишните управляващи създадоха добре смазаната пропагандна машина, която 10-11 години се занимаваше с присвояване и изопачаване на фактите от миналото на близки и далечни народи в името на етническото инженерство. Тази политика имаше тежки последици и за обикновените хора, и за страната като цяло. Тя ни хвърли в мазето на Европейския съюз и НАТО\", категоричен бе той. Заев също посочи, че страната му се е справила с негативните  последици от политиката на предишните управляващи и върви успешно към евроатлантическите структури.", "date": "2019.07.23", "title": "Зоран Заев: Груевски и Ко крадяха история и ни хвърлиха в мазето на ЕС и НАТО"}
{"url": "https://www.faktor.bg/bg/articles/afganistan-iska-razyasneniya-za-izkazvaneto-na-tramp", "text": "Афганистанското правителство очаква разяснения във връзка с изявлението на Тръмп, че би могъл да спечели войната в Афганистан само за 10 дни, като \"заличи\" Афганистан, заяви афганистанското президентство, цитирано от БТА. След среща в Белия дом с пакистанския премиер Имран Хан Тръмп каза: \"Ако исках да спечеля тази война, Афганистан щеше да бъде заличен от лицето на земята, но не искам да поемам по този път\". Американският президент изрази оптимизъм, че Пакистан може да помогне да се постигне политическо решение, за да се сложи край на близо 18-годишната война в Афганистан. \"Афганистанският народ няма на позволи и никога не би позволил на чужда сила да определя съдбата му\", се казва в изявление на канцеларията на афганистанския президент.", "date": "2019.07.23", "title": "Афганистан иска разяснения за изказването на Тръмп"}
{"url": "https://www.faktor.bg/bg/articles/moskva-skochi-yuzhnokoreyski-f-16-sa-sazdali-zaplaha-za-ruskiya-bombardirovach-tu-95ms", "text": "Министерството на отбраната на Русия коментира инцидента с участието на руски бомбардировач Ту-95МС и южнокорейски изтребители F-16 в небето над неутрални води в Японско море. В съобщение на военното ведомство, се казва, че руските самолети са извършвали планов полет в съответствие с международните правила, предава РБК, цитирана от \"Фокус\". Според версията на Москва, в района на остров Токто (Такешима), руският самолет е приближен от два южнокорейски изтребителя и се е създала опасност за него, когато те пресекли курса на бомбардировача.  Руските власти също така добавят, че южнокорейските самолети не са установили връзка с екипажа на Ту-95МС, а вместо това са започнали стрелба с топлинни примамки и накрая се отделили от руския самолет.  В заявлението се казва, че маршрута на руския бомбардировач е съобразен с международните регулации да не се приближава на по-малко от 25 км от остров Токто и да не се отклонява от маршрута си. Следователно няма как да е нарушено въздушното пространство на Южна Корея.  Те продължават, че не за първи път пилоти от Южна Корея безуспешно се опитват да попречат на полетите на руските самолети над неутралните води на Японско море, позовавайки се на „самопроизволно създадените зони за идентификация на противовъздушната отбрана”. „Тези зони не са част от международните регулации и не са признати от Русия“ , се казва още в изявлението.  Освен това министерството на отбраната отрече твърдението на Сеул, че пилотите са произвели предупредителни изстрели. \"Ако руските пилоти почувстват заплаха за сигурността си, отговорът ще е незабавен“, допълниха оттам. Инцидентът с бомбардировача Ту-95 и изтребителите F-16 е от сутринта на 23 юли. Според версията на южнокорейското министерство на отбраната руските самолети нахлуват два пъти в корейското въздушно пространство и това е принудило техните пилоти да произведат предупредителни изстрели. По-късно администрацията на президента на Република Корея изпрати официалната жалба до секретаря на Съвета за сигурност на Русия Николай Патрушев във връзка с инцидента.  „Ако това се случи отново, ще предприемем много по-сериозни мерки“, заявиха южнокорейските власти.", "date": "2019.07.23", "title": "Москва скочи: Южнокорейски F-16 са създали заплаха за руския бомбардировач Ту-95МС"}
{"url": "https://www.faktor.bg/bg/articles/turtsiya-s-ultimatum-kam-sasht-ili-zona-za-sigurnost-v-siriya-ili-operatsiya", "text": "\"Или зона за сигурност, или операция\". Този ултиматум е поставен пред специалния представител на САЩ за Сирия Джеймс Джефри по време на разговорите му в Анкара вчера, пише вестник \"Акшам\". Визитата на американската делегация идва в момент, когато Турция подсилва сили си край границата със Сирия. Така турската страна още веднъж напомня своята решимост.  Причината за острия тон от страна на Анкара към Вашингтон е неспазването на договорка между двете страни от 2018 г. Тогава бе договорено да се създаде пътна карта на Манбидж. 14 месеца споразумението остава само на думи, при условие, че има поставен срок от 90 дни. Като част от пътната карта за Манбидж, оръжието, доставено за терористи от САЩ е трябвало да бъде върнато в арсенала на Пентагона. Така трябвало САЩ да докаже истинските си намерения да изведе от Манбидж отрядите на терористи. Турция не признава структурата „Сирийски демократични сили“, а Анкара счита, че всички тези формирования са съставени от бойците на сирийския клон на ПКК.  Вчера американският представител разговаря последователно със заместник-министъра на външните работи Седат Йонел и с министъра на националната отбрана Хулуси Акар по тази тема. Пред Джефри е било изтъкнато закъснението на САЩ в изпълнението на договорката. Предупреждението на министъра на външните работи Мевлют Чавушоглу, че \"ако заплахите от там продължат, Турция ще започне операция на изток от р. Ефрат\". Пространните изявления на турския първи дипломат в предаване за турската телевизия ТГРТ Хабер са водеща тема за редица турски вестници днес, които вадят различни акценти, цитира dir.bg. \"Тръмп не желае да налага санкции на Турция\" е заглавието по темата на в. \"Анаюрт\". Чавушоглу отбеляза неяснотата около това дали САЩ ще наложат санкции на Анкара заради доставките на руските ракетни системи С-400. \"Тръмп не иска да налага санкции на Турция. Той често посочва, че САЩ носят отговорност за покупката от Турция на С-400, че предшестващата го администрация на Обама носи отговорност\", посочи Чавушоглу. По думите му обаче, ако все пак се стигне до санкции, \"и Турция има отговори, които да даде на САЩ\". \"Това не е заплаха и не е блъф\", добави министърът. \"Инджирлик и Кюреджик са на масата\", пише в заглавие в. \"Ортадогу\", отбелязвайки, че Турция би могла да изгони американските войници от двете военни бази в отговор на потенциалните санкции от САЩ заради С-400. Двете бази са били споменати от Чавушоглу в контекста на възможни ответни мерки от турска страна при \"враждебно отношение\" от САЩ. \"Не искаме да го правим, но ако САЩ проявят враждебно отношение към нас, и ние ще отвърнем с ответни стъпки\", каза той. \"Карар\" посочва, че изявленията по телевизията на Чавушоглу са имали характера на послание към САЩ. \"Така, както сключихме споразумение с Русия за ракетните системи, така можем да посрещнем и останалите си нужди от други източници\", изтъкнал Чавушоглу. По повод решението на САЩ за отстраняване на Турция от програмата за изтребителите Ф-35 той каза, че все още не е предприета стъпка в тази посока, както и че други партньори в програмата са против изключването на Турция. \"Нашата цел е да получим един продукт, в който сме партньори. Ако обаче Ф-35 не ни бъдат дадени, Турция може да покрие нуждите си от други източници или със собствено производство\", каза министърът.", "date": "2019.07.23", "title": "Турция с ултиматум към САЩ: Или зона за сигурност в Сирия, или операция"}
{"url": "https://www.faktor.bg/bg/articles/novini/balgariya/i-geshev-neudoben-sam-na-vseki-kogoto-sme-vkarali-v-zatvori-politicheskiya-krag-okolo-ivo-prokopiev-oligarsite", "text": "\"Номинация от 11 членове от ВСС е огромно доверие, аз нямам право да излъжа това доверие и да отиде на вятъра труда на много хора. Не съм човек, който бяга от битки и от отговорност\", заяви пред БНТ Иван Гешев, номиниран за главен прокурор от прокурорската колегия на ВСС. \"Дали кандидатът е един не означава, че няма да има състезание. А когато казах, че ще е \"кално\" имах предвид калта, която ще се изсипе върху всеки, който бъде номиниран. Залогът е много голям-оцеляването на олигарси и мутри срещу, които водим дела\", коментира той. \"Възможно е и Цветан Василев да се опита да се намеси, казах го още когато се заговори за това, как е дал 50 хиляди лева за един предишен друг кандидат за главен прокурор\", добави той. \"Неудобен съм на всеки, когото сме вкарали в затвори, както и политическия кръг около Иво Прокопиев, на трето място са олигарсите, които са в затвора и кръговете около тях. Те може да не се харесват и да не работят заедно, но те имат общ интерес-да няма работеща прокуратура\", заяви Гешев. \"Кръгът около Христо Иванов е болшевишки по методи: компромати и така нататък, но, смешното е, че са меншевики по резултати. Те са част от номенклатурата преди 1989 година\", смята прокурорът. \"Виждал съм Пеевски веднъж в живота си, когато се сваляха показания по една преписка. Но сам по себе си той е депутат, не виждам пречка прокуратурата да комуникира, когато става открито и законно с него. Не се срамувам и, че съм номиниран от член на прокурорската колегия, какъвто е Сотир Цацаров\", коментира той твърденията, че е \"кандидат на Пеевски\". Той съобщи, че в компютъра на обвинения за хакерската атака е имало незаконно добити данни на премиера, главния прокурор, евродепутата Емил Радев и папката, в която са съхранявани се наричала \"Търсене \"Бивол\". В компютъра, по думите на Гешев е имало и данни на онкоболни от онкоболницата в Бургас. Гешев вижда връзка между атаката в НАП и засиленото присъствие на хора от кръга \"Прокопиев\" и заяви, \"атаката е политическа\". Прокурорът заяви, че ще продължи да изпълнява функцията си на обвинител по делото КТБ, дори и ако бъде избран.", "date": "2019.07.23", "title": "И. Гешев: Неудобен съм на всеки, когото сме вкарали в затвора, политическия кръг около Иво Прокопиев, олигарсите"}
{"url": "https://www.faktor.bg/bg/articles/novini/svyat/nad-825-000-dushi-sa-stanali-grazhdani-na-es-prez-2017-g", "text": "През 2017 г. 825 447 души са придобили гражданство на страна членка от ЕС, сочат публикувани днес данни на Евростат. Страните членки, които са издали най-много паспорти миналата година са Италия (18% от всички), Великобритания (15%), Германия и Франция (по 14%), Швеция и Испания (по 8%). Основните получатели на гражданство са от Мароко (8%), Албания (7%), Индия и Турция (по 4%). Страните, в които мароканците основно са кандидатствали за паспорти, са Франция, Испания и Италия. За албанците тези страни са Гърция и Италия. Най-много индийци са получили гражданство във Великобритания, а 50 на сто от турците са взели германско гражданство. За България се посочва, че през 2017 г. са издадени паспорти на 914 души най-много от тях на украинци - 204. Те са следвани от руснаци – 174, и турци – 110.", "date": "2019.07.23", "title": "Над 825 000 души са станали граждани на ЕС през 2017 г."}
{"url": "https://www.faktor.bg/bg/articles/novini/svyat/obyavyavat-imeto-na-noviya-britanski-premier", "text": "Борис Джонсън или Джереми Хънт ще стане днес нов лидер на британските консерватори в резултат на надпреварата за наследник на премиерката Тереза Мей, предаде BBC. Изходът от вътрешнопартийното гласуване сред 160 000 членове на торите ще бъде обявен малко преди 12 часа в Лондон (14 часа българско време). Победителят официално ще поеме премиерския пост утре. Джонсън, бивш кмет на Лондон и двигател на Брекзит, е смятан за ясен фаворит, въпреки че мнозина високопоставени фигури отказват да работят с него. Мей, която се оттегля след бунт сред консервативни депутати срещу политиката ѝ около преговорите за напускане на Европейския съюз, ще председателства днес сутринта последното си заседание на кабинета. Следобед тя официално ще представи оставката си пред кралица Елизабет II.", "date": "2019.07.23", "title": "Обявяват името на новия британски премиер"}
{"url": "https://www.faktor.bg/bg/articles/novini/svyat/es-v-ukrayna-ima-kupuvane-na-glasove-i-preplitane-na-biznes-i-politicheski-interesi", "text": "Службата за външна дейност на ЕС отбелязва, цитирайки предварителна оценка на ОССЕ за изборите в Украйна, че има информация за купуване на гласове и преплитане на бизнес и политически интереси, които са диктували тяхното отразяване в медиите.  \"Важно е украинските власти да се справят с тези недостатъци на базата на препоръките на ОССЕ за следващите избори\", се отбелязва в изявление на службата. В него се подчертава, че ЕС очаква необходимите реформи от страната, в т.ч. и по-нататъшното укрепване на върховенството на закона, борбата срещу корупцията, енергийната и макро-икономическата стабилност, които ще облагодетелстват украинските граждани.  \"Украинският народ за пореден път даде силен мандат за реформи през следващите 5 години. Сега новите власти трябва да оправдаят тези очаквания\", се подчертава в изявлението.", "date": "2019.07.23", "title": "ЕС: В Украйна има купуване на гласове и преплитане на бизнес и политически интереси"}
{"url": "https://www.faktor.bg/bg/articles/novini/balgariya/-trend-s-nay-visoko-neodobrenie-e-mustafa-karadaya-vednaga-sled-nego-e-volen-siderov", "text": "\"55% от българите са оптимистично настроени за бъдещето на България, а 35% са песимистично настроени. От май месец насам оптимистите са повече\", заяви Евелина Славкова от Изследователски център „Тренд“ в сутрешния блок на БНТ. \"44% от българите са песимистично настроени от това, че правителството ще изкара пълен мандат. 23% не могат да преценят за бъдещето на правителството. Победата от евроизборите обаче увеличиха доверието в правителството\", каза още тя. \"Бойко Борисов продължава да е най-одобряваният лидер с 36%. Президентът липсва, защото не е лидер на партия. На второ място е Каракачанов, а на трето Нинова. С най-високо неодобрение е Мустафа Карадайъ, веднага след него е и Волен Сидеров\", разкри Славкова. \"Близо 70% одобряват промените внесени от ГЕРБ за намаляването на партийната субсидия\", допълни тя.", "date": "2019.07.23", "title": "\"Тренд\": С най-високо неодобрение е Мустафа Карадайъ, веднага след него е Волен Сидеров"}
{"url": "https://www.faktor.bg/bg/articles/novini/balgariya/e-karanikolov-za-zavoda-na-folksvagen-sastezanieto-ne-e-priklyuchilo-i-prodalzhava", "text": "\"При сделката за F-16 ще получим това, което сме искали. Така твърдят военните експерти и аз им вярвам. В Министерството на икономиката не разбираме от самолети и вярваме на военните. Не мога да се съглася с думите на президента, че в тази сделка има скрити разходи\", заяви пред бТВ министърът на икономиката Емил Караниколов по повод сделката за F-16.  \"Нашата основна задача при тази сделка бе да работим за развитието на българската икономика. Говоря за споразумението за индустриално сътрудничество и развитие. За мен постигнахме най-добрите параметри, защото български фирми ще участват в ремонтите на тези самолети, ще има ноухау, ще се обучават пилоти у нас. Оборотите ще остават в България. От тази гледна точка, освен че оттук нататък ще спестим разходи, тъй като знаете, когато купите един самолет има не само консумативи и гориво, ние ще можем много от нещата да ги ремонтираме в България. В момента има около 2 хиляди самолети F-16 и се очаква около 300 нови да бъдат поръчани. Надявам се, че българската индустрия чрез това споразумение за индустриално сътрудничество ще придобие такива способности с времето и ремонтите на определени компоненти ще се извършват в България. Всичко това е успех за мен\", коментира министър Караниколов. \"Искам да благодаря на всички от автомобилната индустрия. Състезанието не е приключило и продължава. България има капацитет да произвежда автомобили. България не е отпаднала от това състезание. Искам да уточня, че в началото в него участваха 20 държави и България остана в последните две.  Категорично не мога да се съглася с информациите, че чуждестранните инвестиции са намалели. Данните на БНБ сочат точно обратното. В момента безработицата в България е около 5%, за една година са разкрити 7 000 нови работни места, сред първите пет държави сме по икономическо развитие, имаме ръст на заплатите от 30%. Съгласен съм и никой не отрича, че в България доходите все още са ниски, но последните години правителството на Бойко Борисов прави много. Българската икономика беше разрушена и сега ние правим всичко възможно тя отново да заработи и смятам, че се справяме добре\", категоричен беше Емил Караниколов. \"Нямам никакви проблеми и конфликти с министър Красимир Каракачанов. В правителството се работи и никой не се дели на квоти. Не мога да коментирам ставащото в Обединени патриоти. Да, аз съм от квотата на \"Атака\", но пак ще кажа, че в министерски съвет всички работим заедно и никой не се дели\", каза още той.", "date": "2019.07.23", "title": "Е. Караниколов за завода на \"Фолксваген\": Състезанието не е приключило и продължава"}
{"url": "https://www.faktor.bg/bg/articles/petima-dushi-byaha-raneni-v-turtsiya-ot-izstrelyana-ot-siriya-raketa", "text": "Петима души бяха леко ранени, след като една от две ракети, за които се смята, че са били изстреляни от Сирия, падна върху къща в турски пограничен град снощи, предаде Ройтерс, позовавайки се на местната окръжна управа.  Засега не е известно кой ги е изстрелял, отбелязва агенцията. Петимата ранени са били откарани в болница и получават лечение, заяви валийството в Шанлъурфа. В района на град Джейлянпънар в южната част на окръга са взети засилени мерки за сигурност. По случая се води разследване, обяви още окръжната управа. Сирийските демократични сили в Сирия, подкрепяни от САЩ и доминирани от кюрдската милиция Сили за защита на народа (СЗН), контролират голяма част от Северна и Източна Сирия.  Турция смята СЗН за терористична организация и разклонение на Кюрдската работническа партия (ПКК), която води въоръжена борба срещу турската държава от 80-те години на 20 век. Анкара извърши две военни операции в Сирия срещу СЗН и работи с Вашингтон по създаване на буферна зона край границата ѝ, която според турската страна трябва да бъде прочистена от бойците на СЗН.", "date": "2019.07.23", "title": "Петима души бяха ранени в Турция от изстреляни от Сирия ракети"}
{"url": "https://www.faktor.bg/bg/articles/novini/svyat/zoran-zaev-balgariya-pokaza-svoeto-priyatelstvo", "text": "Историческите факти относно общата ни история са ясни. От това няма бягане. Комисията трябва да си свърши работата. Тя бе окуражена от мен и премиера Борисов. Този път ще построим окончателно Коридор № 8. Българската православна църква изигра историческа роля за Македонската православна църква. Това заяви пред БГНЕС македонският премиер Зоран Заев. Македонският премиер посочи, че през последните две години след подписването на Договора за приятелство и добросъседство много неща са се променили в положителна посока. За един много кратък период е постигнато толкова много. „България може много да ни помогне в процеса на евроинтеграция и България много ни помага. Тя беше първа, която се бореше в Европейската комисия, за да получим дата за започване на преговори. България сподели целия си опит, който има в процеса на преговорите за присъединяване. Тя беше една от първите държави, които ратифицираха нашия договор за членство в НАТО. България показа своето приятелство. Вярвам, че и ние показваме същото“, подчерта Зоран Заев. В същото време той се спря и на системата, която беше създадена след 1945 г. и тровеше в продължение на десетилетия двустранните отношения. „В двете страни има структури, които не се радват на случващото се, те са част от миналото, също така има и структури, които са ориентирани по- на изток. Знам това“, предупреди македонският премиер. За последните две години имаме сериозен напредък в търговския стокообмен и културната сфера. За първите десет месеца на 2018 г. двустранната търговия е нараснала с 16,95% спрямо 2017 г. „Това е голям процент и говори за възможностите, които сме създали за икономическо сътрудничество“, посочи Заев. Той отбеляза, че продължава и културния обмен – български театрални постановки се поставят в Македония, и обратното - македонски в пет шест града на България. Роля за сближаването между двата народа имат и концертите. Зоран Заев е убеден, че Коридор № 8 е необратим. По него македонската страна работи много активно. На първо място за изграждането на железопътна линия от Куманово до българската граница. Тя трябва да бъде пусната в експлоатация най-късно през 2025 г. „Македония осигури 580 милиона евро за изграждането на железопътната линия от Куманово до българската граница. С това ще имаме завършена железопътна линия от Скопие до София. Срокът да бъде пусната в експлоатация е най-късно до 2025 г. Първата фаза вече се изгражда интензивно. В момента пристъпваме към реализацията на втората фаза, за която имаме грант от 68,7 милиона евро, отпуснат от „Уестърн Болкън инвестмънт фонд“... Третата фаза е най-голяма и е на стойност 405 милиона евро. Тук имаме 60 милиона евро грант от ИПА и кредит от 345 милиона евро. Направихме синдикат между две банки Европейската инвестиционна банка и Европейската банка за възстановяване и развитие. Това са огромни пари за Македония“, каза Заев. Той добави, че паралелно с това се изгражда високоскоростен път от Куманово до българската граница, който ще бъде построен до две години и вече няма да ни се налага да пътуваме по пътища с дупки, когато искаме да посетим София или Скопие. Зоран Заев посочи, че комисията по историческите въпроси е създадена, за да надгради приятелството между двата народа. Той заедно с българския премиер Бойко Борисов са окуражили историците. „Самата комисия вече постигна съгласие за някои важни исторически личности – Светите братя Кирил и Методий, Свети Наум, Свети Климент, цар Самуил. Ние направихме Договора, изграждаме приятелство, сътрудничество и добросъседство. В един такъв контекст комисиите трябва само да надградят това“, каза македонският премиер, който е убеден, че комисията ще постигне резултати през септември по актуалните въпроси. Българската православна църква направи смели стъпки по отношение на нашата Македонска православна църква – Охридска архиепископия, заяви Заев. Той посочи, че български владици посещават македонските църкви, а македонски – българските. „Нашите граждани, които са вярващи, като видят, че те си сътрудничат добре, ще подкрепят това приятелство“, заяви Заев и отново подчерта, че Светият Синод на БПЦ първи е направил смели крачки, за да подпомогне процеса на получаване на автокефалност от МПЦ. Заев е убеден, че Македония като суверенна държава има право на самостоятелна и независима църква. Зоран Заев оцени като положителни първите сигнали, които дойдоха от новоизбрания гръцки премиер Кириакос Мицотакис. „Когато договорът се ратифицираше, той заяви, че е против него, но ако гръцкият парламент го ратифицира, това е международна ратификация и трябва да гледаме напред. Вярвам, че колкото повече минава времето, договорът ще даде положителни придобивки и за Македония, и за Гърция“, категоричен е македонският министър-председател. Македонският премиер припомни, че миналото на Балканите е показало какво означава промяна на границите – смърт, унищожение и бежанци. Според него нашият регион е нов и той вече не е бурето с барут. „Балканите станаха европейски. Всички трябва да намерят положително решение на проблемите. Македония даде пример за това с договорите си с България и Гърция, с които намери това положително решение. Вярвам, че и останалите страни трябва да се движат в тази посока“, категоричен е Заев. Македония подкрепя решение, което ще изгради приятелство и траен мир, което би осигурило по-голямо регионално сътрудничество и интеграция на целия регион в ЕС. „Това е решение, което ще даде сигурност и на албанците, и на сърбите, както и на всички останали народи, които живеят на Балканите“, подчерта Заев. Бойко Борисов по никакъв начин не ми се е обаждал за македонския бизнесмен Орце Камчев, който е разследван. Той не би си позволил подобно нещо, защото той е европейски премиер и зачита върховенството на закона, съобщи Заев. „Ние сме европейска страна и искаме да говорим за бъдещето и да правим модерна политика. Това е политиката, която правят Макрон и Меркел, политика, ориентирана към бъ", "date": "2019.07.23", "title": "Зоран Заев: България показа своето приятелство"}
{"url": "https://www.faktor.bg/bg/articles/novini/balgariya/d-ganev-ogromnota-mnozinstvo-ot-balgarite-odobryavat-namalyavaneto-na-partiynite-subsidii", "text": "\"Нашето изследване показа, 69% от българите одобряват намаляването на партийните субсидии, а 14% са против. Това е огромно мнозинство\",  заяви бТВ политологът от изследователски център \"Тренд\" Димитър Ганев, който коментира последното социологическо проучване на центъра по поръчка на в-к \"24 часа\".  \"Най-много проценти събира идеята субсидията да е 1 лев - 42%. Следва идеята субсидията да е 0 лева - 25%. Има един любопитен момент в нашето изслседване. 69% процента подкрепят намаляването на субсидията, но същевременно 49% заявяват, че партиите ще станат зависими от бизнеса при това положение\", разкри политологът. \"57% от запитаните са убедени, че правителството ще изкара целия си мандат, а 20% смятат, че ще има предсрочни избори. Този месец сме измерили само рейтингите на политическите лидери. Бойко Борисов продължава да е най-одобряваният партиен лидер с 36% положително отношение. Освен него в първата петица по положително отношение са Красимир Каракачанов (29%), Корнелия Нинова (24%), Веселин Марешки (24%) и Татяна Дончева (19%).  Най-ниско положително отношение срещат Христо Иванов (10%), Мустафа Карадайъ (10%), Румен Христов (9%), Румен Петков (9%), Костадин Костадинов (8%) и Атанас Атанасов (7%). С най-висока неразпознаваемост остават Костадин Костадинов (45%) и Румен Христов (42%)\", добави още Димитър Ганев.", "date": "2019.07.23", "title": "Д. Ганев: Огромното мнозинство от българите одобряват намаляването на партийните субсидии"}
{"url": "https://www.faktor.bg/bg/articles/yuzhnokoreyski-iztrebiteli-dadoha-predupreditelni-izstreli-kam-ruski-voenni-samoleti", "text": "Британската левоцентристка партия \"Либерални демократи\" избра Джо Суинсън за нова лидерка, съобщава БТА. Суинсън, която ще е първата жена начело на партията, победи бившия министър Ед Дейви с 47 997 срещу 28 021 гласа на партийните членове. Тя обеща да направи \"всичко необходимо за спиране на Brexit\" и да ръководи \"по-голямо, открито либерално движение, от което нашата страна толкова отчаяно се нуждае\".  \"Мой най-голям приоритет като лидер ще бъде да спра Борис и да спра Brexit\", каза тя ден преди очакваното обявяване на Борис Джонсън за лидер на управляващата консервативна партия. Суинсън ще замени на поста партийния ветеран Винс Кейбъл, който бе две години начело на \"Либерални демократи\".", "date": "2019.07.23", "title": "Новият лидер на британските либерални демократи ще спира Борис и Brexit"}
{"url": "https://www.faktor.bg/bg/articles/gledat-na-vtoro-chetene-otpadaneto-na-mashinnoto-glasuvane", "text": "Депутатите от правната комисия обсъждат на второ четене да отпадне машинното гласуване на местни и парламентарни избори. Сред аргументите на управляващите е оскъпяването - 59 лева за машинен вот срещу 77 стотинки за хартиена бюлетина. От опозицията пък настояват, че машините са защита срещу купения вот. На първо четене депутатите в Пленарна зала решиха машинно гласуване да няма за местни и парламентани избори.", "date": "2019.07.23", "title": "Обсъждат на второ четене отпадането на машинното гласуване"}
{"url": "https://www.faktor.bg/bg/articles/novini/balgariya/oblatsi-i-dazhd-vazmozhni-sa-i-gradushki", "text": "Днес над източната половина от страната, по-късно през деня и в планинските райони на Западна България, ще се развива купеста и купесто-дъждовна облачност. Ще има валежи придружени с гръмотевици и временно усилване на вятъра, възможни са и градушки, информира НИМХ. В западната половина от страната от северозапад, в източната - от север-североизток, със слаб до умерен вятър ще проникне сравнително хладен въздух. Максималните температури ще бъдат в широки граници - от 25 градуса в североизточните райони до 35 градуса в югозападните. В София около 28 градуса.", "date": "2019.07.23", "title": "Облаци и дъжд, възможни са и градушки"}
{"url": "https://www.faktor.bg/bg/articles/novini/balgariya/venetsuela-pak-ostana-bez-tok", "text": "Електроподаването спря отново вчера в столицата Каракас и в редица райони във Венецуела, предаде Франс прес. Повредата в електроснабдяването започна в Каракас в 20.40 ч. по Гринуич снощи. Тя е засегнала поне половината от 23-те венецуелски щата според потребители в Туитър. Предишното спиране на тока, заради което цялата страна потъна в мрак, бе в края на март и продължи една седмица, напомня АФП.", "date": "2019.07.23", "title": "Венецуела пак остана без ток"}
{"url": "https://www.faktor.bg/bg/articles/novini/svyat/yuzhnokoreyski-voenni-sa-dali-predupreditelni-izstreli-sreshtu-ruski-voenni-samoleti", "text": "Южнокорейски военни са дали предупредителни изстрели срещу руски военен самолет, навлязъл в южнокорейското въздушно пространство днес, предаде Асошиейтед прес, като цитира министерството на отбраната в Сеул. За първи път руски военен самолет нарушава южнокорейското въздушно пространство, заявил служител от министерството. Първоначално три руски военни самолета нарушили въздушната зона за идентификация над морето до източния бряг на Южна Корея, преди един от тях да навлезе в южнокорейското въздушно пространство, посочи министерството на отбраната в Сеул. Тогава южнокорейски изтребители се вдигнали и дали предупредителни изстрели. Руският самолет напуснал района, но след това се върнал и нарушил за втори път южнокорейското въздушно пространство по-късно днес. В отговор южнокорейски изтребители отново дали предупредителни изстрели. Трите руски самолета нарушили южнокорейската въздушна зона за идентификация заедно с три китайски военни самолета. Не е известно дали двете страни са направили това умишлено, каза южнокорейският служител. Министерството на отбраната в Сеул се готви да извика представители на руското и на китайското посолство по-късно днес, за да изрази официален протест, добавя АП.", "date": "2019.07.23", "title": "Южнокорейски военни са дали предупредителни изстрели срещу руски военни самолети"}
{"url": "https://www.faktor.bg/bg/articles/novini/svyat/nay-malko-650-zhertvi-na-musonite-v-yuzhna-aziya", "text": "Най-малко 650 души в Южна Азия станаха жертви на мусоните за последните две седмици, предаде АФП, цитирайки нови официални данни от засегнатите страни. Мусоните, които са в пълната си сила от юни до септември, са от жизненоважно значение за напояването на земеделските култури и за попълването на водните резерви на Индийския субконтинент, където живее една пета от световното население. Всяка година обаче проливните дъждове, свързани с тези сезонни ветрове, вземат жертви и предизвикват разрушения. Над 10 милиона души бяха засегнати в Бангладеш, Индия и Непал от проливните дъждове, които принудиха десетки хиляди да напуснат домовете си. Индия, която има население от 1,3 милиарда души, понесе най-тежки загуби с най-малко 460 жертви. Много райони в северните и североизточните части на страната са откъснати от света от наводненията. В съседен Непал по последни данни са загинали 90 души и 29 са изчезнали, но най-тежкото изглежда е отминало. Една трета от територията на Бангладеш е под водата. От 10 юли са загинали най-малко 97 души по данни на правителството. Властите откриха хиляди спешни центрове за настаняване за жертвите на наводненията. В Пакистан загинаха около 30 души.", "date": "2019.07.23", "title": "Най-малко 650 жертви на мусоните в Южна Азия"}
