{"url": "https://www.faktor.bg/bg/articles/merkel-podkrepi-deystviyata-na-makron-po-adres-na-protestite-na-zhaltite-zhiletki", "text": "Германският канцлер Ангела Меркел изказа днес подкрепа за Еманюел Макрон след мерките, които френският президент обяви за справяне с кризата с \"жълтите жилетки\", съобщи Франс прес. \"Той направи някои предложения, които обмисли добре, за да отговори на оплакванията на хората\", каза Меркел пред журналисти след края на срещата на върха на ЕС в Брюксел. Тя каза, че политическата програма на Макрон е \"добра за Франция и особено за намаляването на младежката безработица\". Според нея френският президент ще успее да изпълни програмата си за реформи успоредно с обявените в понеделник мерки. Серията от извънредни мерки ще струват 10 милиарда евро на Франция и заради тях френският дефицит може да надвиши максимално допустимия праг в ЕС от 3 процента от БВП. Меркел заяви по темата с движението на \"жълтите жилетки\", че правото на протест е част от демокрацията, но това не означава, че трябва да бъде използвано насилие.", "date": "2018.12.14", "title": "Меркел подкрепи действията на Макрон по адрес на протестите на \"жълтите жилетки\""}
{"url": "https://www.faktor.bg/bg/articles/ruski-boen-korab-premina-prez-bosfora-na-pat-kam-sredizemno-more", "text": "Руски боен кораб с бордови номер RFS 911 премина днес през Босфора и навлезе в Мраморно море на път към Средиземно море, предаде информационната агенция ДХА.  Миночистачът „Иван Голубетц” навлезе днес към 12.00 часа от Черно море в Босфора. Съпровождан е от турски брегови катери за сигурност. Към 13.00 часа руският боен кораб достигна до моста „Фатих Султан Мехмет”. Зад него се движи и руски военен шлеп. Цялото преминаване през Босфора на бойния кораб и шлепа продължи 1.5 часа, посочва още ДХА.", "date": "2018.12.14", "title": "Руски боен миночистач премина през Босфора на път към Средиземно море"}
{"url": "https://www.faktor.bg/bg/articles/novini/svyat/rusiya-s-nova-namesa-na-balkanite-iska-oon-da-razpusne-kosovskata-armiya", "text": "Руската федерация е уверена, че мисията на ООН в Косово е задължена да предприеме мерки за демилитаризация и разпускане на всички въоръжени косовско-албански формации. Това се посочва в изявление, публикувано от Министерството на външните работи на Руската федерация, предава TACC. „Ние вярваме, че международното присъствие в Косово, най-вече на Временната административна мисия на ООН в Косово (ЮНМИК) и Силите за Косово, в съответствие с техните мандати, които действат на основата на Резолюция 1244 на Съвета за сигурност, са длъжни да предприемат незабавни и всеобхватни мерки за демилитаризиране и разпускане на всякакви въоръжени косовско-албански формации\", подчертава министерството. „Изненадващо е, че реториката на редица американски и европейски политици, висши генерали от НАТО, които се опитват да убедят себе си и обкръжаващите ги, че решението на Прищина (създаването на армията) не променя същността на Косовските сили за сигурност. Но всъщност става въпрос за увеличаване на броя им наполовина, за създаване на резерви, както и най-важното – подмяна на съществуващите досега сили, които до последно изпълняваха функции на гражданска отбрана. С помощта на САЩ и редица страни от НАТО принудително вече се подготвят косовоалбанските военни, увеличават се доставките на оръжия и техника“.   В същото време, посочва Министерството на външните работи на Русия, „западните столици и Брюксел игнорират конструктивната и отговорна линия на Белград, насочена към намиране на компромис за намаляване на напрежението. По-специално, сръбското ръководство се въздържа от предприемането на ответни мерки във връзка с въвеждането на Прищина през ноември на 100-процентни мито върху стоките от Сърбия и Босна и Херцеговина, в действителност, насочени към създаване на катастрофални условия за косовските сърби, продължаването на етническо прочистване срещу неалбанско население\", се казва още в изявлението.  В Москва констатират, че косовският премиер Рамуш Харадинай… систематично разпространява заплахи за възобновяване на насилието и войната на Балканите, което е олицетворение на несъстоятелността на активно наложената от Запада пропаганда за концепцията за косовската държавност. По всичко личи, че Косово все повече се превръща в огнище на нестабилност, източник на потенциал за конфликт в региона. Посредническата роля на Европейския съюз в диалога между Белград и Прищина се провали\", е заключението на руските дипломати.", "date": "2018.12.14", "title": "Русия с нова намеса на Балканите, иска ООН да разпусне косовската армия"}
{"url": "https://www.faktor.bg/bg/articles/izbraha-nov-shef-na-bdzh", "text": "Никола Василев бе избран за изпълнителен директор на \"Холдинг БДЖ\" ЕАД от Съвета на директорите на дружеството, съобщиха от компанията. Изборът е станал в рамките на състоялото се днес заседание на новите членове на борда, на което са били разпределени и техните функционални задължения.  За председател на Съвета на директорите е избран Григори Григоров, за негов заместник - Светломир Николов, а за изпълнителен директор на дружеството Никола Василев. Никола Василев има магистърска степен по \"Бизнес администрация\" от университета в Блед, Словения, както и по \"Електроника и Автоматика\" от Техническия университет в София.", "date": "2018.12.14", "title": "Избраха нов директор на БДЖ"}
{"url": "https://www.faktor.bg/bg/articles/turtsiya-e-gotova-da-organizira-sadeben-protses-v-istanbul-sreshtu-vinovnite-za-ubiystvoto-na-hashogi", "text": "\"Турция е готова да организира съдебен процес в Истанбул срещу виновните за убийството на журналиста Джамал Хашоги и отправя призив към Саудитска Арабия да ги предаде\". Това заяви днес турския президент Реджеп Тайип Ердоган, цитиран от ТАСС. \"Ако Саудитска Арабия не може да предаде на съда виновните за убийството на саудитския журналист Хашоги, предайте ги на Турция. В Истанбул можем да заведем дело в съответствие с нормите на международното право\", каза Ердоган. Турският президент заяви наскоро, че аудиозаписи на убийството на Хашоги сочат, че с убийството на журналиста са свързани лица от обкръжението на саудитския престолонаследник принц Мохамед бин Салман. Саудитският журналист Джамал Хашоги, който критикуваше властите в Рияд, е бил убит при посещение в генералното консулство на Саудитска Арабия в Истанбул на 2 октомври. Смята се, че Хашоги е бил удушен, малко след като е влязъл в консулството, а след това тялото му е било разчленено и унищожено.", "date": "2018.12.14", "title": "Ердоган: Ако Саудитска Арабия не може да осъди убийците на Хашоги, да ги прати на процес в Турция"}
{"url": "https://www.faktor.bg/bg/articles/zhan-klod-yunker-viktor-orban-e-iztochnik-na-falshivi-novini", "text": "Председателят на Европейската комисия Жан-Клод Юнкер упрекна днес унгарския премиер Виктор Орбан, че е източник на фалшиви новини. Юнкер направи този коментар на пресконференцията след края на последния за годината Европейски съвет. Някои от участниците в Европейския съвет също са източник на фалшиви новини. Например премиерът Орбан, като казва, че съм виновен за оттеглянето на Великобритания от ЕС или за притока на мигрантите. Да не прехвърляме отговорността на другите, да видим първо себе си, призова Юнкер. Започвам да губя търпение, добави той по въпроса за охраната на външните граници на ЕС. Юнкер отбеляза, че заради лицемерие в Европейския съвет все още не са приети предложенията на ЕК за укрепването на европейската гранична служба. Всеки ни приканва многократно да увеличим проверките по външните граници, имахме предложение за осигуряването на 10 000 европейски граничари. Онези, които бяха на първата линия по пътя на мигрантите, сега отказват да одобрят предложенията, поясни председателят на ЕК, пише БТА.", "date": "2018.12.14", "title": "Жан-Клод Юнкер: Виктор Орбан е източник на фалшиви новини"}
{"url": "https://www.faktor.bg/bg/articles/tsvetanov-1-45", "text": "Председателят на ПГ на ГЕРБ и зам.-председател на партията Цветан Цветанов проведе работна среща с посланика на Турция в България Н.Пр. д-р Хасан Улусой. По време на разговора бяха обсъдени двустранните отношения, като бе отбелязано отличното сътрудничество по охраната на българо-турската граница. Цветанов благодари на посланик Улусой за надеждното партньорство и последователните усилия на турската страна за предотвратяване на нелегалната миграция към ЕС през българската граница с Турция.  Двамата обърнаха внимание на отличните отношения между България и Турция, като подчертаха ролята на личната комуникация и доверие между премиера Борисов и президента Ердоган за доброто сътрудничество между двете държави. Те се обединиха около очакването за надграждане на двустранните отношения в редица сфери през следващата година", "date": "2018.12.14", "title": "Цветанов проведе работна среща с посланика на Турция в България Н.Пр. д-р Хасан Улусой"}
{"url": "https://www.faktor.bg/bg/articles/kak-bsp-pogreba-sotsializma", "text": "В няколкото провалили се правителства на БСП след 1989 управленското хищничество оставаше безнаказано, сметките за него плащаще народът. А какво прави БСП днес? И колко социализъм ѝ остана? \"Прекрасна моя, чао, чао, чао. Това е цветето на партизанин, дал живота си за свободата.\" Така завършва италианската песен \"Белла чао\", която делегатите на конгреса на Партията на европейските социалисти (ПЕС) пяха наскоро в Лисабон - заедно с преизбрания си лидер Сергей Станишев и кандидата за председател на Европейската комисия Франс Тимерманс. Лидерът на БСП Корнелия Нинова не пя със своите европейски побратими и посестрими. Тя отказа да присъства на форума. Из Устава на БСП: Чл. 3, точка 1: Българската социалистическа партия е част от европейската и световната левица. Съвременната глобализация прави невъзможно решаването на ключови проблеми на хората и обществата само на национално равнище. Глобалните предизвикателства изискват глобална солидарност, един нов интернационализъм. Ето как Нинова очерта трите разделителни линии, които правят невъзможно присъствието ѝ на конгреса на ПЕС: искането за ратификация на Истанбулската конвенция във всички държави-членки на ЕС; резолюция относно политиката по миграция, с която се настоява всяка държава да поеме солидарна отговорност за приемане на мигранти - и улеснява достъпа на мигранти чрез издаване на хуманитарни и студентски визи, визи за сезонна заетост и др.; резолюция, в която ПЕС се солидаризира с пакта по миграция на ООН (от чиято подкрепа българското коалиционно правителство на десни и националисти се въздържа). Отсъствието на Корнелия Нинова е знак. Делегацията, която БСП изпрати на форума на ПЕС, бе ръководена от зам.-председателя ѝ Деница Златева. А това е чиста доза конформизъм. За избирателите на БСП тази семиотика е непонятна, както и схващането за Нинова като затворена атомарна личност, несъвместима с отвореността на европейската социалистическа мрежа, принципите и възгледите ѝ. Из Устава на БСП: Чл. 2, точка 3: (...) БСП е чужда на шовинизма и на всички форми на национално високомерие и ксенофобия. Това схващане може да бъде съотнесено и към цялата БСП: колко социализъм ѝ остана? И проблемът не е само в \"хайверените социалисти\" - забогатели партийни апаратчици. Нито в олигарсите, създадени от висшата номенклатура на БКП, преляла се в БСП. Те са плод на политики и действия, следващи принципа на тоталитарната държава - народът равен в мизерията, партийната номенклатура - равна в лукса си. Няколкото провалили се правителства на БСП след 1989 година го потвърдиха - управленското хищничество оставаше безнаказано, сметките за него плащаще народът. И данъкоплатците плащаха: за мораториума върху външния дълг, наложен от Лукановия кабинет, за цените на черно в гладните зими, за гърмежите на частните банки, създадени с финансиране от БНБ, за кредитните милионери, за инфлацията от Виденовата зима, когато спестяванията на милиони българи се изпариха, но тези, които си купиха брейди книжа, станаха милионери.   Какво направи БСП за хората? Колко солидарна беше БСП с хората на труда през тези години и каква защита им осигури? Как помогна тя на обикновените българи, докато например фамилията Баневи разкостваше предприятия и вместо да създава работни места и да плаща заплати, изхвърляше работници и си купуваше луксозни коли (както разказа наскоро юристка от един от заводите)? Нима Баневи можеха да си позволят това, защото, както самият Николай Банев разказа преди време по една телевизия, се е наложило да плаща парното на \"Позитано\" 20 (централата на БСП), както и заплатите на апаратчиците в един период? А какво направи БСП, когато бавеха заплатите на над 6000 работещи в \"Кремиковци\", а условията на труд бяха унизителни? Къде е левицата в протестите тази година? С половин уста от БСП обявиха, че подкрепят демонстрациите срещу цените на горивата, монопола на \"Лукойл\", ниския стандарт на живот. Но не призоваха и не излязоха на улицата. Социалистите подминаха няколко по-малобройни протеста - като този на хората, които се нуждаят от белодробна трансплантация. Включиха се като беквокали в гнева срещу ремонтите на столичния център, но и там не бяха инициатори. БСП можеше да се включи активно в най-голямото гражданско недоволство от 2013 година насам - протестите на майките на деца с увреждания, подкрепени дейно от довчерашната им съпартийка, а днес омбудсман Мая Манолова. Социалистическата партия обаче не го направи, с изключение на няколко спорадични депутатски изяви. БСП се задоволи с парламентарен скандал как зам.-председателят на 44-ото НС Емил Христов не допуснал майки с тениски \"Системата ни убива\" на среща с депутати от БСП и се присъедини към исканията за оставката на вицепремиера Валери Симеонов заради едни дебелашки реплики. БСП залага повече на кресливост, отколкото на убедителност и това проличава плашещо във \"Визията на БСП\", където държавата е описана като \"инвеститор номер едно\", сякаш България се намира в Персийския залив. В деня на представянето на въпросната визия самата Нинова пък призовава за отлагане на решението за влизане в еврозоната. Решение, което не просто е взето на предишен конгрес на социалистите, а произтича от Договора за присъединяване към ЕС. Явно умереният социалдемократически либерализъм и социалдемокрацията са чужди за БСП теми - на всеки подобен опит се гледа като на биологично оръжие, а (в)носителите на подобни идеи биват изолирани. Или пък напускат сами.  Както би казал Бойко Борисов, \"такъв е материалът\" - електоратът на БСП днес е доминиран от хора в \"третата възраст\", завладени от носталгия по миналото, евроскептицизъм, русофилство, гняв поради несбъднати представи за прехода. За тези избиратели БСП се състезава и с националистите от \"Атака\", НФСБ, ВМРО. Европейската миграция на бившия лидер на БСП и бивш премиер, управлявал под регентството на Ахмед Доган и Симеон Сакскобургготски, задълбочи идейното втвърдяване на БСП. Сергей Станишев не получи доверието на собствената си партия, но европейските социалисти го преизбраха за трети път. По какво обаче БСП днес се различава от политическата сила пред нея - ГЕРБ? Номинално дясната управляваща партия ГЕРБ създаде най-левия бюджет в най-новата история, с огромни разходи за социални политики. И БСП, и ГЕРБ ги тегли към Вишеградската група. И БСП, и ГЕРБ приветстват АЕЦ \"Белене\" и са готови да прегазят всякакви правила на ЕС заради руски газопровод, без значение дали се нарича \"Южен поток\" или \"Турски поток\". Из Устава на БСП: Чл. 2, точка 2: Българската социалистическа партия е лява народна партия и като такава носи отговорността за надеждата и борбата за справедливост. Тази отговорност означава да осигуряваме надеждна защита на хората на труда, на бедните и изоставените, на работниците и служителите, да работим за формирането на широка средна класа и за напредъка на всички. БСП не носи надежда, не означава справедливост, нито солидарност. БСП не означава дори опозиция - ГЕРБ виждат по-голяма опозиция в президента Радев. Пенсионира ли се социализмът, запита през 2008 година в книгата си \"Защото сме социалисти\" Сергей Станишев. Пенсионирахте го, г-н Станишев.", "date": "2018.12.14", "title": "Как БСП погреба социализма"}
{"url": "https://www.faktor.bg/bg/articles/izdahna-chetvarti-chovek-ranen-pri-atentata-v-strasburg", "text": "Четвърти човек почина от раните си след терористичното нападение на коледния базар в Страсбург във вторник, съобщи парижката прокуратура, цитирана от Ройтерс.  \"Човекът се бореше за живота си\", съобщи служител от прокуратурата. Той направи уточнението, че последната жертва не е човекът, изпаднал в мозъчна смърт след атаката. Така освен 4-те жертви на нападението още 12 души са ранени.  Нападателят - 29-годишния Шериф Шекат, бе застрелян след двудневно издирване снощи, след като откри огън по полицията, която откри местонахождението му в квартала Нойдорф в южните покрайнини на Страсбург. В хайката по залавянето му участваха над 700 души от силите за сигурност.", "date": "2018.12.14", "title": "Издъхна четвърта жертва на атентата в Страсбург"}
{"url": "https://www.faktor.bg/bg/articles/feysbuk-saobshti-za-problem-v-sistema-koyto-e-zasegnal-milioni", "text": "Социалната мрежа \"Фейсбук\" съобщи, че е открила грешка, която е позволила на приложения да получат достъп до снимките на повече от 5 милиона души, предаде \"Ройтерс\". Проблемът може да са засегнати до 6,8 милиона души. Компанията пояснява, че проблемът е оправен, но може да засегне до 1 500 приложения, създадени от 876 предприемачи. \"Фейсбук\" подчертава, че някои приложения може да са получили достъп до повече снимки от обикновено за период от 12 дни между 13 и 25 септември. През последните месеци социалната мрежа на няколко пъти имаше сериозни проблеми с изтичане на лични данни, включително засягане на близо 30 милиона профила през октомври.", "date": "2018.12.14", "title": "Фейсбук съобщи за проблем в системата, който е засегнал милиони"}
{"url": "https://www.faktor.bg/bg/articles/sadebniyat-inspektorat-shte-proveryava-lozan-panov", "text": "Съдебният инспекторат да провери дали Лозан Панов, разпореждайки проверка в апелативния спецсъд по дела срещу подсъдимите за подкуп Десислава Иванчева и Биляна Петрова, е накърнил независимостта на съда. Ревизорите ще коментират и дали ревизията на Върховния касационен съд (ВКС) не е оказала натиск върху вътрешното убеждение на трима магистрати, решавали за свободата на обвинените по време на проверката. Това реши съдийската колегия на Висшия съдебен съвет със 7 на 6 гласа след разгорещени дебати, продължили повече от час, съобщи \"24 часа\". Миналата седмица 11 апелативни спецсъдии изпратиха писмо до съдебните кадровици, в което питаха дали Панов има тенденциозно отношение към техния съд.", "date": "2018.12.14", "title": "Съдебният инспекторат ще проверява Лозан Панов"}
{"url": "https://www.faktor.bg/bg/articles/iskren-veselinov-lipsata-na-konkurentsiya-rushi-avtoriteta-na-balgarskiya-stroitel", "text": "В Камарата на строителите Има 2000 фирми, които търгуват своя продукт навън, не са участвали в обществени поръчки. Не всички строители в България са лоши. Липсата на конкурентност е това, което руши доверието и авторитета към нашите строители. Това коментира в студиото на Нова ТВ депутатът от ОП Искрен Веселинов. Никой не отрича, че няма корупция в строителството. Затова е добре да има проверки и контрол, посочи той. По думите на Веселинов големият, системен проблем е, че нямаме пари за поддържането на пътищата. С въвеждането на ТОЛ- систимета той ще бъде решен.  Освен това трябва да създадем баланс в обществените поръчки и нужната номрамитивна база за самото строителство.", "date": "2018.12.14", "title": "Искрен Веселинов: Липсата на конкуренция руши авторитета на българския строител"}
{"url": "https://www.faktor.bg/bg/articles/kultura/art-faktor/otkrivat-izlozhba-na-lika-yanko-hudozhnichkata-na-koyato-14-godini-i-be-zabraneno-da-pravi-izlozhbi", "text": "Днес от 18:00 ч. в Галерия \"Васка Емануилова\" се открива изложбата \"Близката чужденка\" на художничката Лика Янко, останала като самобитен талант в историята на българското изкуство, съобщават от галерията. \"Нейното творчество е съпътствано от апокрифни разкази за странния ѝ, отличителен и смел стил на работа, за личността ѝ на отшелничка, за свободата, която успява да съхрани в обграждащата я система на администрация и контрол. Позната и едновременно с това оставаща винаги някак чужда и далечна, Лика Янко е близката чужденка в историята на българското изкуство\", допълват от галерията. Лика Янко е родена в София на 19 март 1928 г. като Евангелия Грабова. Баща й Лазар Янков Грабов е албански общественик и председател на Съюза на албанските културни дружества в България. Бъдещата художничка учи във Френския колеж в София, където се запознава с творчеството на френските импресионисти. Когато е едва на 15 години, влиза в в Художествената академия в класа на акад. Илия Петров. А проф. Дечко Узунов, който също оказва голямо влияние за развитието й като художник, казва, че има две деца - Лика Янко и Генко Генков. Лика Янко се дипломира със среден успех, защото картините й не отговаряли на изискванията на времето. Първата нейна изложба е осъществена през 1967 г. и по думите на самата художничка е свалена 6-7 дни след откриването й. Причината е в отзивите на критиката, която се изказва крайно отрицателно за картините й. През същата година художничката рисува първия си автопортрет, на който е изобразена с едно око. По нейните думи така тя е искала да покаже, че въпреки закриването на изложбата й е останало едно око, което вижда и ще може да твори. Следват 14 години, през които тя не спира да рисува, но няма възможност да излага платната си в България. Изключена е от общите прояви на художниците. Творчеството ѝ е самостоятелно и различно спрямо официалните директиви за изкуството и поради това се оказва неприемливо. Междувременно от средата на 70-те години картините й започват да се купуват от западни дипломати и чужди колекционери. Открива я един французин, който заема поста на културен аташе и я представя на други дипломати. В началото на 80-те години с промените в културната политика под патронажа на Людмила Живкова Лика Янко получава своеобразна реабилитация. Въпреки това продължава да страни от художествения живот и рядко участва в общи изложби. Нейни картини са показвани на изложби в Стокхолм, Базел, Париж. След 89-а година запазва странния си ореол, а картините й продължават да се продават добре на свободния пазар. Голяма част от творчеството си художничката дарява. Тя завещава по една представителна колекция от свои произведения на Националната художествена галерия, Софийската градска художествена галерия и на галерията в Тирана. За целия си живот Лика Янко прави 7 самостоятелни изложби и умира от пневмония на 73-годишна възраст няколко дни преди откриването на последната от тях. Настоящата изложба в галерия \"Васка Емануилова\" се занимава с противоречивостта на фигурата на авторката, като представя голяма част от произведенията й в колекцията на Софийската градска художествена галерия, творби, притежание на частни колекционери, и непоказвани досега архиви. Екипът, който стои зад осъществяването на изложбата, е в състав Галина Декова, Красимир Илиев, Владия Михайлова. Изложбата може да бъде видяна до 20 февруари 2019 г.", "date": "2018.12.14", "title": "Откриват изложба на Лика Янко - художничката, на която 14 години и бе забранено да прави изложби"}
{"url": "https://www.faktor.bg/bg/articles/matey-kaziyski-shte-igrae-v-grada-na-romeo-i-zhulieta", "text": "Матей Казийски се завърна в Италия след раздялата с полския Сточня (Шченин). Българският посрещач подписа с Калцедония (Верона) до края на сезон 2018/19, съобщиха от волейболния клуб. 34-годишният Казийски ще продължи кариерата си в града на Ромео и Жулиета бе представен официално като ново попълнение на отбора от Верона и се очаква да дебютира за тима в неделя в мача от 12-ия кръг на италианското първенство срещу Латина. За последно българинът игра за полския Шчечин, но напусна заради финансовата криза в клуба. \"Това е страхотен подарък за нашите привърженици и за отбора. Мечтая да привлека Казийски в отбора, откакто станах президент преди 3,5 години. Когато се появи възможност за този трансфер, не се поколебах\", коментира президентът на Калцедония Стефано Магрини пред официалния сайт на клуба.", "date": "2018.12.14", "title": "Матей Казийски ще играе в града на Ромео и Жулиета"}
{"url": "https://www.faktor.bg/bg/articles/kultura/-ilyuzionistite-ot-broduey-idvat-v-sofiya-s-izumitelni-trikove-levitatsiya-chetene-na-misli-i-izchezvane", "text": "Един от най-големите спектакли в историята на Бродуей – „Илюзионистите”, идва в София. Джеймс Мур – Измамника, Ензо – Незабравимия, и още от топ илюзионистите в глобален мащаб ще смаят българската публика с изпълненията си от 17 до 20 януари в зала 1 на НДК. В продукцията, която представя невероятните им таланти, зрителите ще станат свидетели на изумителни трикове и илюзии, левитация, четене на мисли и изчезване.", "date": "2018.12.14", "title": "„Илюзионистите” на Бродуей идват с изумителни трикове, левитация, четене на мисли и изчезване"}
{"url": "https://www.faktor.bg/bg/articles/burgasgaz-iska-zapor-na-smetkite-na-toplofikatsii-vratsa-pleven-i-burgas", "text": "“Булгаргаз“ е поискала запориране на сметките на топлофикациите във Враца, Плевен и Бургас, които ѝ дължат общо 53 милиона лева. За дружествата във Враца и Плевен това вече трябва да е факт. В интервю за БНР изпълнителният директор на Булгаргаз Николай Павлов успокои, че подаването на газ към топлофикациите няма да спре и потребителите няма да останат без парно в средата на зимата. “Булгаргаз“ освен на тези три топлофикационни дружества доставя природен газ и на газоразпределителни дружества – големи индустриални консуматори, и затова погасяването на всяко едно задължение в срок е гаранция за доставките за всеки един клиент. Плащането от всички клиенти ще гарантират една спокойна зима“, заяви той. Николай Павлов допълни, че се очаква стабилизиране на цените на газа. “Нашата цена се определя по формула, ако гледаме напред във времето пред тези цени на алтернативните на природния газ горива ще се стабилизира цената. Към настоящия момент е рано да се каже, но при запазване на цените едва ли би имало увеличение“.", "date": "2018.12.14", "title": "\"Бургасгаз\" иска запор на сметките на топлофикации Враца, Плевен и Бургас"}
{"url": "https://www.faktor.bg/bg/articles/dolapat-ce-po-achva-evpoto-cpada", "text": "B нaчaлoтo нa вaлyтнaтa тъpгoвия в пeтъĸ дoлapът ce пoĸaчвa пpeди зaceдaниeтo нa Фeдepaлния peзepв, a eвpoтo cпaдa cлeд peшeниятa нa Eвpoпeйcĸaтa цeнтpaлнa бaнĸa. Шeфът нa eвpoпeйcĸия peгyлaтop, Mapиo Дpaги зaяви, чe pиcĸoвeтe зa eвpoпeйcĸaтa иĸoнoмиĸa ce влoшaвaт, нo ocтaвaт бaлaнcиpaни. EЦБ нaмaли пpoгнoзaтa зa pъcтa нa БBΠ в eвpoзoнaтa ca тaзи и cлeдвaщaтa гoдинa, a тaĸa cъщo пpeĸpaти пpoгpaмaтa зa изĸyпyвaнe нa aĸтиви и зaпaзи лиxвитe нa пpeдишнитe им ниcĸи нивa. Πaзapитe oчaĸвaт Фeдepaлният peзepв нa CAЩ дa вдигнe ocнoвнaтa лиxвeнa cтaвĸa c 25 бaзиcни пyнĸтa нa зaceдaниeтo cи дpyгaтa ceдмицa. Ho интepecът нa инвecтитopитe e нacoчeн пpeди вcичĸo ĸъм пpoгнoзaтa нa peгyлaтopa зa пapичнoĸpeдитнaтa пoлитиĸa пpeз 2019 гoдинa. Днec cyтpинтa oбщaтa вaлyтa пoeвтинявa cпpямo aмepиĸaнcĸaтa дo $1,1354 eвpo зa дoлapa oт нивoтo $1,1361 в ĸpaя нa вчepaшнaтa тъpгoвия. Зa eднo eвpo днec нa пaзapa дaвaт128 ,89 йeни в cpaвнeниe c 129,09 йeни дeн пo-paнo. Япoнcĸaтa вaлyтa лeĸo pacтe ĸъм дoлapa - oт 113,63 дo 113,53 йeни зa дoлap. Ho ĸaтo цялo зa пocлeднитe шecт cecии aмepиĸaнcĸaтa вaлyтa пocĸъпнa cпpямo япoнcĸaтa c 1,2 пpoцeнтa. Зa eдин фyнт cтepлинг днec cyтpинтa нa пaзapa дaвaт $1,2619 в cpaвнeниe c $1,2643 дeн пo-paнo и 1,1119 eвpo.", "date": "2018.12.14", "title": "Дoлapът ce пoĸaчвa, eвpoтo cпaдa"}
{"url": "https://www.faktor.bg/bg/articles/vloomberg-aets-belene-kak-omynictichec-a-peli-va-kove-yadpeno-badeshte", "text": "Ha ĸpaя нa мaлъĸ бългapcĸи гpaд нa южния бpяг нa Дyнaв лeжи eднa cлeдa oт ĸoмyнизмa, ĸъдeтo oтeĸвa exoтo нa eднo oт нaй-злoвeщитe мecтa oт cъвeтcĸaтa epa. Πpaзни aпapтaмeнти ce издигaт cpeд cнeгa ĸaтo зaбpaвeни ĸyтии. Πpoзopцитe ca cчyпeни, фacaдитe ce pyшaт, a плeвeлитe ca зaвзeли гpaдинитe, ĸъдeтo e тpябвaлo дa pacтaт цвeтя. Изглeждa ĸaтo пpизpaчния гpaд ĸpaй Чepнoбил нa 1 200 ĸилoмeтpa нa ceвep, пишe Вlооmbеrg в cвoй мaтepиaл зa Бългapия и гpaд Бeлeнe. Oгpoмнaтa paзлиĸa e, чe тoзи в Бeлeнe в Бългapия ниĸoгa нe e имaл житeли. Cгpaдитe ca издигнaти пpeз 80-тe гoдини oт пpaвитeлcтвoтo, зa дa пoдcлoнят paбoтницитe oт плaниpaнoтo cъopъжeниe. Ho пpoeĸтът бe изocтaвeн, пocлe cъживeн и oтнoвo изocтaвeн пo вpeмe нa пpexoдa нa cтpaнaтa oт изтoчния блoĸ oт ĸoмyнизъм ĸъм ĸaпитaлизъм. Ceгa, в cъpцeтo нa нaй-бeдния ĸpaй нa Eвpoпeйcĸия cъюз, Бългapия плaниpa oтнoвo дa cъживи пpoeĸтa зa ядpeнaтa цeнтpaлa. Изпpaвeнo пpeд дилeмa, ĸoятo e пoзнaтa из ĸoнтинeнтa, пpaвитeлcтвoтo твъpди, чe cтpaнaтa нe мoжe дa ce cпpaви c тъpceнeтo нa eлeĸтpичecтвo пo дpyг нaчин. Kaбинeтът щe cъбepe oфepти oт инвecтитopитe в нaчaлoтo нa cлeдвaщaтa гoдинa зa изгpaждaнeтo нa цeнтpaлa c мoщнocт 2 000 мeгaвaтa и тaвaн нa цeнaтa oт €10 милиapдa. Зeмятa, пpaзнитe aпapтaмeнти, вeчe пoдгoтвeнитe ocнoви и двa нeизпoлзвaни pycĸи peaĸтopa щe бъдaт пpeдлoжeни ĸaтo cтимyл. \"Toзи пpoeĸт cтoи ĸaтo нepaзpeшeн пpoблeм в бългapcĸия eнepгиeн ceĸтop oт мнoгo вpeмe\", ĸaзвa миниcтъpът нa eнepгeтиĸaтa Teмeнyжĸa Πeтĸoвa. \"Ho cитyaциятa ceгa e мнoгo пo-paзличнa\". Kaĸтo c вcичĸи ядpeни пpoeĸти пo cвeтa, и тyĸ имa oпoзиция - и ĸaтo взeмeм пpeдвид иcтopиятa нa Бългapия - мнoжecтвo cĸeптицизъм ĸъм oбeщaниятa нa пpaвитeлcтвoтo, чe тoвa ycилиe нямa дa paзpyши дъpжнaвнaтa xaзнa или дa нaтoвapи дaнъĸoплaтцитe cъc cмeтĸaтa. Πpaвитeлcтвa, cтpoитeли и инвecтитopи из Eвpoпa бягaт oт cĸъпитe пpoeĸти зa aтoмни цeнтpaли и ce oбpъщaт ĸъм възoбнoвяeмитe изтoчници ĸaтo вятъp и cлънцe. Koнceнcycът cpeд гpaждaнитe, aнaлизaтopи и иĸoнoмиcти - дopи и cpeд няĸoи дeпyтaти - e, чe пpoeĸтът нямa дa зapaбoти. A и дopи и тoвa дa ce cлyчи, щe пoмoгнe нa Pycия, ĸoятo ce oпитвa дa yвeличи влияниeтo cи в Бългapия. \"Πълнa ĸaшa e\", ĸaзвa Kpaceн Cтaнчeв, диpeĸтop нa ĸoнcyлтaнтcĸaтa КС2, acoцииpaн пpoфecop в Coфийcĸия yнивepcитeт и oтдaвнaшeн ĸpитиĸ нa пpoeĸтa.Цeнтъpът зa изcлeдвaнe нa дeмoĸpaциятa cмятa, чe нямa нyждa oт нoв eнepгиeн ĸaпaцитeт в cлeдвaщитe пoнe тpи дeceтилeтия, a цeнтpaлaтa щe гeнepиpa зaгyби oт 9 милиapдa лeвa дo 2050 г. \"Ocнoвнaтa пpичинa тaзи цeнтpaлa дa нe бъдe изгpaдeнa e, чe щe e изĸлючитeлнo cĸъпa и нямa дa мoжe дa пpeдлoжи ĸoнĸypeнтнa цeнa\", ĸaзвa Mapтин Bлaдимиp, eнepгиeн aнaлизaтop в цeнтъpa. \"Πo няĸoe вpeмe щe ce пpeвъpнe в изocтaвeн пpoeĸт, в зoмби бeз ниĸaĸвa peaлнa poля в eлeĸтpичecĸaтa cиcтeмa\". Ho Бългapия, нa фoнa нa нaтиcĸa oт EC зa нaмaлявaнe нa eмиcиитe c oбщo 30 пpoцeнтa дo 2030 г., нacтoявa, чe ce нyждae oт втopa ядpeнa цeнтpaлa пoвeчe oт вcяĸoгa. Цeлтa e дa бъдe пoĸpитa нyждaтa oт пoвeчe eлeĸтpoeнepгия, ĸoятo eлeĸтpoмoбилитe и иĸoнoмичecĸият pacтeж щe cъздaдaт.Бългapия пoĸpи цeлитe cи зa възoбнoвяeмa eнepгия зa 2020 oщe пpeди гoдини. Oĸoлo 19 пpoцeнтa oт oбщoтo изпoлзвaнo eлeĸтpичecтвo идвa oт възoбнoвяeми цeнтpaли. B EC тoзи дял e cpeднo 17 пpoцeнтa. Ho дъpжaвaтa вce oщe гopи въглищa в няĸoи oт нaй-мpъcнитe cъopъжeния нa ĸoнтинeнтa, зa дa гeнepиpa oĸoлo 46 пpoцeнтa oт eнepгиятa зa cтpaнaтa. Toзи дял ce пoвишaвa пpeз зимaтa. Eнepгиятa oт вятъpa и cлънцeтo нe e изтoчниĸ, нa ĸoйтo мoжe дa ce paзчитa, ĸaзвa Πeтĸoвa. Πpaвитeлcтвoтo тpябвa дa ocигypи дългocpoчнoтo пpoизвoдcтвo нa eлeĸтpичecтвo и тoвa мoжe дa cтaнe caмo c ядpeнa eнepгия, ĸaзвa тя.Зaд ĸилoмeтpи тeлeнa oгpaдa ĸpaй Бeлeнe ce нaмиpaт шeпa cгpaди и oчyĸaни cĸлaдoвe. B тяx имa ĸyтии, в ĸoитo ce нaмиpa чacт oт нyжнoтo oбopyдвaнe. Имa и cъopъжeниe зa пpeчиcтвaнe нa вoдa, ĸoeтo e гoтoвo дa зapaбoти, ĸaĸтo и зaвoд зa бeтoн. Eдинcтвeнaтa видимa чacт oт ocнoвнитe e paвнa, пoтънaлa ceĸция зeмя, мaлĸo пo-гoлямa oт фyтбoлнo игpищe, oбгpaдeнa oт пoчти 50-мeтpoви ĸpaнoвe, ĸoитo нe ca изпoлзвaни oт 90-тe. Peaĸтopитe, ĸyпeни oт Pocaтoм пpи пocлeдния oпит зa зaпoчвaнe нa пpoeĸтa, имaт мoщнocт oт 1 000 мeгaвaтa - гope-дoлy ĸoлĸoтo и тeзи в Чepнoбил. Te cтoят в пoлeтo, пpeдпaзeни oт пpиpoднитe cтиxии. Bъпpeĸи чe бългapcĸoтo пpaвитeлcтвo твъpди, чe пpoeĸтът нямa дa нaдвиши пъpвoнaчaлнo oпpeдeлeнaтa cтoйнocт, пoвeчeтo aнaлизaтopи пpипoмнят, чe нaдxвъpлянeтo нa плaн cмeтĸaтa e нeщo чecтo cpeщaнo в индycтpиятa. Зapaди тoвa, ĸaĸтo и зapaди изиcĸвaнeтo, чe дъpжaвaтa тpябвa дa e cвoбoднa oт финaнcoвa oтгoвopнocт, бpoят нa инвecтитopитe мoжe дa бъдe oгpaничeн дo pycĸи и aзиaтcи ĸoмпaнии. Сhіnа Nаtіоnаl Nuсlеаr Соrр. и Коrеа Нуdrо & Nuсlеаr Роwеr Со. ca изpaзили интepec. \"Tвъpдe pиcĸoвaнo и твъpдe cĸъпo e зa eднa чacтнa ĸoмпaния дa гo нaпpaви\", ĸaзвa aнaлизaтopът oт Вlооmbеrg Іntеllіgеnсе, ĸoйтo e мeчи нacтpoeн ĸъм нoви пpoeĸти. B Бeлeнe, гpaд cъc 7 266 житeли близo дo гpaницaтa c Pyмъния, ĸмeтът Mилeн Дyлeв нacтoявa пpoeĸтът дa бъдe изгpaдeн. Cлeд ĸaтo пъpвият плaн бe cпpян c пaдaнeтo нa ĸoмyнизмa пpeз 1989, втopият oпит пpeз 2004 г. вoди дo pязъĸ pъcт нa цeнитe нa имoтитe тaм, ĸaзвa тoй. Oт тoгaвa цeнитe нa зeмятa пaдa c eднa тpeтa, cлeд ĸaтo плaнът oтнoвo e cпpян, нo ceгa пaĸ бaвнo въpвят нaгope. Aĸo цeнтpaлaтa зaпoчнe дa бъдe cтpoeнa, иĸoнoмиĸaтa нa гpaдa \"щe ce пoдoбpи знaчитeлнo\", ĸaзвa тoй. Oĸoлo 2 000 paбoтници щe ca нyжни зa изгpaждaнe нa цeнтpaлaтa, a 800 щe нaмepят paбoтa дългocpoчнo в peгиoнa, ĸъдeтo cpeднaтa гoдишнa зaплaтa e oĸoлo $6 000.", "date": "2018.12.14", "title": "Вlооmbеrg \"срина\" проекта AEЦ \"Бeлeнe\": Кoмyниcтичecĸa peлиĸвa ли ще кове ядpeнoто бъдeщe на България ?"}
{"url": "https://www.faktor.bg/bg/articles/petya-avramova-do-2024-g-tryabva-da-imame-tsyala-magistrala-ot-sofiya-do-varna", "text": "Електронните винетки се пускат в продажба в понеделник, като ще може да бъдат закупени и в сайта bgtoll.bg. Могат да бъдат купени и от всички пунктове, в които досега се продават. Това каза пред БТВ министърът на регионалното развитие и благоустройството Петя Аврамова. Електронната винетка е и първият етап от въвеждането на тол системата на 16 август догодина. Дотогава всички товарни автомобили ще използват електронната винетка. Всички закупени винетки със срок и 2019 година ще важат, като има възможност да бъдат конвертирани в електроенен вариант, заяви Аврамова. Тя уточни, че по всички пътища и в областните пътни управления ще бъдат разположени апарати за самотаксуване. По думите й отпуснатите на последното правителствено заседание над 1,3 млрд. лева за строителството на магистрала \"Хемус\" са много хубава новина за всички, които ползват републиканската пътна мрежа и по-конкретно за Северна България. До Велико Търново магистралата ще бъде гарантирана с тези средства. Остават около 90 километра до Варна, които трябва да се осигурят през следващите години. До 2024 година трябва да имаме цялостна магистрала от София до Варна, посочи регионалният министър. Петя Аврамова коментира и протеста на строителите, като заяви, че е категорично против да се поставят под един знаменател всички в който и да е бранш, и да бъдат заклеймявани като хорта, които не работят качествено. Напротив, има много компании, които работят добре, а и самата строителна камара има вътрешна саморегулация и се изчистват тези, които не работят добре, добави тя. Проверка на качеството винаги може да бъде поискана, ние сме задължени да даваме отчет на хората какво се строи. Против съм обаче да се правят изводи и квалификации преди такава проверка да бъде направена, каза още Петя Аврамова.", "date": "2018.12.14", "title": "Петя Аврамова: До 2024 г. трябва да имаме цяла магистрала от София до Варна"}
{"url": "https://www.faktor.bg/bg/articles/lukashenko-obvini-rusiya-che-iska-da-si-prisvoi-belarus", "text": "Президентът на Беларус Александър Лукашенко заподозря Русия в опит да \"погълне\" страната му и да я включи в своите територии. Той направи изявление на пресконференция пред руски журналисти в Минск, предаде Интерфакс. Според Лукашенко, идеята за присъединяването на Беларус към Руската федерация се прави под прикритието на \"дълбока интеграция\". \"Хора от шест наши региона вече са готови да станат част от държавата на Владимир Путин\", предупреди белоруският президент. Лукашенко припомни, че до 2025 г. страната му ще загуби близо 11 млрд. долара от скъпите руски горива. Той се надява именно това да да спре процеса на \"интеграция\" и на пропаганда, който тече в Беларус. Той беше категоричен, че Русия няма да успее да пречупи духа на народа му и той няма да стане заложник като този в Украйна.", "date": "2018.12.14", "title": "Лукашенко разкри как Путин се готви да превземе Беларус"}
{"url": "https://www.faktor.bg/bg/articles/mladezhi-ot-abv-pred-amerikanskoto-posolstvo-svobodata-e-robstvo-nevezhestvoto-e-sila", "text": "Десетки младежи от АБВ се събраха пред американското посолство на акция в защита на енергийните интереси на България, предаде Агенция \"Фокус\". Те носят плакати, на които пише: \"Свободата е робство, невежеството е сила\". Надписи, които чудесно илюстрират начина на мислене в пропутинската партия. Да ги попиташ, защо не протестират пред руското посолство срещу потъпкваните дивашки от Москва наши национални интереси, надали ще могат да отговорят смислено.  Символично т-нар. младежите са поставили тръбите на \"Турски поток\", \"Южен поток\" и \"Син поток\". На събитието присъстват зам.-председателят на АБВ Любомира Ганчева и председателят на АБВ - Младежи Пламена Заячка.  В района е засилено полицейското присъствие. Част от демонстрацията предвижда и връчването на писмо на Н. Пр. Ерик Рубин или представител на дипломатическата мисия на Съединените американски щати в България, което е адресирано до американската администрация.", "date": "2018.12.14", "title": "Младежи от АБВ  пред американското посолство: Свободата е робство, невежеството е сила"}
{"url": "https://www.faktor.bg/bg/articles/zabraviha-choveshko-sartse-v-samolet", "text": "Пътнически самолет беше принуден да се върне обратно, след като е излетял, заради забравено човешко сърце на борда. Куриозният случай е от неделя, предадоха световните агенции. От компанията „Саутуест еърлайнс” обясниха, че органът е трябвало да бъде транспортиран от Калифорния до Сиатъл, където да бъде възстановена клапата и сърцето да бъде пригодно за бъдещи нужди. Планът обаче не бил изпълнен, а липсата на сърцето била установена чак след като самолетът вече бил на половината от пътя до Далас, предаде Би Би Си. Самото сърце не било предвидено за конкретен пациент. Пътуващите в самолета били шокирани, когато капитанът им съобщил за особения товар и защо се налага машината да обърне курса. По-любопитните използвали телефоните си, за да се информират колко дълго едно сърце може да бъде съхранявано, преди да бъде трансплантирано. Според експерти допустимото време е между четири и шест часа. Самолетът е бил във въздуха поне три часа. Доктор, който е бил сред пътниците на борда, определи инцидента пред местното издание „Саитъл таймс” като „ужасяваща история на гнусно нехайство”. След като било доставено в Сиатъл, сърцето е било откарано в центъра за съхранение на тъкани в нужния срок, уверяват от специализираното заведение.", "date": "2018.12.14", "title": "Куриоз: Забравиха човешко сърце в самолет"}
{"url": "https://www.faktor.bg/bg/articles/prieha-v-bolnitsa-dmitri-ivanov-s-insult", "text": "Журналистът Димитри Иванов е бил приет в столичната болница \"Св. Наум\" с инсулт. От здравното заведение съобщиха, че той вече се възстановява. Той е роден на 1 януари 1932 г. в Асеновград. Дълги години работи в БТА. След това представя новините в предаването на БНТ „Всяка неделя“. Сред водещите на седмичното обзорно политическо предаване „Панорама“. След 1989 г., заедно с Тома Томов води седмичното предаване „Наблюдател“. Прави много интервюта със световноизвестни политици, писатели и журналисти. През 2002 г. получава орден „Стара планина“ за „изключителни  заслуги в областта на журналистиката и по повод 70 години от рождението“. В края на 2004 г. получава наградата „Черноризец Храбър“ за цялостно творчество. През юни 2008 г. на фестивала Mediamix'08 в Албена получава награда за цялостен принос в медиите.", "date": "2018.12.14", "title": "Приеха в болница Димитри Иванов с инсулт"}
{"url": "https://www.faktor.bg/bg/articles/sporat-koy-hodi-na-rabota-izmesti-izslushvaneto-na-kandidatite-za-srs-byuroto", "text": "В спор \"кой ходи на работа\" се превърна изслушването на кандидатите за състава на СРС, чийто мандат изтича на 19 декември. Очаква се през следващата седмица да бъде гласуван новият състав на бюрото. Парламентарната комисия за контрол над службите за сигурност и прилагането на СРС изслуша шестима кандидати. От тях четирима и сега се числят в състава й. Трябва да бъдат избрани общо петима членове. ГЕРБ, БСП и Обединените патриоти номинираха досегашните си членове - управляващата партия издигна Огнян Атанасов, социалистите - досегашния шеф на бюрото Бойко Рашков, патриотите - Огнян Стоичков. Нови кандидатури представиха само ДПС и Воля, съответно - Илко Желязков и Пламен Колев. В своите минути за представяне на кандидатурата си Рашков го удари на хвалби и обвинения как останалите от бюрото не ходят на работа. Скандалът за работните часове избухна, когато бе огласено писмото на соцдепутата Славчо Велков до Рашков, в което поискал информация за всеки от номинираните. В отговора си обаче шефът на бюрото за СРС акцентирал на това, че масово не ходят на работа, като бяха хвърлени числа от порядъка на 300-400 часа самоотлъчка. Това взриви атмосферата, обвинените отрекоха възмутени, а кандидатът на ОП Огнян Стоичков обвини Рашков, че той също не ходи на работа. И той, и кандидатът на ГЕРБ Огнян Атанасов описаха липсата на добра работна атмосфера и екипност в бюрото за контрол на СРС-та. А идеите на номинираните за това какво смятат да подобрят в работата на бюрото останаха на заден план. Все пак кандидатът на ДПС лансира намерението си, ако бъде избран, да работи за създаването на електронен регистър в самото бюро за СРС. Лидерът на ПГ на ГЕРБ Цветан Цветанов обвини БСП, като заключи, че \"някои политически формации се опитват да ползват бюрото за решаване на вътрешнопартийните си противоречия\". И той потвърди липсата на комуникация, този път между парламента и бюрото, което е констатирал през последната година. Цветанов попита Бойко Рашков, след като е имало проблеми в бюрото, защо нито веднъж не е запознал депутатите от ресорната комисия с тях. Рашков пък се оправда, че това не влизало в правомощията на депутатите.", "date": "2018.12.14", "title": "Спорът \"кой ходи на работа\" измести изслушването на кандидатите за СРС-бюрото"}
{"url": "https://www.faktor.bg/bg/articles/smeshno-tragichnoto-litse-na-abv-pishat-na-tramp", "text": ". Пряката доставка на руски газ е икономически интерес не само за България, а за цяла Европа. Това каза за Агенция „Фокус“ заместник-председателят на АБВ Любомира Ганчева след връчване на писмо в американското посолство \"в защита на енергийните интереси на България\", адресирано до президента на САЩ Доналд Тръмп. По-смешно събитие скоро не е имало, но то всъщност е тъжно, даже трагично. Обидно е, че в България и днес има подобни хора. „Ние се обявихме срещу двойните стандарти още преди месец в Брюксел. Считаме, че предложението да има директна доставка на руска газ през България е продължение за това“, каза Ганчева. Тя припомни думите на канцлера на Германия Ангела Меркел , че „Северен поток“ е икономика, а „Южен поток“ е зависимост. От АБВ изразиха надежда за среща с представители на посолството на САЩ в България, на която да дискутират тези въпроси.", "date": "2018.12.14", "title": "Смешно-трагичното лице на АБВ, пишат на  Доналд Тръмп в защита на доставките на руски газ"}
{"url": "https://www.faktor.bg/bg/articles/stoycho-stoychev-radev-opitva-da-podrazhava-na-tramp-iska-da-se-zadarzhi-v-politikata-pod-druga-forma", "text": "„Не е работа на Румен Радев да се занимава с изборния закон. Дори любимата му Русия призна, че досега у нас изборите са легитимни. Държавният глава копира модела на Доналд Тръмп, който вдига си рейтинга си с популизъм“. Това заяви пред Нова ТВ социологът Стойчо Стойчев.  „Скандалите, които предизвиква Румен Радев, крият много опасен заряд. Президентът иска да покаже, че е на страната на народа срещу лошите политици, а самият той все едно е паднал от друг свят. С поведението си показва ясна заявка, че иска да участва активно в политическия парламентарен живот“, каза още Стойчев. Той коментира темата за социологическите проучвания, които винаги отписват „Атака“. Според него обаче много от електората на Волен Сидеров не обичат да отговарят на социолозите за кого ще гласуват.  „Въпреки че доверието към ГЕРБ спада, опозицията от БСП не успява да убеди повече избиратели. „Визия за България“ беше представена като неясен проект“, коментира Иво Инджов. Според него, социолозите трябва да вземат пример от САЩ и да правят изследванията си и на база на това, какви са социалните настроения в интернет. Той допълни, че съветниците на Радев трябва да се съсредоточат не върху машинното гласуване, а над мъртвите души в избирателните списъци.", "date": "2018.12.14", "title": "Стойчо Стойчев: Не е работа на Радев да се меси в изборите, дори любимата му Русия ги признава за честни"}
{"url": "https://www.faktor.bg/bg/articles/novini/svyat/ekaterina-zaharieva-kam-salivan-nadyavvam-se-na-otpadane-na-vizite-za-sasht", "text": "Изразявам надежда, че България в скоро време ще бъде третирана като другите държави от ЕС и ще се стигне до отпадане на визите. Това каза в Министерски съвет вицепремиерът и министър на външните работи Екатерина Захариева след среща със заместник-държавния секретар на САЩ Джон Съливан, който е на двудневно работно посещение в България, предадеа Агенция „Фокус“. „Благодаря за доброто сътрудничество. Надявам се да увеличим знанията на българите за условията за отпускане на визи, за да намалим отказите“, посочи тя. „Повдигнах въпроса колко важно за българите в САЩ е започването на преговорите за подписване на стопанската спогодба“, обясни Екатерина Захариева. „Обсъдихме въпроси от общ за страните интерес, като евро перспектива за Западните Балкани. Имаме една и съща позиция по отношение на подкрепата на страните в процеса по членство в ЕС и НАТО“, каза още външният министър.", "date": "2018.12.14", "title": "Екатерина Захариева към Съливан: Надяввам се на  отпадане на визите за САЩ"}
{"url": "https://www.faktor.bg/bg/articles/sarbiya-iskame-izvanredno-zasedanie-na-saveta-za-sigurnost-na-oon", "text": "Сърбия ще поиска провеждането на извънредно заседание на Съвета за сигурност на ООН заради решението на Прищина за трансформиране на Косовските сили за сигурност (КСС) в армия, „най-лошото“ нарушение на Резолюция 1244. Това заяви министърът на външните работи на западната ни съседка Ивица Дачич, съобщава белградската електронна медия Espreso.rs. „Това е най-директна заплаха за мира и стабилността в региона, и за сигурността на сръбския народ, живеещ в Косово и Метохия“, привежда медията думите на Дачич, без да допълва с друга информация по темата.", "date": "2018.12.14", "title": "Сърбия: Искаме извънредно заседание на Съвета за сигурност на ООН"}
{"url": "https://www.faktor.bg/bg/articles/rumen-radev-dade-byudzheta-na-konstitutsionniya-sad", "text": "За да не забави действието на бюджетния закон от началото на 2019 г., президентът обнародва Закона за държавния бюджет на Република България, въпреки несъгласието с някои положения в него. Държавният глава сезира Конституционния съд за разпоредби, които засягат основни права на гражданите. Конституционното им признание изисква от законодателя да зачита техните проявления и да не отстъпва от съществуващите им гаранции. Според държавния глава това задължение не е изпълнено с разпоредбите на чл. 96 и § 14, т. 1, 2, 3, б. „а“ и § 15 от Закона за държавния бюджет на Република България за 2019 г. Приетите с тях правила са отстъпление от принципите на социалната и правовата държава, създават неравенство пред закона и прилагането им ще доведе до противоконституционни последици. Това съобщиха от президентския прессекретариат. Според президента непостъпването на средства от концесията на Летище София във Фонда за гарантиране устойчивост на държавната пенсионна система е конституционно неприемливо. Правото на пенсионно осигуряване би останало просто една декларация, ако държавата не създава гаранции за неговото упражняване. Неразривната връзка между това право и задълженията на държавата изисква да се отчитат съществуващите реалности, поставящи в риск пенсионната система - неблагоприятното съотношение между работещите и пенсионерите, застаряването на населението, ниските доходи. Социалната държава трябва да приема закони, които да стабилизират тази система. Ограничаването на приходоизточниците на Фонда поставя под съмнение дългосрочното изпълнение на неговото предназначение – да гарантира стабилността на пенсионната система. Така законодателят се отклонява недопустимо от принципа на социалната държава и застрашава упражняването на едно конституционно гарантираното право на гражданите. В искането се оспорва и въвеждането на упражненото право на пенсия като несъвместимост със заемане на длъжност за държавен служител. Реализирането на едно конституционно право, което не влияе негативно върху безпристрастното и законосъобразно изпълнение на държавната служба в обществен интерес, не може да направи едно лице негодно да е държавен служител. Приетата уредба създава неравно третиране в зависимост от основанието за пенсиониране и засяга придобити права, в нарушение на принципите за равенство пред закона и правовата държава. Това законодателно решение не позволява да се отчетат потребностите в различните администрации. Създава се опасност за изпълнението на публични функции, за които след задължителните според закона уволнения може да не се намерят професионално подготвени кандидати.", "date": "2018.12.14", "title": "Румен Радев атакува бюджета пред Конституционния съд"}
{"url": "https://www.faktor.bg/bg/articles/poskapvat-lift-kartite-za-zimniya-sezon-v-bansko", "text": "Цените на лифт-картите в ски зона Банско ще бъдат по високи през зимния сезон, който се открива утре, 15 декември. Това обявиха от дружеството-концесионер, като  посочиха, че основната причина е повишената цена на електроенергията. Дневната карта за ползване на ски съоръженията, която досега беше 58 лева, е с нова цена от 65 лева, като увеличението е 12%. Абонамент за целия сезон  струва 1500 лева. Тъй като работим с много гориво и електроенергия, обясни директорът по маркетинг Иван Обрейков. Има обаче намаления за семейните пакети и 20 дневните карти, каза той, като допълни, че се разширява обхватът на  символичната цена от един лев, която досега беше само за децата до 7 годишна възраст. „За пенсионери над 75 години също е 1 лев, за пенсионери под 75 са на цената на детската карта. Също така, за хора в неравностойно положение цената за кабинката е 1 лев, ако са заедно с придружител – също 1 лев“, каза Обрейков. Другата новост  тази година е свързана с  опазването на планината от пластмасови  отпадъци. „Всичко минава в стъкло. Хартиени чинии и чаши с дървени лъжички и вилички, сламки от бамбук, само и само да спрем замърсяването“, добави директорът по маркетинг на дружеството концесионер. Откриването на сезона  ще бъде на Бъндеришка поляна с традиционното състезание „ Влез в отбора на шампионите“, които тази година са Марк Жирардели и  Патрик  Ортлиб.", "date": "2018.12.14", "title": "Поскъпват лифт-картите за зимния сезон в Банско, който се открива утре"}
{"url": "https://www.faktor.bg/bg/articles/trima-retsidivisti-otvlyakoha-mazh-pred-doma-mu-v-sofiya", "text": "На 12 декември жител на столицата потърсил помощ в полицията, след като бил ограбен  и отвлечен, съобщиха от пресцентъра на МВР. Потърпевшият разказал, че  около 19.30 часа, докато паркирал личния си автомобил \"БМВ\" пред жилището си, бил нападнат от трима непознати. Заплашили го с пистолет, привели го в безпомощно състояние, завързали го, отнели мъжката му чанта с пари, документи, часовник, ключове от дома му и други вещи. Качили го в техния автомобил, паркиран наблизо. Докато един от нападателите го пазел, другите двама влезли в жилището му с отнетите ключове, откъдето отмъкнали куфар, часовници и пари. Върнали се на паркинга и един от мъжете потеглил с колата на пострадалия в неизвестна посока. Вторият се качил при тях с \"пазача му\" и също потеглил. Малко по-късно нападателите изоставили жертвата си на пътя при с. Казичене. Случайно преминаващ с автомобил мъж го видял и се е отзовал на молбата му да потърсят полиция. Светкавично стартирали оперативно-издирвателни и процесуално-следствени действия от екипи на СДВР. В рамките на разследването били установени и задържани извършителите на престъплението - трима мъже на 27, 38 и 45 години, криминално проявени и осъждани. Установено е, че двама от тях живеели на територията на столицата без адресна регистрация. След доклад на събраните материали в Софийска градска прокуратура тримата са привлечени като обвиняеми за престъпления по чл. 199 и 142 от НК. Наложени са им мерки за неотклонение \"задържане под стража\" за срок до 72 часа.", "date": "2018.12.14", "title": "Трима рецидивисти отвлякоха мъж пред дома му в София"}
{"url": "https://www.faktor.bg/bg/articles/tsveta-karayancheva-shte-vrachi-nagradite-arheolog-na-godinata-i-student-na-godinata", "text": "Председателят на Народното събрание Цвета Караянчева ще връчи голямата награда в категорията \"Археолог на годината\" на церемонията по присъждане на Годишните награди \"Чудесата на България\". Това съобщи пресцентърът на парламента. Церемонията ще е на 17 декември в 12.00 часа, в Малката базилика в Пловдив. Председателят на Народното събрание ще връчи и наградата \"Студент на годината\". Официалната церемония, на която ще бъдат обявени носителите на Националния приз \"Студент на годината\" на Националното представителство на студентските съвети, ще е на 17 декември от 19.00 часа в зала 3 на Националния дворец на културата, съобщи пресцентърът на парламента. На церемонията студенти ще бъдат удостоени с националния приз в 15 категории, като един от тях ще получи и голямата награда \"Студент на годината\". Ще бъдат отличени също докторант на годината, както и студент с българско гражданство, обучаващ се извън пределите на страната.", "date": "2018.12.14", "title": "Цвета Караянчева ще връчи наградите \"Археолог на годината\" и \"Студент на годината\""}
{"url": "https://www.faktor.bg/bg/articles/shefat-na-kat-kazanlak-se-zastrelyal-v-slepoochieto", "text": "Началникът на КАТ в Казанлък Тодор Николов не е бил убит, а сам е сложил край на живота си. \"Става въпрос за самоубийство с един изстрел в слепоочието със служебния пистолет\". Това каза пред журналисти окръжният прокурор Дичо Атанасов.  Припомняме ви, че по-рано днес близо до Бузовград Николов беше намерен прострелян в автомобила си. Той беше в неизвестност близо 50 часа. Полицейският шеф изчезна заедно със служебното си оръжие и личния си автомобил. Изоставени ключове са били първата следа, по която се е разбрало, че нещо странно се е случило с шефа на КАТ-Казанлък.", "date": "2018.12.14", "title": "Прокуратурата: Шефът на КАТ-Казанлък не е убит, сам е сложил край на живота си"}
{"url": "https://www.faktor.bg/bg/articles/vapreki-slozhnite-meteorologichni-usloviya-spartan-izvarshi-uspeshen-donorski-polet-do-varna", "text": "Тази сутрин самолет C-27J „Spartan“ от транспортна авиогрупа Враждебна на Военновъздушните сили излетя за летище Варна в изпълнение на специална задача – донорска ситуация за органна трансплантация в УМБАЛ „Света Марина“ – Варна. На борда на самолета се намираха два медицински екипа от Военномедицинска академия и УМБАЛ „Александровска“, съобщиха от пресцентъра на военното министерство. В 15:19 часа днес, 14 декември, самолетът кацна обратно на летище Враждебна. Задачата беше изпълнена успешно, независимо от сложните метеорологични условия. Командир на екипажа е капитан Николай Георгиев, помощник-командир - капитан Калина Денева и борден инженер капитан Огнян Лидански.", "date": "2018.12.14", "title": "Въпреки  сложните метеорологични условия \"Спартан\" извърши успешен донорски полет до Варна"}
{"url": "https://www.faktor.bg/bg/articles/shefat-na-kat-v-kazanlak-se-e-samoubil", "text": "Отстранен е възникналият технически проблем в системата на \"Пътна полиция\". Това съобщиха от пресцентъра на МВР. Техническият проблем в информационната система на МВР възникна вследствие на неколкократно прекъсване на електрическото захранване. Това засегна част от услугите, предоставяни от столичния КАТ и от колегите им в страната. Проблемът бе отстранен от експертите.", "date": "2018.12.14", "title": "Системата на \"Пътна полиция\" отново работи"}
{"url": "https://www.faktor.bg/bg/articles/pachki-s-pari-i-revolver-otkriti-na-30-m-ot-tyaloto-na-nachalnika-na-kat-kazanlak", "text": "\"На около 30-40 метра от простреляното тяло на началника на КАТ-Казанлък Тодор Николов са открити 4-5 пачки с банкноти на български левове с различен номинал между 100 и 20 лева, както и револвер в кожен кобур, най-вероятно незаконен и кутийки с боеприпаси за него. Това съобщи току-що на брифинг в Казанлъшкото село Бузовград окръжният прокурор на Стара Загора Дичо Атанасов.  Той потвърди, че около 13 часа при обход на полицаите за охрана на обществения ред в Казанлък край стената на язовир \"Копринка\" в гориста местност е открито тялото на издирвания от сряда Тодор Николов. Той бил в личния си автомобил, прострелян в дясното слепоочие с един куршум. В ръката си все още стискал служебния си пистолет \"Макаров\", поради което основната версия на разследващите е самоубийство. Според директора на ОД на МВР в Стара Загора старши комисар Георги Хаджиев смъртта е настъпила около 38 часа преди тялото да бъде открито, тоест малко след като катаджията е бил обявен за издирване в сряда. Разследващите тепърва ще преброят колко лева са откритите пари, но най-вероятно те са по-малко от 10 хил. лева и ще установяват дали има връзка между тях и мъртвия. На този етап не се изключва и вероятността парите да са във връзка с някаква корупционна практика в КАТ-Казанлък, макар че до момента не са подавани сигнали за подобни нарушения.", "date": "2018.12.14", "title": "Пачки с левове и револвер открити на 30 м от тялото на началника на КАТ-Казанлък"}
{"url": "https://www.faktor.bg/bg/articles/rektorat-na-su-problemat-s-bolnitsa-lozenets-se-reshi-s-dumite-na-borisov", "text": "Днес проблемът се реши с думите на премиера, каза пред БНТ ректорът на Софийския университет \"Св. Климент Охридски\" проф. Анастас Герджиков по повод казуса с проекта за превръщането на бившата правителствена болница \"Лозенец\" в детска. Днес премиерът Борисов заяви, че управляващите ще променят решението си и болницата ще остане университетска. \"Вече му благодарих за разбирането и за това мъдро решение. Съгласен съм с него, че не бива да наричаме която и да е болница правителствена, защото контингентът на болниците е много по-обширен\", заяви още проф. Герджиков. \"Важното е, че казва, че университетската болница няма да се закрива и че остава университетска\", добави той. Според ректора на Алма матер едно такова решение е трябвало да се обмисли добре. \"Вчерашният дебат в здравната комисия беше полезен. Този дебат трябваше да се проведе, преди да бъде взето каквото и да е решение\", посочи проф. Герджиков. \"Не искахме да се закрива една болница, която работи добре и която е учебно-клиничната база на Софийския университет. Ако 17 от 18-те отделения бяха пратени на други места, преподавателите щяха да се пръснат, някои от тях и в чужбина, и нямаше как да преподават при нас\", обясни той и уточни, че на академичен съвет, който трябва да се проведе в сряда, ще предложи да бъде оттеглена готовността за стачни действия.", "date": "2018.12.14", "title": "Ректорът на СУ: Проблемът с болница \"Лозенец\" се реши с думите на премиера"}
{"url": "https://www.faktor.bg/bg/articles/otkriha-zhiv-i-zdrav-mladezha-koyto-bedstvashe-v-pirin", "text": "Ентусиастът Цветан Найденов, когото спасители издирваха в Пирин, е жив и здрав. Той е намерен около село Ощава от спасители от Сандански, които тръгнаха след подадения сигнал. Издирването продължи около 2 часа. Идеята на младежа е била да измине 20-километров маршрут без храна и вода, като по пътя демонстрира и заснема техники за оцеляване. На финала трябвало да занесе дрехи в защитено жилище в Банско.", "date": "2018.12.14", "title": "Откриха жив и здрав туриста-експериментатор, който бедстваше в Пирин"}
{"url": "https://www.faktor.bg/bg/articles/obshtestvo/uchilishte-s-radikalni-merki-sreshtu-roditeli-kalpazani-ne-vzemete-li-detsata-si-navreme-tarsete-gi-politsiyata", "text": "Преподаватели и възпитатели от столичното 39-то СУ \"Петър Динеков\" обявиха война на родителите, които редовно закъсняват и не си прибират децата. Служителите са длъжни да стоят до час и половина след работното си време, за да гледат учениците.  От училището написаха заплашителна бележка, че който не си прибере детето до 18:00 часа, ще трябва да си го търси в 7-мо РПУ. \"Работим до 17:30 часа, но сме дали реверанс до 18:00 часа на родителите. Редовно обаче има около 40-50 деца, които остават и ние трябва да чакаме майки, бащи, дядовци и баби. Случвало се е да идват и в 19:00 часа. Естествено, че не сме водили ученици в полицията, но след като залепихме бележката с предупреждението, всички родители идват редовно да си прибират децата\", обясни директорката на училището пред БНТ. Тя обърна внимание на проблема, че в крайна сметка децата са поставени 11 часа в учебна среда и помоли родителите да контактуват малко повече с тях.", "date": "2018.12.14", "title": "Столично училище с нов правилник: Не взимаш навреме детето, търсиш го в полицията"}
{"url": "https://www.faktor.bg/bg/articles/politika/hlyab-i-pasti/protesti-i-terorizam-predi-koleda-ili-kak-korumpirani-patrioti-stavat-revnostni-voini-na-hristiyanstvoto", "text": "Тромавите и закъснели реформи, тероризмът по Коледа и икономическата несигурност са проблеми от един порядък, които затормозяват  живота на европееца днес. Липсата на адекватни решения става все по-очевидна. Радикализирането по линия на национализма е възможно най-грешният отговор. Ако допуснем краен радикализъм, популизъм и национализъм да са реакциите на проблемите в Европа, тогава ще влезем в опасната спирала на тежки обществени конфликти, които ще способстват за появата на нови диктатури. Ако сега европейските общества не бъдат успокоени, то всички сме обречени да преживеем нови междунационални и граждански катаклизми на Стария континент. От тероризма през сепаратизма и национализма до антиелитарните бунтове - революциите в Европа са факт.  Несигурността, която изпитва европеецът, е колкото социално-икономическа, толкова и свързана със сигурността. Чувството за незащитеност и тревога от непредсказуемото бъдеще в личен и обществен план стресира обществата в целия континент.  Индикациите за новия обществен страх бяха ясно дадени, но урокът не беше разбран от елитите. Брекзит беше забравен като причина и се превърна в бюрократизиран процес. Европейските чиновници и националните правителства заровиха главите си в официалните договорености по юридическото и икономическо оттегляне на Великобритания.   Политическите клишета трансформират проблема, но не го решават. А това доброволно оттегляне на най-смелото и най-демократичното общество от ЕС, вместо да се анализира като обществен феномен и ново социално очакване към властта, вече се дава за едва ли не позитивен пример от популистите.  И ако Островът(Великобритания), с консерватизма на своята вековна традиция, мина през безболезнената форма на референдума, то френската традиция на революции, контрареволюции и режими започва сега.  И за разлика от Обединеното кралство, континентална Европа явно ще развие много по-конфликтни форми на протест. Грешките на Европа са експлоатирани за целите на политиката на Кремъл. Днешните герои на бунтовете, социално слабите и голяма част от младите терористи, са отгледани в Европа. Те не са плод на либералните ценности, както се опитват да ни внушават антиевропейските и проруски  философии на режима в Кремъл. Напротив, настоящите проблеми на западната цивилизация са следствие от  нарушения в  пазара и пренебрегването на човешките права и свободи в ценностен план. Следствие са от размиването на основната либерална ценност – свободният човек и смазването й от институционалната власт на свръхмощни администрации и пренебрежителното отношение на професионално изградените елити.  Пренебрегването на човека като основна ценност, съпътствано от обратната на либерализма, десетилетна културна и социална сегрегация на младежи в полугетата на европейските градове, съчетани с ударите на скорошната финансова криза, бюрократизирането на европейските институции и страха от реформи в националните политики родиха днешните проблеми.   Младите бедни и озлобени деца са отгледани в Европа. Така че, опитът на новите национал-консервативни популисти - националисти да представят конфликтите като сблъсък на религии или цивилизации е лъжовен и обслужва само ескалацията на напрежението. Отчитането на реалността, като резултат от загубата на европейските ценности, е критичният поглед, който единствен може да роди новите решения. Днес, след поредния атентат в Страсбург, трябва да признаем, че в европейските затвори и гета някой се е занимавал с лошите момчета на Европа, някой се е грижил за тях и е намирал „решение“ за тежката им социална съдба. Трябва също да признаем, че липсата на самочувствие за социална реализация на младите е подхранвано от разрушителен национализъм, удобен за целта на Путин да разбие ЕС. Страховете от тероризъм, бежанци, обедняване и обезсмисляне на ценностите ни са експлоатирани перфектно за политическите кариери на националистите и новите проруски „консерватори“ и в България. Най-парадоксалният пример е как корумпирани патриоти сега стават ревностни воини на Християнството. Необходимите добри политици днес трябва да са със силна социална чувствителност, защото е нарушено усещането за справедливост и ценности в обществото. И няма нужда да се отказват от най-висшите ценности, а просто битката за тях трябва да бъде спечелена отново.  Днес в Европа не трябва да се срамуваме да издигаме свободата в култ, а трябва да се борим за нея. Тя е най-силното оръжие.", "date": "2018.12.14", "title": "Протести и тероризъм преди Коледа или как корумпирани патриоти стават ревностни воини на християнството"}
{"url": "https://www.faktor.bg/bg/articles/novini/svyat/skanadl-v-bryuksel-tereza-mey-se-skara-s-zhan-klod-yunker", "text": "Премиерът на Великобритания Тереза Мей гневно се опълчи на председателя на Европейската комисия Жан-Клод Юнкер. Няколко часа по-рано Юнкер обвини министър-председателя, че е представил \"мъгляви и неясни\" искания, информират британски медии.  Британски дипломати също са изключително недоволни от поведението на Юнкер. Според тях е било некоректно и несправедливо. Пред вестник \"Ивнинг стандарт\" източници разкриха подробности на едно предложение на Мей за установяване на 12-месечeн \"съвместен тълкувателен инструмент\", който те вярват ще носи \"правна тежест\". Тази сутрин очевидно ядосана Мей се опълчи на Юнкер преди началото на втория ден на срещата на върха на ЕС в Брюксел. Въпреки че на разпространените видеоматериали няма аудио, се вижда напрегнатият диалог между Мей и председателя на Европейската комисия. Коментатори отбелязват, че никога не са виждали толкова нажежена обстановка при комуникация между лидери. Докато другите лидери са седнали на местата си, Мей говори на Юнкер, а той я държи за десния лакът и вдига другата си ръка като опит да я успокои преди холандският премиер Марк Рюте да ги прекъсне. Вчера вечерта Юнкер заяви на пресконференция, че исканията на Мей са \"мъгляви\" и \"неясни\". Дипломати разкриха, че други лидери по подобен начин са се оплакали пред британския лидер по време на разговорите. Според евродипломати Мей е поискала правно обвързващи поправки в споразумението за Брекзит. Но 27-те евролидери отказаха промени в сделката.", "date": "2018.12.14", "title": "Сканадал в Брюксел: Тереза Мей се скара с Жан-Клод Юнкер"}
{"url": "https://www.faktor.bg/bg/articles/v-atina-stava-napecheno-ministar-plashi-s-ostavka-veshtae-troyni-izbori-prez-may-ili-iznenada", "text": "Истинска политическа буря предизвика в Атина изявлението на гръцкия министър на отбраната Панос Каменос в четвтъртък, когато той обяви, че ще подаде оставка, щом Преспанският договор мине през македонския парламент, пише електронното издание на вестник Iefimerida, като посочва, че вестта е предизвикала уплаха дори в Брюксел.  Малко по-късно, следобед, лидерът на младшия коалиционен партньор в гръцкото правителство – „Независимите гърци“ (АНЕЛ), уточни, че всъщност ще подаде оставка, когато договора за името стигне до гръцкия парламент.  От канцеларията на премиера Алексис Ципрас, в коментара си за случилото се, обясниха, че техния партньор във властта е объркан и затова прави такива невротични движения, отбелязва изданието и коментира, че кръгът около премиера никак не изглежда очарован от дестабилизацията, причинена от обявлението на Каменос, че ще се оттегли от управляващото мнозинство и връщането на тази тема начело в дневния ред в гръцкото общество.  „Постоянните изявления, уволняването на Терънс Чик от телевизията и спорът, който избухна с ябълката на раздора Елена Кунтура (министър на турзизма в правителството на Ципрас, депутат на АНЕЛ, а по-рано на „Нова Демокрация“. Преди да влезе в политиката е международен модел, директор на женско списание и лекоатлет – бел. „Фокус“) допълват картината на разпадане на правителството, като това се случва в момент, когато министър-председателят се опитва да обърне ситуацията в Северна Гърция в полза на СИРИЗА (там „Коалицията на радикалната левица търпи най-големи загуби заради името „Северна Македония“ – бел. „Фокус“), пише Iefimerida.  Вестникът обаче отбелязва, че Ципрас не желае да отстъпи и „да смеси виното си с вода“, тъй като обявената от него цел е да прокара Преспанския договор през гръцкия парламент през март.  Реконструкция и правителство на малцинството, ако Каменос подаде оставка  В случай, че военният министър излезе от правителството, това ще означава фактически създаване на правителство на малцинството. То ще е действащо до октомври, посоча изданието, като отбелязва, че това ще е трудно, въпреки заявката на премиера, че иска да изпълни целия си конституционен мандат, или до май, когато ще се състоят тройни избори (за парламент, европейски парламент и местни).  Алексис Ципрас вече се е подготвил да проведе необходимите промени в състава на правителството и евентуалните заместници на министрите на АНЕЛ и е ясно, че „Независимите гърци“, ако са назначени избори, могат да подкрепят икономически инициативи в парламента, пише Iefimerida.  Вестникът отбелязва, че винаги остава възможен и третият вариант за изненадващи избори по-рано, като опозиционните партии имат големи надежди това да се случи именно през март, когато трябва да се гласува ратификацията на Преспанския договор в Атина.  (Източник: \"Фокус\")", "date": "2018.12.14", "title": "В Атина става напечено - министър плаши с оставка, вещае тройни избори през май или изненада"}
{"url": "https://www.faktor.bg/bg/articles/parva-simeonov", "text": "Вотът в България става все по-технологизиран, прагматичен и на моменти циничен. Това каза в интервю за „Фокус“, политологът Първан Симеонов, изпълнителен директор на „Галъп интернешънъл“.  Той добави, че въпреки това в изборите в България няма чак такива машинации, които да могат да предопределят победителят или да го променят. Първан Симеонов добави, че според изследвания на „Галъп“ преди няколко години на изборният ден 1/10 от избирателите са признали, че гласът им е зависим. Всичко това води до извода, че институциите в България трябва да се фокусират върху решението на този проблем, а промените в изборния процес трябва да се случват плавно и обмислено.  „Българската изборна процедура като цяло не е толкова лоша. Тя трябва да се подобрява с малки стъпки и вчера бяха отбелязани няколко такива. Идеята за видеонаблюдение генерално изглежда смислена, идеята за преброителни центрове също. Освен това идеята за падане на този прословут втори формуляр или втора белова на протоколите е добра идея, защото от там могат да произтекат съмнение върху изборния процес. За мен лично, изглежда смислена и всяка идея за дистанционно гласуване, защото има все повече българи в чужбина и ние трябва да направим нещо, за да ги въвлечем в изборния процес у нас“, поясни политологът.  Първан Симеонов каза още, че е срамно как мандат след мандат властите в България избутват обсъждането за въвеждане на електронното гласуване, с различни презумпции. Той добави, че машинното гласуване не трябва да ни плаши, защото то е по-скоро гарант за намаляването на щетите, причинени от изборни книжа.", "date": "2018.12.14", "title": "Първан Симеонов: В България вотът става все по-прагматичен и дори циничен"}
{"url": "https://www.faktor.bg/bg/articles/yens-stoltenberg-nato-shte-prerazgleda-rolyata-si-v-kosovo", "text": "НАТО ще преразгледа ролята си в Косово, заяви генералният секретар на Алианса Йенс Столтенберг, след като Прищина гласува за трансформиране на Силите си за сигурност в пълноценна армия, което предизвика протести от Сърбия, предава AFP. „НАТО подкрепя развитието на Косовските сили за сигурност в сегашния им мандат. С промяна на мандата, Северноатлантическия съвет сега ще трябва да преразгледа отношенията с КСС“, заяви Столтенберг, цитиран от \"Фокус\". Силите на НАТО – КФОР, са на мироопазваща мисия в Косово, откакто то се отдели от Сърбия след конфликта през 1998-1999 година.", "date": "2018.12.14", "title": "Столтенберг: НАТО ще преразгледа ролята си в Косово"}
{"url": "https://www.faktor.bg/bg/articles/gerb-pravitelstvoto-raboti-velikolepno-sabra-nad-2-mlrd-izlishak", "text": "\"Правителството работи великолепно и събра над 2 млрд. лв. излишък\". Това заяви от парламентарната трибуна депутатът от ГЕРБ Спас Гърневски в отговор на декларация, която беше прочетена от БСП.  По думите му правителството не дава пари персонално на този или онзи, а за българския народ и за политики. \"Говорите за кражба на годината, но кражбата на века стана много по-рано - от 1989 г., когато се пребоядисахте и 20 години разграбвахте държавата\", обърна се Гърневски към социалистите. По думите му в прочетената от БСП декларация има две истини. \"Едната е, че признахте, че българското правителство работи великолепно и е направило 2 млрд. лв. излишък от борба с корупцията и със сивата икономика - това, което при вас не става никога\", посочи той.  \"Второ, тези пари се харчат абсолютно законосъобразно от българското правителство\", добави Гърневски. Депутатът отбеляза, че \"тези пари отиват за политики, секторни - учители, полиция, социално слаби хора, и за инфраструктурни проекти, които цялата страна чака\". Ако няма инфраструктура, няма бизнес, няма икономика и няма пари за нови социални дейности, обобщи той. Така че благодаря, че отчетохте тези постижения на правителството, добави Гърневски.  \"Още нещо - казахте за трима богати хора - да ви ги припомня. Цяла България ги видя - фамилията Баневи, фамилията Арабаджиеви, Пенчеви, Стайкови\", каза депутатът от ГЕРБ. \"И всички тези висши олигарси до един п", "date": "2018.12.14", "title": "Спас Гърневски към социалистите в НС: Кражбата на века стана след 1989 г., когато се пребоядисвахте"}
{"url": "https://www.faktor.bg/bg/articles/srabskata-armiya-se-styaga-za-voyna-gotovi-sme-da-izpalnim-vsyaka-zapoved-na-varhovniya-glavnokomandvasht", "text": "Ситуацията в района на Косово се следи и президентът на Сърбия Александър Вучич получава информация за всеки детайл, заяви сръбският министър на отбраната Александър Вулин в петък, след като парламентът в Косово прие нужните закони за трансформиране на Косовските сили за сигурност в пълноценна армия, предава белградското радио „Б92“, цитирано от \"Фокус\". „Имахме срещи до късно през нощта с президента на републиката и върховен главнокомандващ Александър Вучич, който получава информация за всеки детайл и всички, което се случва в района на Косово и Метохия, не само от представителите на сръбската армия, но и от БИА и министрите на външните и вътрешните работи“, обясни Вулин пред TV Pink. Той добави, че държавният глава Александър Вучич е „много загрижен и се интересува от всичко, което се случва в района на Косово и Метохия и ще взима всички решения на базата на личните си знания за всичко, което се случва в района“. „Ние, като армия, сме готови да изпълним всяка заповед на върховния главнокомандващ, което е нашата задача. Каква заповед ще бъде дадена, това ще реши върховният главнокомандващ“, подчерта Вулин. „Президентът, когато реши, че това е нужно, ще инспектира частите ни в сухоземната зона за сигурност, което е в района, за който носят отговорност 3 и 4 бригада от сръбската армия. Президентът е в постоянна комуникация с военното ръководство, но също и с тези, които могат да допринесат с информация за всичко, случващо се в Косово и Метохия“, обясни сръбският военен министър. Косово прие днес нови закони за изграждане на собствена армия, утвърждавайки държавността си с ход, който разпалва напрежението със Сърбия, която отрича независимостта на бившата си провинция. Законодателните актове бяха приети единодушно на сесия, бойкотирана от малцинствени сръбски депутати, предаде репортер на АФП. Парламентът в Прищина все още трябва да приеме последна част от законите, които определят новата организационна структура на косовските сили за сигурност (KSF), екип за действие при извънредни ситуации, , който ще се трансформира в \"организация с мандат за защита на страната\", съгласно към новия закон. 108 от 120 депутати в парламента гласуваха единодушно за приемането на три закона, с които се осъществяват нужните промени за осъществяването на мярката. Както съобщава изданието, 11-е депутати на \"Сръбска листа“, която представлява косовските сърби и се подкрепя от Белград, бойкотираха парламентарната сесия.", "date": "2018.12.14", "title": "Сръбската армия се стяга за война:  Готови сме да изпълним всяка заповед на върховния главнокомандващ"}
{"url": "https://www.faktor.bg/bg/articles/kitay-zamrazyava-za-3-mesetsa-mitata-za-144-amerikanski-avtomobila", "text": "Китайското финансово министерство съобщи днес, че ще замрази допълнителните мита върху произведените в САЩ автомобили и авточасти за три месеца от първи януари догодина, предаде БТА, цитирайки Ройтерс. Правителството временно ще отмени митата от 25 процента за 144 американски автомобила и автомобилни части и 5-процентните мита за 67 автомобилни части между 1 януари и 31 март 2019 година, уточни министерството на сайта си. Министерството на финансите също така се надява Китай и САЩ да ускорят преговорите за премахването на всички допълнителни мита, които взаимно си наложиха. Китайският президент Си Цзинпин и Доналд Тръмп се споразумяха по-рано този месец в Аржентина за 90-дневно примирие в търговската война, за да дадат време за преговори между двете най-големи световни икономики. По-рано тази година САЩ наложиха мита върху вносни китайски стоки за над 250 милиарда долара. Китай отговори с мита върху американски внос за 110 милиарда долара, включително коли, самолети и соя. Преди примирието Тръмп заплашваше да увеличи сегашните мита и да наложи мита на останалия китайски внос в САЩ, който общо е над 500 милиарда долара годишно.", "date": "2018.12.14", "title": "Примирие: Китай замразява за 3 месеца допълнителните мита за 144 американски автомобила"}
{"url": "https://www.faktor.bg/bg/articles/valeri-simeonov-nominiran-za-chovek-na-godinata-nagrazhdavat-go-utre", "text": "Лидерът на НФСБ и депутат от ПГ на \"Обединени патриоти“ Валери Симеонов е номиниран за наградата на Асоциацията на българите в Украйна \"Човек на годината-2018“, информират с официално писмо от българската общност. Той е предложен от Одеското областно българско дружество от името на българските културно-просветни дружества в Бесарабия. Това съобщиха от пресцентъра на НФСБ. С решение на конкурсната комисия на Асоциацията през ноември Валери Симеонов е утвърден за номинация. Наградата ще му бъде присъдена \"За голям принос в укрепването на икономическите и културни връзки между Украйна и Република България, за личен принос в културно-образователния процес на българската общност\".  Церемонията по награждаването ще се проведе във Всеукраинския център за българска култура в Одеса от 13.00 ч. на 15 декември 2018 г. Общоукраинският конкурс \"Човек на годината“ е учреден през 2002 г. от Асоциацията на българите в Украйна. Престижният конкурс цели стимулиране и поощряване инициативите и действията по запазването на историческите ценности, съдействие за развитие на националния език, култура и традиции на българите в Украйна, задоволяване на културните, етнически, социално-икономически интереси, развитие на дружески и делови връзки между Украйна и България. За последните 16 години почетното звание е присъдено на повече от 200 забележителни личности, предани на делото за възраждане на духовността и културата на българите.", "date": "2018.12.14", "title": "Българи в Украйна награждават Валери Симеонов с \"Човек на годината\""}
{"url": "https://www.faktor.bg/bg/articles/edva-sled-namesa-na-boyko-bopicov-na-13-godishnata-liliya-e-napravena-operatsiya-ot-entsefalit", "text": "13-годишната Лилия Иванова от Пазарджик се нуждае от постоянна рехабилитация за поддържане на двигателните ѝ функции след тежка мозъчна операция в Германия, пише \"24 часа\". Диагнозата на детето е енцефалит на Расмусен. До 6-годишната си възраст Лилия е здраво и щастливо дете, през 2011-а обаче е ухапана от куче пред блока в Пазарджик, където живее с родителите си и по-големия си брат, пише вестникът. След ухапването майката Павлина Иванова води незабавно дъщеричката си на лекар и той ги изпраща в спешния център за инжекция против тетанус. В документите лекарят изрично записва, че на детето трябва да бъде поставена половин ампула от лекарството. Медицинската сестра, извършила манипулацията, не се съобразява с лекарското предписание и инжектира на детето цялата. На протестите на майката сестрата отговорила: “Нищо ѝ няма на малката.” Вследствие на предозирания медикамент момиченцето започва да получава епилептични пристъпи - буквално по 200 на ден, обяснява майката Павлина. В столичната болница “Св. Наум” на детето е поставена диагнозата. Рядко заболяване, от което страдат общо около 4-5 деца у нас. Като научава тежката диагноза на дъщеря си, бащата на Лилия напуска семейството, а към момента не плаща и издръжка, за което е подсъдим, казва Павлина. На детето е предписана терапия със скъпоструващ медикамент. Тя обаче не дава резултат и лекарите препоръчват незабавна операция в Германия - към онзи момент у нас подобни интервенции не се правят. При операцията се разделят двете хемисфери на мозъка, за да не може възпалението на поразената мозъчна половина да се прехвърли на здравата. Майката подава документите на детето си във Фонда за лечение на деца в чужбина, но без резултат. Отчаяна от влошаващото се състояние на детето си, Павлина Иванова пише писмо до премиера Бойко Борисов и получава отговор, че ще бъде направена проверка по случая.  Не след дълго от фонда за лечение на деца ѝ съобщават, че операцията на Лилия е одобрена и ще бъде финансирана от фонда. Операцията е направена през 2012 г. и преминава успешно. След изолирането на лявата хемисфера обаче детето получава парези на дясната ръка и крак. Вече 7 г. Лилия се движи, като влачи десния си крак, а ръката е напълно неподвижна. Поради това немските лекари предписват на детето постоянна рехабилитация, за да може работещата дясна половина на мозъка да компенсира блокираната лява. В момента Лилия е ученичка в VI клас и се справя добре. За да може майката да работи, всеки ден бабата на детето пътува 20 км, за да се грижи за внучката си.", "date": "2018.12.14", "title": "Едва след намеса на Бойко Боpиcов на 13-годишната Лилия e направена операция от енцефалит"}
{"url": "https://www.faktor.bg/bg/articles/voynitsi-vlyazoha-v-kosovskiya-parlament", "text": "Войници влязоха в сградата на косовския парламент, предаде сръбското радио Б92.  Телевизия от Прищина излъчи кадри от гласуването на превръщането на силите за сигурност на най-младата балканска държава в лековъоръжена армия. Малко преди косовските депутати да започнат работа в сградата на органа на законодателната власт влязоха няколко души с военни униформи. Мъжете и жените показаха облеклото на въоръжените сили. Гласуването мина без инциденти. Белград, който не признава обявената през 2008 г. държавност на бившата си провинция, по-рано изрази опасение, че Прищина ще използва армията за етническо прочистване срещу сърбите в Северно Косово. Сръбският президент Александър Вучич още вчера заповяда на полицаите и военните в страната да повишат нивото на бойната готовност. В разделения град Косовска Митровица ситуацията е спокойна. Мостът над река Ибър, който разделя северната (сръбска) част от южните албански квартали, е охраняван от подразделения на НАТО.", "date": "2018.12.14", "title": "Войници влязоха в косовския парламент"}
{"url": "https://www.faktor.bg/bg/articles/borisov-ot-bryuksel-rusiya-tryabva-da-osvobodi-ukrainskite-moryatsi", "text": "\"Заснемането на фотоси на гей-двойки пред държавни институции и поставянето им на ключови места в големите градове на страната в навечерието на един от най-големите християнски празници Рождество Христово е демонстрация на арогантност и гавра с вековната ценностна идентичност на българите\". Това се казва в позиция на ВМРО – Българско национално движение по повод монтираните в Бургас и Варна рекламни пана с прегърнати мъжки и женски двойки на ключови кръстовища. Надписът им гласи „Няма страшно, това е просто ЛЮБОВ“ и „Различни хора, равни права“. Координатор на проекта „Заедно за правата на ЛГБТИ в България“ е фондация „Работилница за граждански права“. Финансиран е по програма „Права, равенство и гражданство“ на ЕК. Предстои подобни рекламни пана да бъдат монтирани в София и Пловдив, отново на централни места, в непосредствена близост до институции на държавната власт. \"Кой и защо позволява на бюрократите в Брюксел да разработват и финансират подобни проекти, чиито внушения, заедно с объркания модел на интеграционна политика спрямо бежанския поток, поставиха началото на края на културата и християнските устои на Стария континент? Всички тези въпроси ние ще поставим пред ЕК и Съвета на Европа чрез нашия представител в ЕП и заместник-председател на ВМРО Ангел Джамбазки, като ще поискаме официални отговори\", заявяват още от ВМРО. Те настояват билбордовете да бъдат свалени и да не бъдат издавани разрешителни за поставянето на нови.", "date": "2018.12.14", "title": "ВМРО скочи срещу \"гей-билбордове\": Гавра с вековната ценностна идентичност на българите!"}
{"url": "https://www.faktor.bg/bg/articles/obshtestvo/ulitsata/promenyat-vremenno-dvizhenieto-v-sofiya", "text": "От 5.00 до 19.30 ч. се забранява престоят и паркирането на пътни превозни средства заради заснемане на рекламен клип, с изключение на автомобилите на снимачния екип, извън местата в режим на платено паркиране „служебен абонамент“ на ул.“Добруджа“ между ул.“Аксаков“ и ул.“Славянска“. Това съобщиха от пресцентъра на Столична община.", "date": "2018.12.14", "title": "Променят временно движението в София"}
{"url": "https://www.faktor.bg/bg/articles/obshtestvo/zakon-i-red/pochina-edna-ot-zhenite-koito-byaha-napadnati-s-nozh-v-kv-hristo-botev-v-sofiya", "text": "Почина една от жените, които бяха нападнати с нож в кв. Христо Ботев в София. Починала е 70-годишната жена, която бе нападнатата от 24-годишен мъж в кв. „Христо Ботев“, съобщи говорителят УМБАЛ „Царица Йоанна – ИСУЛ“ д-р Фани Цуракова.  Две жени - на 70 и на 40 години, и 10-годишно дете бяха откарани с черепно-мозъчни травми в УМБАЛ „Царица Йоанна – ИСУЛ“ и в УМБАЛСМ „Н.И.Пирогов“. Те бяха нападнати от 24-годишен мъж в столичния квартал „Христо Ботев“ в четвъртък вечерта. След нападението мъжът се барикадира в дома си, откъдето впоследствие бе изведен от полицаи и задържан в Първо РУ.", "date": "2018.12.14", "title": "Почина една от жените, които бяха нападнати с нож в кв. Христо Ботев в София"}
{"url": "https://www.faktor.bg/bg/articles/trevozhna-statistika-vseki-den-30-detsa-u-nas-stava-zhertva-na-agresiya-v-uchilishte", "text": "Всеки ден 30 деца у нас стават жертва на агресия в училище. Все по-често тормозът се пренася и в интернет. Така страната ни заема едно от първите места не само в Европа, но и в света, по агресивно поведение в мрежата. В днешно време за повечето тийнейджъри е много важно как ще изглеждат в социалната мрежа, какво влияние ще имат там, колко хора ги знаят. Популярност, съизмерваща се с броя последователи, приятели и лайкове. „97% от децата - практически всички - са онлайн в момента, коментира Емануил Георгиев от Център за безопасен интернет. За първи път в интернет вече се влиза на 7, а не на 10 години, както беше доскоро, показват новите данни. Ние знаем и от изследването, което направихме, че децата между 9 и 11 години имат профили, направени от родителите, обясни Антоанета Василева от Асоциация Родители\". В същото време над 20% от децата признават, че през последната година им се е случвало някой да се отнася зле с тях в онлайн пространството. Психически тормоз за мен може да е реагирането с \"ха-ха\" на снимките във Facebook. Може да е това да ми напише, че тази снимка, която съм качила, е много грозна, казва Димана. Любовните отношения са сред най-честите причини за избухване на онлайн вражда, твърди Димана. За отмъщение пренебрегнатите ученички правят фалшива страница на училището си, в която качват снимки на конкурентката си. Снимките ги правят умишлено. Снимали са я на случаен принцип в училището, така че да я изложат. И там на всяка снимка постът е представлявал обиди, че е зубър, примерно, че се занимава с нощна професия, което не е вярно, казва Димана. Все по-разпространен е и онлайн тормозът чрез снимки със сексуален подтекст. Такива, които децата сами са си направили. Получателят обаче понякога се превръщал от приятел във враг. Според данните родителската намеса в личния живот на детето намалява след 9-тата година. Експерти обаче съветват родителите да следят колко точно време прекарва детето в мрежата. И да следят как се развива животът им в училище, в училищната общност, защото много често децата прикриват ситуации на тормоз в училище, който прераства в онлайн тормоз, посочва Антоанета Василева. За разлика от физическия тормоз, този онлайн може да продължава и по 24 часа в денонощието и дълго да остане невидим за родители и учители. От Центъра за безопасен интернет разполагат с гореща телефонна линия и анонимен чат, в който младежите могат да споделят тревогите си в мрежата с професионалисти. Кампанията цели не само да изостри чувствителността, но даде информация и за това защо това е важно, какви са последиците, къде може да се потърси помощ и да подкрепи създаването на една национална програма за сигурна училищна среда и превенция на насилието и тормоза в училищата в България, каза в ефира на Нова телевизия „Здравей, България\" Даниела Колева, програмен директор „Закрила на детето\", УНИЦЕФ. За нас е важно училищата да припознаят този проблем. Трябва да се направи анализ за всяко едно училище, да се види какво се случва, да се питат децата, родителите и учителите, добави тя. Родителите могат да потърсят помощ в Националния център за безопасен интернет. Певецът Вензи заяви, че решението на проблема с агресията между децата е информираността. Много от децата са мисля, че това да налагаш волята си на другите, да ги биеш и да показваш агресия е нещо нормално, т.е. друг тип отношение все едно няма между тях, обясни певецът.", "date": "2018.12.14", "title": "Тревожна статистика: Всеки ден 30 деца у нас става жертва на агресия в училище"}
{"url": "https://www.faktor.bg/bg/articles/obshtestvo/zakon-i-red/prodalzhava-izdirvaneto-na-nachalnika-na-kat-kazanlak", "text": "Продължава издирването на началника на КАТ - Казанлък. Информацията за изчезването на Тодор Николов беше разпространена вчера. Липсва и личният му автомобил, трите му мобилни телефона били изключени. Мъжът е разведен и живеел със сестра си в Бузовград. Сигналът за липсата на Николов е подаден от сестра му.  \"Повече от 40 часа липсва информация относно местонахождението на Тодор Николов. Допълнително се притесняваме, че липсва служебното му оръжие от касата на служителя. От момнета, в който началникът на районното ме информира за случая съм разпоредил в Районното управление в Казанлък да бъде сформиран Оперативен щаб, който да планира, организира и проведе издирвателни мероприятия, за да установим местонахождението на колегата. Към настоящия момент нямам положителен резултат. От вчера колегите от Районно управление – Казанлък са обходили всички маршрути, за които имаме данни, че евентуално могат да бъдат посетени от колегата. Предстои да бъдат проверени всички камери на входовете и изходите на град Казанлък. Последната информация, която имаме един проведен разговор вчера от 16.20 часа. От тогава и трите телефона, за които имаме информация, са изключени\", каза директорът на ОДМВР – Стара Загора старши комисар Георги Хаджиев. Няма информация дали Тодор Николов е имал някакви лични проблеми. Проведени са разговри с негови близки и познати. Според негови колеги не е имало някакви индикации за промени в поведението му.", "date": "2018.12.14", "title": "Продължава издирването на началника на КАТ - Казанлък"}
{"url": "https://www.faktor.bg/bg/articles/toplofikatsiya-sofiya-ead-prisaedini-2-922-abonati", "text": "„Топлофикация София“ ЕАД присъедини през 2018г. към топлопреносната си мрежа нови 111 жилищни и офис сгради с 2 922 абонати. Потребителско проучване показва, че централизираното топлоснабдяване е предпочетен начин на отопление, защото е безопасен, енергоефективен, финансово изгоден и отговаря на изискванията за опазване на околната среда. Не казва само защо е толкова трудно да се откажеш от прескъпите услуги на „Топлофикация\". По въпросите за третирането ни като крепостни селяни, лична собственост на феодал, всички проучвания мълчат.  И ни заглавичват със следните пиарски текстове:  \"Сметките за отопление и топла вода за месец ноември вече са предадени от топлинните счетоводители и от 14 декември са  на разположение на столичани на Интернет страницата на дружеството – www.toplo.bg  и в центровете за обслужване на клиенти на „Топлофикация София”. Отоплителен сезон 2018-2019 г. стартира на 7 ноември, така че в този месец има по-малко дни с отопление, за разлика от миналия м. ноември. По данни на НИМХ през м. ноември 2018 г., средната температурата е  +6 градуса, докато  през същия месец на миналата година средномесечната температура е била +5,9 градуса. По тази причина, въпреки определената от КЕВР по-висока цена на топлинната енергия за новия отоплителен сезон, но поради по-малкия брой дни с отопление, сметките на потребителите за м. ноември 2018 г. са в по-голямата си част съотносими с тези за същия месец на предходната година. Близо 70% от абонатите имат месечни сметки за отопление и топла вода до 50 и до 100 лв. Припомняме, че изчисленията на месечните сметки за парно се извършват на базата на отчетената реална консумация във всеки отделен имот през предходния отоплителен сезон, отразена в окончателната изравнителна сметка за периода 1.05.2017 - 30.04.2018 г. Всеки клиент може да провери тези данни в индивидуалната си изравнителна сметка, получена от топлинния си счетоводител. Изключение правят абонатите, които имат месечно отчитане на уредите за дялово разпределение. Напомняме, че прогнозните дялове за следващия отоплителен сезон за всеки имот също се определят от топлинния счетоводител и са отразени в индивидуалната изравнителна сметка.  Клиентите на „Топлофикация София“ ЕАД могат да се ориентират за характера на потреблението в сградата и  имота си от информационната част, публикувана на гърба на фактурата им. За допълнителна информация и при възникнали въпроси клиентите на \"Топлофикация - София\" могат да се свържете с фирмата на www.facebook.com/www.toplo.bg и на телефон 0 700 11 111. \"", "date": "2018.12.14", "title": "„Топлофикация София“ ЕАД присъедини  2 922 абонати"}
{"url": "https://www.faktor.bg/bg/articles/obshtestvo/ulitsata/turski-tir-se-obarna-na-avtomagistrala-trakiya", "text": "Пътно произшествие с товарен автомобил с турска регистрация е станало на автомагистрала „Тракия” в района на км.231, в посока град София. Водачът и пътник в автомобила, и двамата турски граждани, са откарани в болнично заведение в град Стара Загора без опасност за живота. Сигналът за произшествието е получен в дежурната част на РУ-Нова Загора в 10,05 часа, съобщиха от МВР. Товарният автомобил се е преобърнал извън пътното платно. Произшествието не затруднява движението по автомагистралата. На място има екипи на Пътна полиция. Извършват се процесуално - следствени действия.", "date": "2018.12.14", "title": "Турски ТИР се обърна на автомагистрала „Тракия”"}
{"url": "https://www.faktor.bg/bg/articles/biser-petkov-podrobno-obyasni-pridobivkite-za-horata-s-uvrezhdaniya", "text": "„2018 година за МТСП беше много напрегната, но резултатна. Годината беше много динамична от към събития. Успяхме да подготвим и НС да приеме ключови закони“, заяви на пресконференция министърът на труда и социалната политика Бисер Петков, предаде репортер на Novini.bg. „Дневният ред на министерството през 2018 година основно се доминираше от исканията на хората с увреждания. Радващо е, че завършваме годината с приети закони и удовлетворени искания“, каза министърът и добави: \"Хората с увреждания вече наистина ще могат да ползват по-улеснен начин социални услуги\". Законът за хората с увреждания влиза в сила от 1 януари, напомни той. Този закон дава право на месечна финансова подкрепа на всички хора с трайни увреждания. Едномесечната подкрепа е в пет степени според степента на увреждане и се определя от линията на бедност. Тази подкрепа ще служи на хората с увреждания да компенсират по-високите разходи, които имат. Над 600 000 хора ще имат право на тази подкрепа. Около 500 000 получават и добавки за социална интеграция. Те ще се трансформират в новата по-висока финансова подкрепа. Лицата с трайни увреждания, които не получават такива месечни добавки, ще трябва да подадат декларация след 1 януари, обясни министърът. „За да се осигури финансова подкрепа в по-голям размер в бюджета на МТСП се консолидира ресурс, който възлиза на 437 млн. лв. за политики за хората с увреждания. Голяма част от него се насочва за месечната регулярна помощ, а друга част от него е предвидено да бъде ресурс, който чрез ДОО се изплаща на около 340 000 пенсионери, които получават като част от общото си плащане от НОИ и четвъртинка инвалидна пенсия и чиито размери са размразени. Сега това плащане ще бъде прекратено от НОИ от 1 януари и ще се трансформира в новата месечна подкрепа и ще се извършва от Агенцията за социално подпомагане. Малко над 290 000 от тези 340 000 пенсионери получават интеграционни добавки и за тях служебно ще бъде извършен процесът. Около 48 000 пенсионери обаче ще трябва да заявят новото плащане. Правим организация, ще се предупредят „Български пощи“, ще бъдат осигурени формуляри за улеснение, каза Бисер Петков. „Другото предизвикателство пред министерството през 2018 година е била липсата на работна ръка. Затова започнахме целенасочена работа – чрез информационни кампании, предимно в чужбина, да организираме срещи с българи, които завършват обучението си или работят там и да предоставяме информация за промените, възможностите за работа, заплащането. Такива форуми бяха проведени във Виена е в Лондон. През следващата година такива ще има в Хага, Мюнхен и отново в Лондон. Приехме промени и в Закона за трудовата миграция , за да се улеснят българските работодатели. Започваме преговори с Белерус и Грузия за внос на работна ръка“, съобщи министърът. Бисер Петков каза още, че се планира до 2021 година от социалните домове да бъдат изведени абсолютно всички деца.", "date": "2018.12.14", "title": "Бисер Петков подробно обясни придобивките за хората с увреждания"}
{"url": "https://www.faktor.bg/bg/articles/nameriha-zastrelyan-izcheznaliya-nachalnik-na-kat-kazanlak", "text": "Близо до Бузовград е намерен прострелян в автомобила му началникът на КАТ Казанлък Тодор Николов, съобщи БГНЕС.  Той беше в неизвестност близо 50 часа. Полицейският шеф  изчезна заедно със служебното си оръжие и личния си автомобил.   Започват огледи. Шефът на областната полиция в Стара Загора пътува към мястото. Изоставени ключове са били първата следа, по която се е разбрало, че нещо странно се е случило с шефа на КАТ-Казанлък .", "date": "2018.12.14", "title": "Намериха застрелян изчезналия началник на КАТ- Казанлък"}
{"url": "https://www.faktor.bg/bg/articles/sadiya-otkazala-ekootsenka-na-proekta-za-pirin-stana-zam-shef-na-varhovniya-administrativen-sad", "text": "Милка Панчева е новият заместник-председател на Върховния административен съд (ВАС). Кандидатурата ѝ бе гласувана днес с пълно мнозинство от съдийската колегия на Висшия съдебен съвет (ВСС). Панчева беше предложена за поста от председателя на ВАС Георги Чолаков. В края на ноември Пленумът на съда я подкрепи с 63 гласа \"за\" при 80 присъстващи. Тя ще ръководи Втора колегия на съда, чийто доскорошен шеф Надежда Джелепова беше избрана за конституционен съдия. Панчева има повече от 30 години стаж като съдия, над 20 години от които са във ВАС. Завършила е \"Право\" в Софийския университет \"Климент Охридски\". Тя ще навърши 65 години през 2020 г. До момента тя беше председател на отделението, което разглежда дела по актове на ВСС, общественото, пенсионното, здравното осигуряване, както и обезщетенията за временна нетрудоспособност и безработица, оценката на работоспособността, финансовите неустойки по Националния рамков договор между Националната здравноосигурителна каса и Българския лекарски съюз и Съюза на стоматолозите в България, актове на НЕЛК И ТЕЛК, събиране на вземания по ДОО и ЗО по реда на ДОПК и др., припомня news.lex.bg. В началото на декември състав на съда, председателстван от Панчева, върна за повторно разглеждане делото за това дали новият план за управление на Национален парк \"Пирин\" подлежи на екологична оценка. С него 5-членният състав отмени решението на по-долна инстанция от пролетта, което постанови, че трябва да има екооценка. През август 2017 г. по друго дело за Пирин друг състав на ВАС с председател отново Милка Панчева взе решение, че няма нужда от екологична оценка на проекта за актуализацията на Плана за управлението на националния парк. Панчева е разглеждала и едни от най-ярките дисциплинарни производства на магистрати. Кои са делата срещу магистрати вижте в материала на \"Капитал\".", "date": "2018.12.14", "title": "Съдия, отказала екооценка на проекта за Пирин, стана зам.-шеф на Върховния административен съд"}
{"url": "https://www.faktor.bg/bg/articles/bsp-kato-letopisets-prerazpredelenieto-na-izlishaka-shte-ostane-v-istoriyata-kato-krazhbata-na-godinata", "text": "Преразпределението на излишъка ще остане в историята като кражбата на годината, заяви в декларация от името на ПГ на \"БСП за България\" заместник-председателят на групата Антон Кутев, предаде БТА.     Той посочи, че се очаква годината да завърши с 2,8 млрд. лева излишък, което е повече от 10 процента над заложените приходи в бюджета за тази година. \"Огромни пари, изкарани с с тежък труд от българите, платени на държавата със скърцане на зъби, в условията на тежък недоимък\", посочи Кутев. \"Управляващите казвате, че сте свършили много добра работа и затова сте събрали толкова много пари над предвидените в бюджета - това, както всички знаем, си е лъжа\", коментира той.     Кутев припомни, че при обсъждането на бюджет 2018 от БСП многократно са прогнозирали, че държавата ще събере повече приходи. \"Тогава ви казахме, че умишлено подценявате приходната част на бюджета с една доста неподчтена цел - да дадете възможност на Борисов да преразпредели еднолично 2 или 3 милиарда от паричките на българските граждани, заобикаляйки законите на страната, пренебрегвайки духа на закона, без никаква конкуренция и прозрачност\", посочи той. Кутев коментира, че събраните близо 3 млрд. лева повече сега се харчат по най-непрозрачен начин и \"в интерес не на българските граждани, а на двама или трима човека, които ще станат неприлично богати\".  Аз знам името на поне един от тези хора, добави той.    Заместник-председателят на ПГ на \"БСП за България\" припомни предложенията на левицата миналата година, които са щели да струват 2 млрд. лева и 134 млн. лева - за преизчисляването на пенсиите, покриването на дълговете на държавните болници и на дълговете на НЗОК към чуждестранни здравноосигурителни каси. Всичко това не се случи, защото от пенсиите на пенсионерите не може да се краде, коментира Кутев. \"Социалните разходи, които ние ви предлагахме, не са по душата на Борисов, защото пенсионерите комисиони не плащат\", добави още той.    Пряко доказателство за това, че именно комисионите са мотивацията ви за действие е начинът, по който тази седмица харчите парите на българските гражданите, коментира Антон Кутев. Той посочи, че вчера правителството е решило да изхарчи 1 350 000 000 лева от излишъка за строителството на магистрала \"Хемус\". По думите му тези пари ще бъдат изхарчени без никакви обществени поръчки, те ще бъдат възложени на държавната фирма \"Автомагистрали\", която няма никакъв капацитет да изпълни подобно строителство - няма машините, няма персонала, няма материалите, т.е. тя ще препоръча дейностите по строежа на други частни фирми.", "date": "2018.12.14", "title": "БСП като летописец: Преразпределението на излишъка ще остане в историята като кражбата на годината"}
{"url": "https://www.faktor.bg/bg/articles/prevarna-li-se-brekzit-v-otrova-za-britantsite", "text": "Брекзит се превърна във вид отрова, която отрови британската икономика, констатира в статията си във в. \"Файненшъл таймс“ Филип Стивънс, цитиран от Канал 3.  Коментарът му е посветен на оцеляването на премиера Тереза Мей при вота на недоверие от страна на собствената ѝ Консервативна партия, при който тя оцеля като премиер, но, според Стивънс, това не е променило нищо.  Брекзит се превърна във вид отрова, която отрови британската икономика. Въпреки това Великобритания все още може да избегне хаотично излизане от Евросъюза, пише Стивънс.  Проблемът е в това, че няма никакви признаци, че Мей има намерение да тръгне по този път.  Победата на премиера на вота на недоверие трябва да се разглежда по-скоро като отлагане на бъдеща катастрофа. И какво ще стане сега?  Обкръжението на Тереза Мей смята, че тя ще продължи своята линия и ще насърчава постигнатата от нея сделка с ЕС. През януари всички, дори и недоволните от нея депутати в парламента, ще се чувстват изнервени, пише \"Файненшъл таймс“.  Избирателите ще започнат да се запасяват с продоволствие. Курсът на паунда ще падне, а премиерът ще продължи да настоява, че най-добрия изход от надигащата се криза остава нейната нейната договореност с ЕС.  Всъщност, смята Филип Стивънс, останали са само два възможни варианта за развитие на събитията.  Първият е Великобритания просто да излезе от ЕС в края на март без каквато и да било договореност. Когато на привърженици на Брекзит като Борис Джонсън се казва, че това ще бъде икономическа катастрофа, те просто си запушват ушите и започват да пеят химна на страната, отбелязва Стивънс.  Вторият вариант е провеждане на още един референдум, на който избирателите трябва да решат предпочитат ли сключената от Тереза Мей договореност или все пак искат да останат в състава на Евросъюза.  За да излезе от политическата задънена улица, Тереза Мей трябва да мисли преди всичко за интересите на страната, а не на своята партия.  Нека народът сам реши какво ще бъде нейното политическо наследство, заключава Стивънс.", "date": "2018.12.14", "title": "Превърна ли се Брекзит в отрова за британците?"}
{"url": "https://www.faktor.bg/bg/articles/novini/balgariya/ek-ako-samo-tranzitirate-ruski-gaz-ot-turski-potok-kam-evropa-nyama-da-poluchite-finansirane-nito-regulatorna-podkrepa", "text": "Четири години след провала на \"Южен поток\" България може да се сблъска с критично отношение на ЕК по отношение на новия руски газопровод \"Турски поток\", пише EUobserver. По думите на вицепрезидента на ЕК, еврокомисарат отговарящ за енергийната политика Марош Шефкович, \"Еврокомисията няма да подкрепи проекта, ако тръбопроводът не отговаря на условията\". \"ЕК ще реагира в рамките на своите пълномощия, ако България нанесе ущърб на енергийната сигурност на ЕС\", коментирал той за изданието. Българският тръбопровод, който ще бъде дълъг 484 км, ще доставя руски газ в Европа, свързвайки се с \"Турски поток\". \"Ако българския тръбопровод ще има за целда продава руски газ в Европа в един нов търговски хъб, заедно с газ от други държави, то това би било \"приветствано развитие\", коментира Шефкович. \"Но ако просто ще \"евакуира\" газ от \"Турски поток\" в страни от ЕС, такива като Австрия или Италия, то няма да е така. Ако се окаже, че проектът представлява просто един транзитен тръбопровод, той не може да бъде част от Балканския газов хъб и Комисията няма да го подкрепи\", заявил Шефчович. Припомняме, че ЕК финансира проучване за изграждането на Балкански газов хъб.  Хъбът във Варна, на брега на Черно море би могъл да търгува с газ от \"Турски поток\", както и от тръбопроводи, подкрепяни от ЕС - от Азербайджан и Израел - Южния газов коридор и EastMed. \"Хъбът би могъл да търгува и с втечнен газ от световните пазари, което би осигурило \"по-диверсифицирани и сигурни доставки за Европа\", каза Шефчович. \"Комисията би могла да подкрепи само сценарий, при който този газ от \"Турски поток\" се продава в Балканския газов хъб, а не просто се транспортира по транзитен тръбопровод от Русия, през Турция към Западна Европа\", подчертава той. \"България, която е най-бедната държава в ЕС, няма да получи европейски средства за изграждането на свързващия тръбопровод в размер на 1,4 млрд. евро, ако не отговаря на условията\", добави Сефкович. Освен това тя няма да получи \"регулаторна подкрепа\" на ЕС. \"Комисията не вижда никаква разлика между \"Турски поток - 2\" и неговите транзитни \"евакуационни тръбопроводи\" и \"Северен поток-2\", заявил Шефчович пред медията.", "date": "2018.12.14", "title": "ЕК: Ако само транзитирате руски газ от \"Турски поток\" към Европа, няма да получите финансиране нито регулаторна подкрепа"}
{"url": "https://www.faktor.bg/bg/articles/novini/balgariya/umishlen-palezh-ostavi-bez-tok-6-kvartala-na-sofiya", "text": "Умишлен палеж в колектор в района на бул. \"Сливница\" в София, предизвикан при опит за кражба, остави без електрозахранване късно снощи 12 600 клиенти на ЧЕЗ Разпределение в 6 столични квартала, съобщиха от дружеството. Засегнати бяха домакинства и стопански потребители в Захарна фабрика, Илинден, Св. Троица, Западен парк, Фондови жилища и Банишора. Екипи на ЧЕЗ Разпределение реагираха незабавно, констатирани бяха употребата на запалителни средства в колектора и щети по кабели на дружеството. Един от повредените кабели е 110 kV, положен само преди две години. ЧЕЗ Разпределение създаде организация за алтернативно захранване на засегнатите клиенти до отстраняване на повредите. \"Имаме опит с подобни умишлени пожари. Те се извършват с цел изключване на електрозахранването, осигуряване на възможност за обелване на кабелите, сваляне на медния им екран и предаването му в пунктове за изкупуване на цветни метали. Кабелите, които полагаме в последните години обаче, са създадени по съвсем нова технология и не съдържат мед. Докато няма стриктно законодателство в тази посока обаче, подобни набези ще продължат и ще създават дискомфорт на хората“, каза Виктор Станчев, главен оперативен директор на ЧЕЗ Разпределение България. ЧЕЗ Разпределение е взела всички възможни мерки за защита на колектора, които са в нейните възможности, като е осигурила и жива охрана чрез заплащане на външна фирма, която извършва обходи. Дружеството разчита на компетентните органи за изясняване на всички обстоятелства около инцидента и установяване на нарушителите. Компанията се надява със съдействието на отговорните институции да се преустановят посегателствата по електроенергийната инфраструктура. Дружеството информира потребителите в засегнатите райони, че, след отстраняване на щетите, ще възстанови нормалната схема на електрозахранване на клиентите, като е възможно това да бъде придружено с кратковременни изключвания.", "date": "2018.12.14", "title": "Умишлен палеж остави без ток 6 квартала на София"}
{"url": "https://www.faktor.bg/bg/articles/kabinetat-startira-obshtestvenata-porachka-za-gazov-hab-balkan", "text": "На 21 декември правителството обявява обществена поръчка за изграждането на газов хъб \"Балкан\". Това обяви в Народното събрание министърът на енергетиката Теменужка Петкова. Паралелно с това стартира и третата фаза на пазарния тест, която ще продължи до 31 януари.", "date": "2018.12.14", "title": "Кабинетът стартира обществената поръчка за газов хъб \"Балкан\""}
{"url": "https://www.faktor.bg/bg/articles/navalni-kam-putin-da-iskame-kato-v-parizh-video", "text": "\"Да, искаме като в Париж, Владимир Владимирович\". Така опозиционният лидер Алексей Навални, който не крие амбициите си да стане държавен глава, се обърна към руския президент Владимир Путин, който по-рано упрекна противниците си, че искат размирици в руските градове като тези в Париж. \"Никаква катастрофа не е станала с Франция. Там има висок стандарт на живот, като си беше. Както и преди, Владимир Владимирович,  прессекретарят ви Дмитрий Песков не бърза да продава парижката си квартира  или да я смени за дом в много, много спокойния Воронеж, където никога няма демонстрации\", каза той. \"Минималната работна заплата в ужасната , протестираща Франция стана 120 000 рубли. Вашата \"Единна Русия\" също вдигна минималната работна заплата неотдавна -на 11 280 рубли. И сега прекрасната путинска Русия е без протести...\", обобщи Навални \"Давайте да вземем самото дизелово гориво, станало главна причина за френските вълнения ..\", продължава той. Останалото вижте във видеото:", "date": "2018.12.14", "title": "Алексей Навални към Владимир Путин: Да, искаме като в Париж (ВИДЕО)"}
{"url": "https://www.faktor.bg/bg/articles/na-parvo-chetene-konfiskuvat-nezakonno-imushtestvo-i-pri-prekrateno-sadebno-delo", "text": "Парламентът одобри на първо четене спешните промени, които управляващите предложиха в Закона за противодействие на корупцията и отнемане на незаконно придобитото имущество. Предложението беше подкрепено от 116 народни представители, 6 гласуваха \"против\", а 25 се въздържаха. Законодателната инициатива беше на депутата от ГЕРБ и председател на Правната комисия Данаил Кирилов, а предложението предвижда незаконно придобитото имущество да бъде конфискувано и при прекратено наказателно дело. Управляващите настояват още сроковете за конфискация, предвидени в антикорупционния закон, да отпаднат. Повод за промените стана тълкувателно решение на Върховния касационен съд. В него се посочва, че прекратяването на наказателното дело е абсолютна пречка за внасяне на иск за гражданска конфискация.  Решението на съда има задължителен характер, а след него Комисията за противодействие на корупцията и за отнемане на незаконно придобито имущество (КПКОНПИ) трябва да оттегли от съдилищата в страната исковете за отнемане на незаконно придобито имущество. Те са на обща стойност над 22 млн. лв. по около 20 дела.", "date": "2018.12.14", "title": "На първо четене: Конфискуват незаконно имущество и при прекратено съдебно дело"}
{"url": "https://www.faktor.bg/bg/articles/borisov-ot-bryuksel-1", "text": "Не мога да ви кажа нищо по-различно от вчера за Брекзит. Пак показахме доброто си отношение към Великобритания. Сега е работа на британците и британския парламент да решават. Жан-Клод Юнкер каза, че ще представи резервния план на 19 декември. Не съм оптимист, но дано да бъде опроверган. Това каза премиерът Бойко Борисов пред журналисти в Брюксел преди началото на днешното заседание на Европейския съвет.  \"Коментирахме и темата за кризата между Украйна и Русия. Моето мнение е категорично - да се пуснат незабавно поне обикновените моряци. България е много засегната от тази ескалация на напрежението. Надявам се руските власти да се съобразят с нашия апел\", добави той. \"Всеки се опитва да се спаси поединично чрез едно общо \"решение\". Ние сме на първа линия и понасяме най-много. Може да се окаже, че не само ще спираме мигрантите, но ще трябва да се грижим и за тях. За това съм толкова твърд в отношението си да не се разделят пакетите\", коментира Борисов темата за мигрантската криза. \"Не съм очаквал такава яростна съпротива за Правителствена болница. Не можах да разбера тези реакции. Ще настоявам пред парламента болница \"Лозенец\" вече да не е само Правителствена, защото според мен Министерски съвет не може да управлява болница. Ще сменим нашето решение за детска болница и ще си остане университетска. Ще настоявам само тази болница да отиде към Министерството на здравеопазването и да се махне името правителствена, защото ме дразни\", заяви министър-председателят. \"Има комисии, които разглеждат офертите за нов изтребител. Надявам се да дадат по-добри условия, защото това, което съм разговарял с пилотите - нов F-16 е значително по-добър самолет от всички останали, които се предлагат. Аз не се меся по абсолютно никакъв начин. Искам само да има най-доброто за българската авиация, защото виждате как се усложнява обстановката. Трябва ни боен самолет, който може да навлиза във военни действия и да надделява. Ние нашето задължение сме го изпълнили и сме дали парите\", каза още Бойко Борисов. Премиерът Борисов подчерта още, че по време на работната сесия на Европейския съвет е настоял в рамките на този Европейски парламент и тази Комисия да се приеме Многогодишната финансова рамка. \"Настоявах кохезията, общата селскостопанска политика да останат. Да направим бюджет, за да отговорим на конкуренцията в геостратегически план на ЕС\", заяви министър-председателят.", "date": "2018.12.14", "title": "Борисов от Брюксел: Разговарял съм с пилотите - F-16 е по-добър от останалите изтребители"}
{"url": "https://www.faktor.bg/bg/articles/otsviriha-dmitriy-medvedev-ot-klasatsiyata-politik-na-godinata", "text": "Премиерът в Москва Дмитрий Медведев отпадна от руската класация Политик на годината. Прочуване на общественото мнение класира най-популярните лица в политиката на страната, съобщава novini.bg. Първото място с рекордните  29% зае президентът на Русия Владимир Путин. Държавният глава е следван от външния министър Сергей Лавров (7%), лидера на националистическата Либералнодемократическа партия на Русия Владимир Жириновски (4 процента), министъра на отбраната Сергей Шойгу (3 на сто) и бизнесмена и председател на местния парламент в град Видное, близо до Москва, Павел Грудинин (2%). Малко над една трета (34 процента) от участниците в анкетата се затрудниха да определят кой е политикът на годината, а 17 на сто от отговорилите хора заявиха че никой в Русия не заслужава тази титла. Проучването бе проведено сред 1500 пълнолетни граждани от цялата страна на 8 и 9 декември.", "date": "2018.12.14", "title": "Отсвириха Дмитрий Медведев от класацията Политик на годината"}
{"url": "https://www.faktor.bg/bg/articles/turtsiya-se-zakani-armiyata-ni-vliza-v-manbidzh-ako-sasht-ne-osiguryat-izteglyaneto-na-kyurdskata-militsiya", "text": "Турските сили ще влязат в сирийския град Манбидж, ако САЩ не осигурят изтеглянето на кюрдската милиция Сили за защита на народа (СЗН) от този район, заяви в Истанбул турският президент Реджеп Тайип Ердоган, цитиран от Ройтерс.         Ердоган добави, че Анкара е решена да осигури мир в района на изток от р. Ефрат в Сирия.         Турция и САЩ имат разногласия по отношение на Сирия, където САЩ подкрепят СЗН в борбата срещу \"Ислямска държава\". Турция смята кюрдската милиция за терористична групировка, която представлява разклонение в Сирия на терористичната Кюрдска работническа партия (ПКК).          По-рано тази година Турция и САЩ постигнаха споразумение за Манбидж след месеци на разногласия, което предвижда сирийската кюрдска милиция Сили за защита на народа (СЗН) да се изтегли напълно от града.", "date": "2018.12.14", "title": "Турция се закани: Армията ни влиза в Манбидж, ако САЩ не осигурят изтеглянето на кюрдската милиция"}
{"url": "https://www.faktor.bg/bg/articles/sazdavat-anketna-komisiya-v-parlamenta-zaradi-skandala-s-balgarskite-pasporti", "text": "Парламентът гласува създаването на временна анкетна комисия за проучване на всички факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство, пише БГНЕС. Предложението дойде от ДПС, но в последствие получи подкрепата на всички парламентарни групи. Предложението предвиждаше съставът на комисията да бъде от 10 народни представители на паритетен принцип – по двама от всяка парламентарна група, но по-късно бе решено членовете ѝ да бъдат 17, разпределени на пропорционален принцип. Работата на комисията като неин председател ще ръководи Йордан Цонев от ДПС, а негов заместник ще бъде Тома Биков от ГЕРБ. Комисията ще работи за срок от 3 месеца, а в края на периода ще има задължението да представи доклад с резултатите. В края на месец октомври председателят на Държавната агенция за българите в чужбина (ДАБЧ) Петър Харалампиев бе арестуван след разследване на корупционна схема за незаконно издаване на удостоверение за българско гражданство, а при спецакцията в агенцията задържани бяха общо над 20 души. С обвинения по-късно се сдобиха само четирима - председателят, главният секретар на агенцията и още двама души. При проверка в банковата касета на секретаря Красимир Томов бяха открити над половин милион лева. Впоследствие премиерът Бойко Борисов обяви, че е възможно Агенцията да бъде закрита.", "date": "2018.12.14", "title": "Създават анкетна комисия в парламента заради скандала с българските паспорти"}
{"url": "https://www.faktor.bg/bg/articles/gotvyat-zetyat-na-tramp-za-nachalnik-na-kantselariyata-na-beliya-dom", "text": "Назначаването на зетя и съветник на президента Тръмп Джаред Къшнър за началник на канцеларията на Белия дом е вариант, който в момента се обмисля, съобщиха американски медии, цитирани от Франс прес. Позовавайки се на неназован високопоставен представител на Републиканската партия, близък до изпълнителната власт, сайтът \"Хъфингтън пост\" пише, че 37-годишният Къшнър се е срещнал с президента в сряда за обсъждане на този пост. Тази информация бе публикувана и от телевизия Си Би Ес нюз. Според сайта, който уточнява, че е получил потвърждение от други два пожелали анонимност източника, съпругът на дъщерята на Тръмп Иванка увещава тъста си да го назначи за началник на канцеларията му, като изтъква \"работата си по реформата на наказателното правораздаване и самообявената си способност да работи с демократите\". \"Не ми е известно да е обсъждан за този пост, но мисля, че всички тук бихме признали, че той ще се справи чудесно във всяка роля, която президентът избере да му даде\", заяви говорителката на Белия дом Сара Сандърс. Вчера Доналд Тръмп съобщи, че обмисля петима възможни кандидати за поста. Според някои източници фаворит е бившият губернатор на Ню Джърси Крис Кристи, отбелязва Ройтерс.", "date": "2018.12.14", "title": "Готвят зетя на Тръмп за началник на канцеларията на Белия дом"}
{"url": "https://www.faktor.bg/bg/articles/novini/balgariya/puskat-nova-stotachka-bnb-ya-predstavya-dnes", "text": "Българската народна банка ще представи днес нова банкнота от 100 лева, съобщиха от пресцентъра на БНБ.  Сегашната банкнота от 100 лв. е в обръщение от 2003 г. На лицевата й страна са изобразени портрет на писателя Алеко Константинов, фигури и елементи, свързани с туристическото движение в България, заглавната страница на пътеписа „До Чикаго и назад“, вертикално отпечатани текстове „Алеко Константинов“ и „1863–1897“ и е обозначена номиналната стойност на банкнотата с цифри и думи.", "date": "2018.12.14", "title": "Пускат нова стотачка, БНБ я представя днес"}
{"url": "https://www.faktor.bg/bg/articles/novini/balgariya/ns-reshava-da-ima-li-anketna-komisiya-po-shemite-za-pridobivane-na-grazhdanstvo", "text": "Депутатите ще обсъдят създаването на временна анкетна комисия за проучване на всички данни по повод изнесени в медиите твърдения за корупционни схеми около придобиването на българско гражданство. От ДПС поискаха конституирането й през юни. Тогава във френската преса излезе информация, че 114 души, издирвани от Интерпол, са получили незаконно български паспорти. В края на октомври, при акция на Спецпрокуратурата в Държавната агенция за българите в чужбина, бяха арестувани 20 души, сред които нейният председател Петър Харалампиев и главният й секретар Красимир Томов. Те бяха обвинени, че са търгували с документи за български произход. Сумите за услугата стигали до 5000 лева. Малко след ареста, в банкова касета на главния секретар на агенцията бяха намерени почти половин милион лева с неясен произход.", "date": "2018.12.14", "title": "НС решава да има ли анкетна комисия по схемите за придобиване на гражданство"}
{"url": "https://www.faktor.bg/bg/articles/novini/balgariya/shefat-na-babh-opasno-e-da-se-zakupuva-meso-ot-otkriti-sergii", "text": "\"В навечерието на коледните празници се извършват постоянни проверки на търговци на всякакви видове хранителни стоки\", каза пред Нова телевизия изпълнителният директор на Българската агенция за безопасност на храните (БАБХ) д-р Дамян Илиев. Той призна, че на пазара все още има некачествена и дори опасна за здравето на хората продукция. Така например част от цитрусовите плодове били боядисани, за да изглеждат по-апетитно и да се удължи трайността им. \"Повечето от цитрусите се внасят от Турция. През нашата страна минава и продукцията, която се изпраща в Западна Европа. Затова има наложени стриктни европейски изисквания, а БАБХ може да проверява до 50% от стоката\", обясни д-р Илиев. Той призова потребителите да не купуват нищо от нерегламентирани места и да подават сигнали за всичко, което им се стори нередно в търговията с храни.", "date": "2018.12.14", "title": "Шефът на БАБХ: Опасно е да се закупува месо от открити сергии"}
{"url": "https://www.faktor.bg/bg/articles/100-lv-koleden-bonus-za-sluzhitelite-na-mvr-podigrava-li-im-se-vlastta", "text": "Къде се губят едни 16 милиона лв. от общо 100 милиона лв., дадени от властта и защо полицаите ще получат по 100 лв. Коледни бонуси, вместо по 385 лв., по техни сметки бяха въпросите, които коментира за \"България он Еър\" зам.-председателят на синдиката на МВР Илия Кузманов. \"Полицаите биват изкарвани като хора, които говорят само за пари. Но това не е така. Ние говорим за изпълнение на обещание на премиера Бойко Борисов още в началото на годината. Много интересно, че вчера се навършиха 10 години от първия ни протест, провокиран от унизително отношение. Коледният ни бонус от 100 лева е и оценка за свършената ни работа през годината. Това е много, много ниска оценка. Господин Борисов оцени нашите усилия и се постигна добър резултат с него, когато разговаряхме. Тогава ние изразихме съмнение, че властта може да изпълни договорените условия. Оказахме се прави. Бяха ни обещани 100 милиона, но 16 от тях липсват\", отбеляза Кузманов.  Той заяви, че формално не могат да откажат тези пари, но са решили да ги съберат и да ги дарят за благотворителна кауза, която ще стане ясна в началото на следващата година.  Вчера синдикатите дадоха ултиматум на властта, с питане как се харчат парите за МВР. Министър Младен Маринов им отговори, че коледните бонуси ще са 100 лева, тъй като за повече няма пари, а очакванията им трябвало да бъдат адекватни.", "date": "2018.12.14", "title": "Синдикалист: 100 лв. коледен бонус е подигравка със служителите на МВР"}
{"url": "https://www.faktor.bg/bg/articles/novini/svyat/kosovo-sazdava-armiya", "text": "Косовските депутати гласуват дали да дадат на малката балканска страна собствена армия, подкрепени от САЩ като символична демонстрация на независимост, която разпали напрежението с бившия враг Сърбия. Най-младата балканска държава понастоящем е охранявана от ръководени от НАТО мироопазващи войски, които са разположени там, откакто Косово се отдели от Белград в резултат на кървавата война през 1998-1999 г. Новият закон предвижда Косовските сили за сигурност (КСС) постепенно да се превърнат в професионална армия от 5000 души.„Войници, поздравления за новите Ви задачи!“, заяви в навечерието на гласуването косовският президент Хашим Тачи пред състава на КСС. Той беше облечен във военна камуфлажна униформа. \"КСС се готови за нова роля и мисия\", добави той, като законът се очаква да премине без никакво пречки. За косовските албанци армията е още един атрибут на тяхната независимост, която обявиха през февруари 2018 г. Днес тя е призната от повечето страни членки на ЕС и САЩ.", "date": "2018.12.14", "title": "Косово създава армия"}
{"url": "https://www.faktor.bg/bg/articles/sasht-svalyat-tsenata-za-f-16-i-namalyat-sroka-za-dostavka", "text": "омпанията производител на F-16 \"Локхийд Мартин\" и правителството на САЩ ще намалят цената и срока за доставка в процедурата за избор на изтребител за българските военновъздушни сили, сравнено с досегашната си оферта. Това съобщи пред \"Дневник\" Джим Робинсън, който е мениджър Международно бизнес развитие за F-16 в \"Локхийд Мартин\". Днес е срокът в който трите държави, достигнали до последната фаза на търга за нови самолети, трябва да отговорят на зададените въпроси от Министерството на отбраната и така да подобрят офертите си. Италия предлага употребявани \"Еврофайтър Тайфун\" – Транш 1, Швеция и \"Сааб\" нови \"Грипен\" C/D, а САЩ последната версия на F-16 (блок 70). Инвестиционния проект на правителството, който е одобрен от парламента е за покупка на 8 или 9 изтребителя на обща стойност 1.8 млрд. лв. Сумата включва купуването на самолетите, средствата за наземното им обслужване, за обучение на пилотите и инженерите, въоръжението и поддръжката за 3 години. Плащането ще бъде разсрочено за 9 години. На втория етап от проекта трябва да се купят още 8 изтребителя и тогава да се снемат от въоръжение МиГ-29. Поне два изтребителя трябва да бъдат доставени до две години от подписването на договора, а всички поръчани да се доставят в рамките на три години от първата доставка. Досегашната оферта на САЩ надвишаваше заделената сума от правителството, според неофициална информация, която не беше отречена от Джим Робинсън. Преди три седмици от компанията казаха, че няма да могат да доставят първите самолети до две години. Освен крайната дата на доставката на изтребителите, всичко останало в инвестиционния проект може да бъде променяно, допусна тогава заместник-министърът на отбраната Атанас Запрянов, който ръководи военно-политическата група по избор на многоцелеви изтребител. Министърът на отбраната Красимир Каракачанов отрече да съществува такава възможност. Робинсън обясни, че от Локхийд Мартин ще ускорят процеса по производство, след като в сряда бе подписан договор за доставка на 14 нови F-16 със Словакия. Компанията има договор и за доставка на 16 изтребителя със Бахрейн. Ако подпише и с България, това ще е третата страна, която ще получи самолета. Сделката със Словакия би ускорило производството, смята Робинсън. Той обаче не се ангажира с конкретен срок. Възможността за намаляване на цената Робинсън обясни с начина по който правителството на САЩ води преговори и търгува. Те предлагали висока начална цена, но в офертата им се предлага всичко необходимо за експлоатация на многоцелевия изтребител – от въоръжението до обучение на пилоти и техници. В процеса на преговори между САЩ, като продавач и държавата купувач, цената се намалява, докато от конкуренцията предлагали по-ниска първоначална цена, а в процеса на преговорите излизала нуждата от оскъпяване за необходимото въоръжение и т.н. Робинсън смята, че няма да има забавяне заради необходимото одобрение от Конгреса на сделката, тъй като България е партньорска държава, член на НАТО. Той обърна внимание, че основният им конкурент (Грипен бел.авт.) също се нуждаят от разрешение за реекспорт на американски технологии, като системата за пренос на данни Link -16 и въоръжение.", "date": "2018.12.14", "title": "САЩ подобряват офертата за F-16 - свалят цената, съкращават срока за доставка"}
{"url": "https://www.faktor.bg/bg/articles/novini/balgariya/d-atanasova-za-radev-kakvo-se-promeni-bez-da-e-promenyan-zakonat-che-sega-ima-predpostavki-za-kompromentirane-na-izborite", "text": "\"Уж е в края на законодателния процес, а провежда кръгли маси и коментира, че имало предпоставки за компрометиране на изборите\", коментира в личния си профил във Фейсбук депутатът от ГЕРБ Десислава Атанасова организираната от президента Румен Радев дискусия, посветена на изборния процес.  Ето какво още написа Атанасова: \"Той знае ли, че: 1. По същия, действащ Изборен кодекс е избран самият той. 2. По същия, действащ Изборен кодекс са проведени последните парламентарни избори през 2017 година. 3.Последните парламентарни избори през 2017 година са проведени от назначеното от него служебно правителство. 4.За проведените парламентарни избори през 2017 година казва: \"Искам да благодаря на всички хора, които бяха ангажирани с тези избори, защото свършиха чудесна работа. За мен изборите протекоха нормално, българите имаха възможност да изразят своя глас\" 5. За проведените парламентарни избори през 2017 година назначеният от него, министър-председател казва: \"Организацията на изборите беше много добра\".. \"Та, какво се промени, без да е променян законът, че сега има предпоставки за компроментиране на изборите? Дали с подобно бръщолевене ще повиши доверието в изборния процес, или се чувства длъжен да потвърди за пореден път казаното от Андролова?\", пита Атанасова.", "date": "2018.12.14", "title": "Д. Атанасова за Радев: Какво се промени, без да е променян законът, че сега има предпоставки за компроментиране на изборите"}
{"url": "https://www.faktor.bg/bg/articles/novini/svyat/reuters-turski-prokuror-naredi-aresta-na-219-voynitsi-po-obvinenie-che-sa-gyulenisti", "text": "Турски прокурори разпоредиха задържането на 219 войници заради предполагаеми връзки с живеещия в САЩ мюсюлмански духовник Фетхуллах Гюлен, обвинен в организирането на неуспешен преврат през 2016 г, съобщава агенция Reuters. Полицията е извършила редица акции срещу предполагаеми поддръжници на проповедника след опита за преврат през юли 2016 г., в който бяха убити 250 души. Фетхуллах Гюлен отрича да е замесен. Президентът Реджеп Тайип Ердоган заяви, че Турция ще предприеме нови инициативи в чужбина, за да се насочи към финансирането на привържениците на Гюлен. Проповедникът живее в САЩ, а американските власти отказват да го върнат в Турция.", "date": "2018.12.14", "title": "Reuters: Турски прокурор нареди ареста на 219 войници по обвинение, че са гюленисти"}
{"url": "https://www.faktor.bg/bg/articles/novini/balgariya/dots-dimitar-dimitrov-skoro-imenata-v-izbiratelnite-spisatsi-shte-sa-poveche-ot-naselenieto", "text": "\"Основният проблем в България са избирателните списъци – скоро имената в тях ще са повече от населението по демографска статистика\", заяви пред бТВ доц. Димитър Димитров, експерт по изборно законодателство. \"Това създава широка рамка, в която може да се помести всяка измама\", уточни експертът. По думите му решението е в проста база данни, в която всеки има изборен адрес. Относно електронното дистанционно гласуване той коментира, че е трудно да се осигурят такива правила, които да гарантират сигурността на вота.  \"Това се прави само в Естония, но тя е малка страна. Норвегия, която също не е голяма страна,  пробва, но реши, че няма смисъл\", уточни доц. Димитров. За предложенията на президента Румен Радев за видеонаблюдение в Секционните избирателни комисии експертът смята, че тази мярка няма да помогне особено. \"От машинното гласуване ще спечели само този, които доставя машините\", смята доц. Димитър Димитров.", "date": "2018.12.14", "title": "Доц. Димитър Димитров: Скоро имената в избирателните списъци ще са повече от населението"}
{"url": "https://www.faktor.bg/bg/articles/novini/balgariya/temperaturi-nad-nulata-dnes", "text": "Минималните температури ще са между минус 5 и 0 градуса, максималните - между 2 и 7 градуса. По Черноморието ще е предимно облачно, привечер ще има слаби валежи от дъжд. Максималните температури ще са между 6 и 9 градуса. Над планините ще е предимно облачно. На много места ще има слаби валежи от сняг, под около 1200 метра - от дъжд.", "date": "2018.12.14", "title": "Температури над нулата днес"}
{"url": "https://www.faktor.bg/bg/articles/novini/svyat/bryuksel-e-kategorichen-sporazumenieto-za-brekzit-nyama-da-se-predogovarya", "text": "Европейският съвет отново е категоричен – няма да има предоговаряне на споразумението за брекзит. През изминалата нощ евролидерите потвърдиха, че постигнатото споразумение за оттеглянето на Великобритания не подлежи на промени. След заседанието председателят на Европейската комисия Жан-Клод Юнкер не изключи възможността след брекзит отново да има визи за гражданите на Евросъюза и за британците, като посочи, че това е част от преговорите за бъдещите отношения с Лондон. По думите му британците трябва да посочат как си представят бъдещите си отношения с Европейския съюз и е „неудобно” да се очаква съюзът да предложи посоката.", "date": "2018.12.14", "title": "Брюксел е категоричен: Споразумението за Брекзит няма да се предоговаря"}
{"url": "https://www.faktor.bg/bg/articles/protestirashti-opitaha-da-nakluyat-v-ungarskiya-parlament", "text": "Унгарската полиция използва сълзотворен газ в четвъртък вечерта в центъра на Будапеща, за да възпре агресивни протестиращи, които се опитаха да влязат в сградата на унгарския парламент. Ескалацията на напрежението започна след атака на маскирани младежи, които започнаха да хвърлят бутилки и димкии срещу полицейските кордони. Това съобщиха от MTI. По улиците в столицата бяха изведени полицейски и специални войски, много пътища бяха блокирани. Около 3000 демонстранти се събраха пред парламента, а после блокираха движението по един от мостовете над река Дунав, възобновявайки демонстрациите от сряда срещу ново законодателство - за нов трудов кодекс и за нововъведения в съдебната система, които биха освободили правителството от независимия контрол от страна на съдилищата, предаде Ройтерс. Управляващата дясна популистка партия ФИДЕС на премиера Виктор Орбан  прокара и двата закона на фона на протести на опозицията в парламента и на улични протести. Това предизвика масово възмущение сред унгарските младежи, които излязоха по улиците с мирни протести. За нещастие някои маскирани активисти се опитаха да провокират полицията. \"Недоволството ни доведе тук. Едното е въпросът със съдилищата - следващата фаза от бетонирането на властта им, а другото - шамарът в лицето на трудовите хора\", каза 65-годишният Тамаш Сабо, развяващ унгарското знаме. Протестиращите бяха възмутени най-вече от трудовите регулации, които позволяват на работодателите да изискват от работниците и служителите си до 400 часа извънреден труд годишно. Правозащитни организации пък казват, че новият закон за административните съдилища може да доведат до политическа намеса в работата на правосъдието. Протестите се състояха, докато Орбан е в Брюксел за среща на върха на Европейския съюз, на която ще бъдат обсъдени въпроси като Брекзита, еврозоната, миграцията и Русия.", "date": "2018.12.14", "title": "Сблъсъци в Будапеща: Протестиращи опитаха да нахлуят в унгарския парламент"}
{"url": "https://www.faktor.bg/bg/articles/novini/svyat/teroristat-ot-strasburg-e-likvidiran-id-tvardi-che-e-nein-boets", "text": "Две денонощия след стрелбата в Страсбург нападателят от коледния базар в града беше ликвидират от полицията късно снощи. Засега няма данни той да е имал съучастници, но разследването продължава. 29-годишният Шериф Шекат беше убит в южния квартал „Нойдорф” около 9 ч. местно време – на около 2 километра от мястото на стрелбата в центъра на Страсбург. Първоначално е обграден от полицаи, които искали да го арестуват, но открил стрелба по тях, а те незабавно отговорили на изстрелите. Атентаторът е убит на място. „Това, което предстои сега, е официално потвърждение за самоличността на заподозрения. Нямаме данни той да има съучастници. Разследването обаче продължава, за да излезе цялата истина и за да се гарантира сигурността на французите”, коментира френският вътрешен министър Кристоф Кастнер. В издирването на Шекат са участвали над 700 служители на реда. Жертвите на стрелбата на коледния базар на 11 декември вечерта в центъра на града вече са 3, ранени са 13 души.", "date": "2018.12.14", "title": "Терористът от Страсбург е ликвидиран, ИД твърди, че е неин боец"}
{"url": "https://www.faktor.bg/bg/articles/novini/balgariya/ns-shte-razgleda-speshnite-promeni-v-antikoruptsionniya-zakon", "text": "Спешните промени в антикорупционния закон влизат за първо четене в парламента. Те бяха внесени от председателя на правната комисия Данаил Кирилов в отговор на тълкувателно решение на ВКС, довело до прекратяване на дела за отнемане на незаконно придобито имущество в случаи на оправдателна присъда.  Според председателя на Антикорупционната комисия, в момента у нас се водят над 300 подобни дела, касаещи имущество на стойност над 22 млн. лева. Припомняме, че председателят на правната комисия Данаил Кирилов заяви, че тълкувателното решение не само е поставило въпрос действието на закона, но и връща назад към отменения закон. Именно в закона за отнемане на незаконното имущество, действащ през 2012, има обвързване на наказателното производство с отнемането на имущество. \"Абсолютно недопустимо е прилагането на това тълкувателното решение със задна дата. И по двата закона са образувани множество производства, които не са приключили. Имаме данни, че някои производства се прекратяват, държавата ще загуби правото на иск да претендира незаконно придобито имущество в огромен брой случаи и в огромен размер\", смята и шефът на КПКОНПИ Пламен Георгиев, който присъства на заседанието. По думите му това създава огромна обществена опасност. \"Съдът започва да изземва правомощия на парламента, което заплашва устоите на държавата и разделението на властите\", обобщи пред депутатите шефът на КПКОНПИ. \"Води до промяна на смисъла на закона. Води до това, че се променя волята на законодателя\", допълни Георгиев.", "date": "2018.12.14", "title": "НС ще разгледа спешните промени в антикорупционния закон"}
{"url": "https://www.faktor.bg/bg/articles/poredna-zaplaha-za-tramp-federalna-prokuratura-zapochna-novo-razsledvane-sreshtu-nego", "text": "Федерални прокурори разследват дали комитетът по встъпването в длъжност на президента Доналд Тръмп не е похарчил нецелесъобразно част от набраните за тази цел средства, пише \"Уолстрийт джърнал\", цитиран от \"Ройтерс\". Разследването на прокуратурата на Манхатън проверява дали някои от дарителите на комитета са дали пари в замяна на политически отстъпки, влияние при назначения в администрацията или достъп до новата администрация. Това разследване може да се окаже поредната юридическа заплаха за Тръмп и администрацията му, които вече са разследвани за контакти между предизборния екип на Тръмп и Русия, плащания на жени да не разкриват свои интимни афери с президента и някои разходи на фондацията на Тръмп.  Разследването на комитета по встъпването в длъжност на Тръмп е тръгнало от документи, иззети при разследването на бившия адвокат на Тръмп Майкъл Коен. В сряда Коен бе осъден на три години затвор за редица престъпления, включително организиране на плащанията в замяна на мълчание в нарушение на законите за финансиране на предизборни кампании.", "date": "2018.12.14", "title": "Поредна заплаха за Тръмп - федерална прокуратура започна ново разследване срещу него"}
{"url": "https://www.faktor.bg/bg/articles/novini/balgariya/zam-darzhavniyat-sekretar-na-sasht-dzhon-salivan-na-poseshtenie-v-sofiya", "text": "Заместник-държавният секретар на САЩ Джон Съливан пристига в София.  Посещението му е част от специална дипломатическа обиколка в Централна и Източна Европа, която вече премина през Словакия и Австрия, а в дните до 20 декември продължава в България, Босна и Херцеговина, Македония и Полша. У нас Съливан ще засегне теми, свързани със сътрудничеството между двете страни по линия на НАТО и ще подчертае значението на енергийната диверсификация за националната сигурност на България и за стабилността на региона.", "date": "2018.12.14", "title": "Зам.-държавният секретар на САЩ Джон Съливан на посещение в София"}
{"url": "https://www.faktor.bg/bg/articles/sasht-s-apel-kam-atina-gartsiya-da-ne-prechi-na-makedoniya-az-nato", "text": "Държавният секретар на САЩ Майкъл Помпео смята, че влизането на Македония в НАТО ще засили способността на балканските страни да се противопоставят на Русия в региона. Той изрази тази гледна точка във вторник във Вашингтон на среща с първия заместник-министър на външните работи на Гърция Йоргос Катрунгалос. През юни Гърция подписа споразумение, което ще има положително икономическо въздействие и ще помогне на Гърция да се превърне във \"врата към Балканите \". Това споразумение ще позволи на съседа ви да се присъедини към НАТО и ЕС като Република Северна Македония, както и да укрепи Балканите в противодействие на вредното руско влияние. Това каза държавният секретар Майкъл Помпео. Той също така отбеляза, че доставките на газ за Европа през Трансадритския газопровод от Каспийския регион \"ще помогнат на страни като България да намалят зависимостта си от руските енергийни ресурси\". Министрите на външните работи на Гърция и Македония Никос Кодциас и Никола Димитров подписаха на 17 юни споразумение, според което бившата югославска република се преименува на Република Северна Македония. Спорът между Македония и Гърция относно името на бившата югославска република, който съвпада с името на северния гръцки регион, се води в продължение на 25 години.", "date": "2018.12.14", "title": "САЩ с апел към Атина: Гърция да не пречи на Македония за НАТО"}
