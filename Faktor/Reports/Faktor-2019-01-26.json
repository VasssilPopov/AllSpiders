{"url": "https://www.faktor.bg/bg/articles/novini/svyat/venetsuela-v-oon-koi-ste-vie-che-da-ni-postavyate-ultimatum", "text": "В ООН днес Венецуела отхвърли категорично ултиматума на няколко европопейски страни, които й дадоха 8 дни, за да свика избори, заплашвайки, че ако не го направи, ще признае властта на опозиционера Хуан Гуайдо, предаде Франс прес, цитирана от БТА. \"Никой няма право да ни поставя срокове, нито да ни казва дали трябва да има избори или не\", заяви венецуелският министър на външните работи Хорхе Ареаса. \"Кои сте вие, че да поставяте ултиматум на едно суверенно правителство? Това е намеса, инфантилна намеса\", каза той по време на заседание на Съвета за сигурност.", "date": "2019.01.26", "title": "Венецуела в ООН: Кои сте вие, че да ни поставяте ултиматум"}
{"url": "https://www.faktor.bg/bg/articles/bsp-nie-balgarskite-sotsialisti-othvarlyame-statukvoto-u-nas-i-v-evropa", "text": ". Конгресът на БСП прие платформата на партията за евроизборите за Европа на народите и социална държава, предаде  Агенция „Фокус“. В документа се посочва, че принципите, очертани във „Визия за България“, са ориентир за спечелване на Европейски избори 2019.  „Ние, българските социалисти, отхвърляме статуквото у нас и в Европа, днес ние предлагаме промяна: изграждане на европейски социален съюз, подкрепен от нов икономически модел на развитие и растеж; единен и демократичен европейски съюз, който уважава суверенитета на държавите членки; многогодишна финансова рамка в услуга на сближаването, на гражданите и на реалната икономика; силна и ефективна Кохезионна политика след 2020 г.; европейски съюз за младите ‒ по-добър живот и активно демократично участие на бъдещите поколения; устойчива миграционна политика, основана на солидарност и уважение към националните приоритети; Европейският съюз ‒ самостоятелен фактор в глобалната политика“, са основните акценти в платформата.  Делегатите приеха и отчета на евродепутатите, както и политическия доклад на лидера на БСП Корнелия Нинова.", "date": "2019.01.26", "title": "БСП: Ние, българските социалисти, отхвърляме статуквото у нас и в Европа"}
{"url": "https://www.faktor.bg/bg/articles/kak-populizmat-rushi-demokratsiyata", "text": "Ако има какво да научим за популизма от Източна Европа, то е, че демокрация и правова държава не са непремено свързани. Демокрацията може да бъде използвана за да подкопае правовия ред и да наложи страстите на мнозинството. Резултатът е нелибералната демокрация на Орбан - един вид нов болшевизъм в етимологическия смисъл „власт на мнозинството\". В марксистко-ленинската традиция законът няма собствена реалност, той е просто маскиран инструмент на класово господство. На хората се внушава непрестанно, че юридическите тънкости и процедури са пречка за постигане на възвишените цели, поставени от комунистическата партия; любим обект на критика за верните на режима сатирици е бюрократът с ръкавелите, който се е вкопчил в някакъв идиотски параграф и само се пречка на трудещите се. Разбира се модерните медии позволяват мнението на мнозинството лесно да се манипулира, а тогавашните управници инвестират невиждани ресурси в пропаганда и агитация. Но едва ли ще разберем дълголетието на комунизма без да вземем под внимание неговата  популярност сред широки слоеве от населението. Почти религиозна вяра се установява във всемогъществото на политическата воля, впрочем и като градивна, и като наказваща. Ключът към тази вяра е скоростта, в която политическото винаги бие юридическото. А нещата трябва да се случват бързо, защото модерният човек е екзистенциално нетърпелив. Само да се отървем от мудната машина на правосъдието, с нейните членове и алинеи, и обществените проблеми ще могат да се решават на момента. Изразът „телефонно правосъдие\" съдържа тази мигновенност. Трябва да се построи блок за нуждаещите се? Ами просто някой се обажда, конфискуват терена, пращат багерите. Престъпник е събудил общественото възмущение? Някой се обажда да го застрелят. Популизмът днес се храни от същото раздразнително нетърпение, породено от мудността на институциите. Мястото на карикатурния бюрократ от времето на комунизма е заел иженарицаемият евро-бюрократ. И колкото повече се ускорява социалният живот, толкова по-малко търпение имаме пред архаичните юридически или административни процедури; искаме политиците да действат незабавно, ако се може - на живо по телевизията. Румънският случай е най-екстремен. Едните въведоха извънредно антикорупционно законодателство, което беше прието с ентусиазъм от гражданите. После, с връщането във властта на бишите комунисти, страната се завъртя на пети и - колкото и да ни е неприятно да го признаем - това зарадва други групи хора, които бяха почнали да се притесняват от възможността за съдебен произвол. В България тинк-танкът на професор Вълчев констатира близо 1000 промени на правния режим през 2018, със 77 напълно нови закони, приети бързо и без обсъждане. Подобна нестабилност очевидно противоречи на по същество консервативния дух на правото - затова пък играе с възмущенията на хората. Виждаме, че криминални инциденти биват последвани от промени в законодателството (обикновено се въвеждат по-големи наказания), за да бъдат успокоени страстите. Само че страстите не се успокояват и все по-често съдебните решения се посрещат с яростни улични протести. Унгарските и полските популисти завзеха властта като водачи на открит бунт срещу европейската правова държава. Това не само не намалява популярността им, но ги обвива с ореол на национални герои. Законът и там беше демистифициран като инструмент на господство, този път не господство на буржоазията, а на експлоататорския Запад. Напада се, къде с подигравки, къде с политически действия, и всяка регулация – като почнем от митичната забрана на кривите краставици и стигнем до пакета мобилност, представян от националистите като опит за крадене на източни транспортни компании. Правото не е пространство за търсене на съгласие и умиротворяване, а фронт на ожесточена и непримирима битка между „нас\" и „тях\".  Популистите в съвременния свят вървят по същия път, макар без марксистко-ленинската закалка. Ердоган затваря съдии, обвинявайки ги в съучастничество с уж терористичната организация на Гюлен. Салвини се подиграва с договорите за бюджетна дисциплина на Еврозоната. Тръмп денонсира едностранно всевъзможни международни договори. Да се преобърне тази тенденция от все по-малкото останали отговорни политици е трудно, защото правовата държава никога не е била популярна сред широките народни маси, фасцинирани днес от идеите за пряка, мигновена, онлайн демокрация. Не забравяйте и че юридическите процедури по определение имат за цел да забавят, да свалят градуса на страстите – което ги прави скучни за медиите, вкопчени в отчаяна конкуренция на пазара на сензациите.", "date": "2019.01.26", "title": "Как популизмът руши демокрацията"}
{"url": "https://www.faktor.bg/bg/articles/novini/balgariya/korneliya-ninova-veche-imame-v-ratsete-si-nay-silnoto-orazhie", "text": "Вече имаме в ръцете си най-силното оръжие – „Визия за България“ и „Визия за Европа“. Това каза лидерът на БСП Корнелия Нинова в заключителното си слово на четвъртото заседание на 49-тия конгрес на БСП, предаде  Агенция „Фокус“ . „Още веднъж показахме, че сме истинската партия, в която се води разговор за политики, в която има мнения и свободни предложения. Благодаря ви за резултата, вече имаме в ръцете си най-силното оръжие- „Визията за България“ и „Визия за Европа““, заяви тя. „Наистина ни очаква много работа, защото трябва да стигнем до всеки български дом, до повече български граждани. Това е шансът ни нашето предложение да се превърне в новия обществен договор в България. Това е шанс да съберем повече национална подкрепа, а който и да управлява страната да се съобразява с този нов обществен договор“, обяви лидерът на БСП. „Вярвам в силата и енергията ви. Знам, че вие сте носители на промяната“, каза Нинова. „Успех и победа на предстоящите избори“, каза още тя.", "date": "2019.01.26", "title": "Корнелия Нинова: Вече имаме в ръцете си най-силното оръжие"}
{"url": "https://www.faktor.bg/bg/articles/novini/balgariya/evelina-sokolova-bsp-opitvat-da-nasochat-tsyalata-negativna-energiya-kam-boyko-borisov", "text": "„От септември има скъсяване на дистанцията. И това не се дължи на БСП, а от това, че се наблюдава ерозия от ГЕРБ. И на това се дължи скъсяването на дистанцията. Те карат трети мандат и най-естественото нещо е да има такава ерозия. Но когато става въпрос за избори, очакваме, че ще има сериозна мобилизация, особено на тези партии с твърд електорат”. Това обяви в предаването „Офанзива с Любо Огнянов” по Канал 3 социологът Евелина Славкова от изследователски център „Тренд”. Конкретно за мобилизирането на твърдите ядра тя даде пример с ДПС, което вече е изпреварило „Обединени патриоти” заради подобно активизиране. А то е и именно заради скандалите и несигурността, която излъчват патриотите, според Славкова. „Опитват се по няколко линии да играят БСП. И те ще се опитат да ги обърнат като вот на недоверие към правителството. Най-вероятно ще минат към линията за или против Бойко Борисов. Това се вижда и от изказванията за авторитаризъм и т.н. Опитват се да съсредоточат цялата негативна енергия, да я персонализират и да я насочат към едно лице, което е Бойко Борисов”, каза още социологът по отношение на тактиката на левицата. „Много е трудно да се прогнозират евроизборите. Първо, защото те са в почивен ден – 25 май. Това може да доведе до понижаване на електоралната мобилизация. От друга страна е трудно тя да бъде изчислена. В момента е трудно да се прогнозира дали ще са 2,2 млн. избиратели или по-малко. Моето мнение е, че ще са по-малко”, изтъкна още Славкова. Слабото място в ГЕРБ. „Това, което каза Борисов - това, че има грешки в комуникацията. Това, че добрите неща, които са правени, не са представени правилно, както и лошите”.", "date": "2019.01.26", "title": "Евелина Славкова: БСП опитват да насочат цялата негативна енергия към Борисов"}
{"url": "https://www.faktor.bg/bg/articles/asen-agov-nikoy-ne-si-pravi-ilyuziya-che-evropa-mozhe-da-se-zashtiti-sama-ot-agresiyata-na-rusiya", "text": "Сформират ли Германия и Франция второ НАТО с новия договор, подписан помежду им. Темата в предаването „Офанзива с Любо Огнянов” по Канал 3 коментира журналистът и бивш депутат Асен Агов, който като такъв оглавяваше и комисията за външната политика в парламента. „Дълго време оглавявах и парламентарната асамблея на НАТО. Но не смятам, че Германия и Франция правят второ НАТО. Този договор всъщност следва очертанията на Елисейския договор. Направиме обаче изказването на Туск – на изток от това място – Аахен, има и много места, които са достатъчно важни в историческо отношение. Т.е. – каза им да не се мислят нещо повече от другите. Подобно, но и с по-мек тон бе и изказването на Юнкер”, каза Асен Агов. „Никой в Европа, особено от величината на Макрон или Меркел, си правят илюзии, че могат да защитат Европа изцяло. Защото американският ядрен чадър е част от нея. Никой не си прави илюзия, че Европа може да се защити сама от агресията на Русия. Европа най-накрая се вслуша в президента Тръмп, а и в Обама. Да, САЩ финансират защитата на Европа. Но те сами са си избрали тази си роля. САЩ имат основна роля в тази насока. Но ако Европа реши сама да си поема финансирането на защитата – оттам идват критиките и проблемите. Америка е напред по отношение на технологиите и американските компании се боят, че Европа, ако реализира всичко това, то тогава тя ще има по-голям капацитет да се превърне в много по-голям конкурент на Америка. И оттук всеки президент, включително Тръмп се опитва да съхрани американската оръжейна индустрия, която е несъмнено десетилетия напред пред всички останали”. Той изтъкна, че е необходимо Германия да модернизира армията си. И това е една от идеите за новия договор със Франция, защото след Брекзит Франция остава единствената ядрена сила в ЕС и единствен член в Съвета за сигурност. Той коментира и миграционната криза. По думите му част от миграционните вълни са били предизвикани и заради намесата на Турция и Русия в Сирия. Други вълни, пък са от изоставените страни в Африка. И именно мигрантите са се превърнали в идеология на популистите и националистите в Европа, но по думите те ще изчезнат. „Националпопулистите ще изчезнат, защото тези процеси стихват и тяхната идеология ще изчезне. Необходимо обаче е задълбочаване на демокрацията в Европа”, обяви Агов. Относно отношението на Тръмп към Европа, той обясни, че американският президент просто не цени Европа и няма традиционното за американски политик отношение към нея. \"Но Европа и Америка са свързани\", добави той.", "date": "2019.01.26", "title": "Асен Агов: Никой не си прави илюзия, че Европа може да се защити сама от агресията на Русия"}
{"url": "https://www.faktor.bg/bg/articles/novini/balgariya/desislava-atanasova-korneliya-ninova-mozhe-da-stane-premier-ako-ya-naznachi-rumen-radav", "text": "„ГЕРБ е в настоящето. И това го казваме не само ние, а българските граждани. На мен ми се иска да говорим с факти. А няма по-сериозен факт от истината. И един такъв факт са изборите. През 2018 г. са проведени 21 на брой частични избори. И в почти всички от тях ГЕРБ са реализирали своите кандидати. В 10 ГЕРБ е спечелила, а БСП – в 1. Няма по-добра социология и по-ясен факт от това. Това заяви народният представител от ГЕРБ Десислава Атанасова в предаването „Офанзива с Любо Огнянов” по Канал 3. Тя коментира и днешните думи на лидера на БСП Корнелия Нинова на конгреса на партията, която обяви, че България е в клинична смърт и изрази увереност, че левицата ще спечели евроизборите. „Думите на Корнелия Нинова са за повдигане на духа. Съвсем нормално е като опозиционна партия така да се говори”, допълни тя. Десислава Атанасова коментира и обвинението срещу соцдепутатката Елена Йончева и позицията на БСП, че застава зад нея обвинявайки управляващите в репресия. „На мен ми прави неприятно впечатление, че голяма част от БСП лепят етикети на българската прокуратура необосновано. Защото българската прокуратура защитава българската държавност. Защото и г-жа Нинова е работила като следовател и би трябвало добре да познава Конституцията и разделението на властите. И не подобава на един политик подобно отношение. Защото, ако искаме уважение към институциите – това не е начинът. Г-жа Нинова трябва да знае, че подобни внушения няма да гарантират уважението към институциите. Но това не и първият подобен случай, в който тя се изказва по подобен начин. И не знам дали няма да има реакция от хората, работещи в тази система, защото това не е нормално”, каза депутатката от ГЕРБ. „Конкретно за този съдебен състав имаше редица разследвания, включително и срещу членове на ГЕРБ и то срещу ръководни фигури”, каза Атанасова, като визира сигналите на Сергей Станишев срещу Цветан Цветанов и на Мая Манолова за аферата „Костинброд”. „Е, същата тази прокуратура тогава поръчкова ли беше”, попита риторично Атанасова. „Странно е как разследващ журналист не е направила собствено задълбочено разследване или изследване на тези средства откъде са идвали. Тъй като и тя самата е теглила заплата от 12 хиляди лева. Това е по-голяма заплата от на президента и от 60 минимални пенсии. Има много морални и интересни въпрос в този казус”, каза още тя. По отношение на войната между институциите и престрелките между президента Румен Радев и управляващите и как може тя да спре, тя коментира: „За да спреш някаква война или трябва да си я инициирал, или да имаш надмощие във военните действия. В случая това може да стане, ако случайно Корнелия Нинова оглави изпълнителната власт. Но това ми се струва, че може да стане, ако се стигне до служебен кабинет и я назначат нея за премиер”. Тя обърна внимание и на взаиомоотношенията между „Обединените патриоти” „Ние имаме управленска програма и управленско споразумение. Управляваме с тях по силата на вота. Понякога е доста трудно, но вече имаме известен опит от предходни управления, в които имахме с подкрепата на Реформаторския блок и АБВ. Тогава също не бе лесно. Властта не е самоцел за ГЕРБ. Важно е за българските граждани. И проблемът е, че не се виждат постигнатите резултати, взирайки се в проблемите на малката коалиция”, коментира представителят на ГЕРБ. Относно социологическите проучвания, според които ГЕРБ и БСП вече са с изравнени сили Атанасова обясни, че е още е рано за прогнози и е „много е важно да се съсредоточим в политическитне послания и да има сериозен дебат относно бъдещето на Европа”. Тя отвърна и на още едни обвинения на левицата, че под управлението на ГЕРБ олигархични кръгове потъпкват бизнеса. „БСП да говорят за олигархия е комично. Да говорят за Прехода като престъпен – също. Чудесно е да сложат края на Прехода. Но нито един човек от ГЕРБ не е участвал в приватизацията, нито един човек от ГЕРБ не е олигарх, нито един човек от ГЕРБ в момента не е с обвинения за пране на пари или криминални прояви”, каза Атанасова и даде примери с Бенчо Бенчев, Елена Йончева и Манол Генов. „Разбира се има презумпция за невинност, но в ГЕРБ такъв проблем няма. За нас най-сериозното оръжие е истината и затова никога никого не сме прикривали”, каза още депутатката.", "date": "2019.01.26", "title": "Десислава Атанасова: Корнелия Нинова може да стане премиер, ако Румен Радeв я назначи за служебен"}
{"url": "https://www.faktor.bg/bg/articles/pompeo-ili-zastavash-do-silite-na-svobodata-ili-si-v-sayuz-s-maduro-i-negoviya-haos", "text": "Държавният секретар на САЩ заяви, че сега е моментът страните да изберат страна за Венецуела, след като Вашингтон призна опозиционния лидер Хуан Гуайдо за държавен глава на южноамериканската държава, пише електронното издание Daily Star Lebanon, цитирано от \"Фокус\". „Сега е моментът всяка друга държава да вземе страна. Без повече отлагания, без повече игри. Или заставаш до силите на свободата, или си в съюз с Мадуро и неговия хаос“ заяви Помпео на срещата на СС на ООН за Венецуела, говорейки за президентът на Венецуела Николас Мадуро, когото САЩ призовават да се откаже от длъжността си. Русия се противопостави на усилията на САЩ и обвини Вашингтон, че подкрепя \"опита за преврат\", поставяйки Венецуела в центъра на нарастващия геополитически дуел.", "date": "2019.01.26", "title": "Помпео: Или заставаш до силите на свободата, или си в съюз с Мадуро и неговия хаос"}
{"url": "https://www.faktor.bg/bg/articles/ruski-eksperti-putin-se-uplashi-situatsiyata-s-maduro-da-ne-se-povtori-v-rusiya", "text": "И в Русия назряха промени като във Венецуела, защото и руската диктатура дотегна на руснаците, както тази на Мадуро на венецуелците. Във всеки момент може да дойде развръзката.  Всяка автокрация има еднакъв финал.  Около това мнение се обединиха в студиото на Радио „Свобода“ лидерът на руската «Партия перемен» Дмитрий Гудков и експертът по Латинска Америка Татяна Ворожейкина , близка до  „Яблоко“. Те са на мнение, че и репресиите на двата режима срещу опозицията удивително си приличат. „Путин го вълнуват тези 17 милиарда долара , който ние сме инвестирали във Венецуела. Не ние всъщност, те са ги инвестирали.  Путин го вълнува и това ситуацията с Мадуро да не се повтори в Русия. Нищо друго не го вълнува. Уверен съм, че съдбата на жителите на Венецуела изобщо не го вълнува. Въпрос на пари, на свръхвлияние и на инвестиции, загубени според мен, за съжаление“, заяви Гудков. Икономиката на Венецуела е такъв ужас и кошмар, че дори в Русия не можем да си го представим, смята той.  „И тук, и там държавните институции минаха от системата на публичната към системата на частната власт.  Държавните институции бяха поставени в служба на техните носители“, заяви Татяна Ворожейкина.  Тя е категорична, че и в двете страни хората, контролиращи изпълнителната власт контролират и основните икономически активи.", "date": "2019.01.26", "title": "Руски експерти: Владимир Путин се уплаши ситуацията с Мадуро да не се повтори в Русия (ВИДЕО)"}
{"url": "https://www.faktor.bg/bg/articles/zoran-zaev-i-aleksis-tsipras-sa-nominirani-za-nobelovata-nagrada-za-mir", "text": "Премиерите на Македония и Гърция Зоран Заев и Алексис Ципрас са номинирани за Нобеловата награда за мир. Кандидатурите им са издигнати от представители на три групи в Европейския парламент - Удо Булман от Прогресивния алианс на социалистите и демократите, Ска Келер от групата на Зелените/Европейски свободен алианс и Габриеле Цимер от групата на Европейската обединени левица/Северна зелена левица. За номинацията се заговори още след подписването на договора. Тя идва обаче сега, след като договорът бе официално ратифициран, както от македонския, така и от гръцкия парламент. Заев и Ципрас успяха да разрешат 30-годишния спор за името на Македония. Споразумението от Преспа, което бе подписано на 17 юни 2018 г. и по този начин Република Македония официално вече ще се казва Република Северна Македония. След ратификацията на договора пред Македония се открива пътят за нейната евроатлантическа интеграция. Вижте още новини от света! В съвместната декларация на Булман, Келер и Цимер се казва, че \"Преспанският договор слага край на дългогодишния спор за името и носи стабилност на Западните Балкани\". \"Това споразумение е модел за разрешаване на международните проблеми чрез диалог и общ компромис. Заев и Ципрас имаха политическия кураж да постигнат договор въпреки националистическите опозиции. Поради всичко това подкрепяме номинацията на Зоран Заев и Алексис Ципрас за Нобеловата награда за мир за 2019, която бе предложена от Видед Бушамауи - нобелов лауреат за 2015 година\", пишат Келер, Булман и Цимер.", "date": "2019.01.26", "title": "Зоран Заев и Алексис Ципрас са номинирани за Нобеловата награда за мир"}
{"url": "https://www.faktor.bg/bg/articles/politika/na-vseki-kilometar/robskiyat-trud-pri-komunizma-gordostta-na-narodnata-vlast", "text": "Какво построи \"народната власт\" по соца? \"Хиляди заводи\", пътища, болници... Започвам с вестник Работническо дело от 1974 г., в който се отбелязва първата копка на строежа на магистрала Хемус. За 15 години при тая \"цъфтяща\" икономика, кога \"всичко си имахме\" другаря Живков не успя да построи една магистрала, що така?   Ето ви малко данни, с които \"другарите\" все още се гордеят. Експозиция посветена на бригадирското движение в Историческия музей в Димитровград. Цитирам: \"На 5 август 1946 г. 2075 бригадири започват прокопаването на първокласен шосеен път през Хаинбоазкия проход. За периода 1946-1950 г. стотици хиляди млади хора участват в изграждането на едни от най-големите обекти в нашата страна. Изграждането на ж.п.линиите Перник-Волуяк, Ловеч-Троян, Самуил-Силистра, на язовирите „Копринка” и „Росица”, електрификацията на страната и др. На строителните площадка на Химическия комбинат, на Циментовия завод и на първите жилищни блокове в града, при прокарването на първите улици, при изграждане дигата на р. Марица, своят безвъзмезден труд дават над 45 000 младежи от цялата страна. Благодарение на бригадирското движение е изградена териториалната инфраструктурата на страната – построени са важни шосейни и железопътни линии, язовири, електроцентрали, далекопроводи, промишлени предприятия, обществени сгради, извършени са множество залесителни мероприятия и др. Голяма част от тези обекти се ползват и днес.\"  45 години ни наливаха в главите как работниците се борили с капиталистите за по-големи надници, как са създадени профсъюзите и за борбата срещу детския труд. Четяхме Вапцаров и как се строи завод: Така, така, ама   Всичко е построено с безплатен робски труд, който наричаха \"доброволен\". 45-те хиляди младежи построили Хаинбоаз са работили безплатно, спали са в бараки и палатки, върху сламени дюшеци и  без течаща вода и баня. Нещо като в плантациите в южните щати на САЩ, но при минусови температури през късната есен.  В социалистическа България всичко построено от комунистите е плод не на държавата и развитата икономика, а на принудителен, безплатен труд! Гордостта на соца Циментовият и Химическият заводи са строени от бригадири! Една соц. лелка ми възрази, че \"сме си строили за нас\". Сериозно ли? Ами като сме си го строили, защо сме плащали данъци?  В нормалните пазарни икономики, хората плащат данъци и държавата строи. При соца хем плащаш данък, хем работиш 45 дни ангария, хем после ти обясняват, че всичко било безплатно!? Най-обичах да слушам как капиталистите са експлоатирали детския труд, докато бачках на 16 години 45 дни в консервния комбинат в Стамболийски. Доброволно! Щото ако не отидеш \"доброволно\" в гимназията ти влиза в характеристиката. Ако си студент и не носиш удостоверение за участие в бригада не можеш да запишеш следващ семестър. Четох едно изказване във Фейсбук на Михаил Миков от БСП по повод годишнината от създаването на първата национална бригада - 5 август 1946 г : \"Организираното бригадирско движение е доказало колко градивни могат да бъдат левите сили. Инфраструктурни обекти, ж.п. линии, язовири, заводи... цял град – това ражда трудът на този младежки и патриотичен устрем, променил облика на Родината. България от седемдесетте години на миналия век е продукт на усилията и приноса на всички българи в изграждането й.\" Човекът си го признава в прав текст! НЕ държавата, НЕ губещата \"планова\" икономика, НЕ помощта на Съветския Съюз, а безплатният ЗАДЪЛЖИТЕЛЕН труд на хиляди български младежи! Докато те работиха без да им се плаща,   и държавата. А \"ентусиазма\" на другаря Миков го имаше само във вестниците и в докладите на партийните събрания - всъщност всички псувахме. В заключението на своята реч другарят Миков казва:  \"Единство в името на обща справедлива кауза, ентусиазъм и солидарност в интерес на цялото общество. Ние трябва да променим тази страна и да възстановим връзките между хората и между народа и държавата\". Ами възстановете ги, другарю Миков! Вместо да водите привържениците си на Бузлуджа на бира с кебапчета, съберете се под лозунга \"Строим за Родината\" и вървете да копаете на магистралата да дадете пример. После Ви чакат АЕЦ Белене, Южен Поток... Хайде, всички до един! Всичко в името на човека, всичко за благото на човека!", "date": "2019.01.26", "title": "Робският труд при комунизма – гордостта на „народната власт”"}
{"url": "https://www.faktor.bg/bg/articles/v-sofiya-180-mashini-sa-rabotili-po-pochistvaneto-na-snega-tazi-nosht", "text": "В София 180 машини са работили по почистването на снега на улици и булеварди тази нощ във всички 24 райони, съобщиха от пресцентъра на Столична община. Извършени са обработки със смеси срещу заледяване и на места избутване на снежна маса по всички трасета на обществения транспорт, основни улици в кварталите, опасни и стръмни участъци, мостове, както и общинската пътна мрежа. Обработки са направени и на Южната дъга на околовръстен път. Снегопочистващата техника продължава работа към момента в някои от районите на града като \"Красно село\", \"Овча купел\", \"Надежда\" и др. Опесъчаване е направено в планината Витоша на пътищата Драгалевци , Алеко ,Бояна и Златни мостове. Започва и почистването на прилежащите пространства на спирките на градския транспорт, подходи към подлези и тротоари. В момента градският транспорт се движи навсякъде по обичайните си маршрути. Обстановката следят екипи на Столичен инспекторат и дирекция \"Аварийна помощ и превенция\", които извършват обходи на терен. Днес се очакват също валежи от сняг. Напомняме на шофьорите да използват автомобилите си оборудвани за движение при зимни условия и да карат внимателно и със съобразена скорост. В Кризисните центрове за хора, останали без дом, са настанени 146 души. Гражданите могат да подават сигнали на тел. 070017310 или на 112.", "date": "2019.01.26", "title": "В София 180 машини са работили по почистването на снега тази нощ"}
{"url": "https://www.faktor.bg/bg/articles/vodeshti-intelektualtsi-evropa-e-uyazvimo-ot-vse-po-malko-prikritite-manevri-na-obitatelya-na-kremal", "text": "Водещи интелектуалци предупреждават в писмо, че идеята за обединена Европа се разпада пред очите ни и призовават политиците да не позволят изборите за европейски парламент да се проведат в тази отровна, по думите им, атмосфера. Европа е нападната от фалшиви пророци, които се опиват от недоволството и вярват, че техният час е настъпил. Тя беше изоставена от два големи съюзника, които през последния век на два пъти я спасиха от самоунищожение -  отвъд Ламанша и отвъд Атлантическия океан. Континентът е уязвим от все по-малко прикритите маневри на обитателя на Кремъл, смятат авторите на писмото. Сред тях са нобеловите лауреати Светлана Алексиевич, Марио Варгас Льоса и Орхан Памук, френският философ Бернар-Анри Леви и писателите Милан Кундера и Салман Рушди. Ако нещо не се промени, ще има масови прояви на ксенофобия и антисемитизъм и всички ще бъдем сполетяни от катастрофа, отбелязват авторите и приканват към действия в навечерието на изборите за Европейски парламент. Трябва да се борим за идеята на Европа или да я видим да загива под напора на популизма, се казва още в писмото. Ето и писмото:  От всички страни се сипят критики, обиди и поддръжници изоставят каузата. \"Стига строене на Европа!\", е викът. Нека вместо това да се свържем отново с нашата \"национална душа\"! Нека преоткрием \"изгубената си идентичност\"! Това е дневният ред, споделян от популистките сили, заливащи континента. Няма значение, че абстрактни понятия като \"душа\" и \"идентичност\" често съществуват само във въображението на демагозите, пишат авторите на писмото. Европа е нападната от фалшиви пророци, които се опиват от недоволството и вярват, че техният час е настъпил. Тя беше изоставена от два големи съюзника, които през последния век на два пъти я спасиха от самоунищожение; единия отвъд Ламанша, другия отвъд Атлантическия океан. Континентът е уязвим към все по-малко прикритите маневри на обитателя на Кремъл. Европа като идея се разпада пред очите ни, подчертават те. Това е отровната атмосфера, в която през месец май ще се състоят изборите за европейски парламент. Ако нещо не се промени, ако нещо не се случи, за да върне назад надигащата се високопарна, настоятелна вълна, ако не се прояви нов съпротивителен дух, тези избори обещават да бъдат едни от най-пагубните, които сме виждали. Те ще дадат победата на тези, които печелят от катастрофите. За тези, които все още вярват в наследството на Еразъм, Данте, Гьоте и Коменски, остава само срамното поражение, пренебрежение към интелигенцията и културата. Ще има масови прояви на ксенофобия и антисемитизъм. Всички ще бъдем сполетяни от катастрофа. Ние, долуподписаните, сме сред тези, които отказват да се примирят с тази надвиснала катастрофа, заявяват тридесетте интелектуалци. Ние се причисляваме към европейските патриоти (група, която е по-многобройна, отколкото често се смята, но е често прекалено мълчалива и примирена), които разбират какво е заложено на карта. Три четвърти от един век след победата над фашизма и 30 години след падането на Берлинската стена се води нова битка за цивилизацията.Нашата вяра е в голямата идея, която сме наследили, която според нас беше единствената сила, достатъчно могъща да издигне народите на Европа над самите тях и изпълненото им с войни минало. Вярваме, че и днес тя остава единствената сила, която е достатъчно благородна, за да отблъсне новите признаци на тоталитаризъм, които водят след себе си отдавнашните нещастия на тъмните времена. Това, което е заложено на карта, ни забранява да се откажем. Затова и отправяме тази покана да се присъедините към новата обществена мобилизация, призовават те. Затова приканваме към действия в навечерието на избори, като отказваме да се предадем пред гробокопачите на европейската идея. Затова призоваваме да се вдигне още веднъж факелът на една Европа, която въпреки грешките, пропуските и проявяваната понякога колебливост, остава пътеводна светлина за всички свободни мъже и жени на планетата. Нашето поколение подходи погрешно. Като последователите на Гарибалди през 19 век, които повтаряха като мантра \"Италия ще се справи сама\", ние вярвахме, че континентът ще се запази от само себе си, без да има нужда ние да се борим за това или да работим за него. Това, казахме си ние, е \"посоката на историята\". Трябва да изоставим незабавно това старо убеждение. Нямаме избор. Трябва да се борим за идеята на Европа или да я видим да загива под напора на популизма. В отговор на яростната националистическа и идентичностна атака трябва да преоткрием духа на активизма или да приемем, че недоволството и омразата ще ни заобиколят и потопят. Трябва спешно да бием тревога за тези подпалвачи на душата и духа - от Париж до Рим, със спирки в Барселона, Будапеща, Дрезден, Виена и Варшава - които искат да накладат огън с нашите свободи. В това странно поражение на \"Европа\", което се задава на хоризонта; тази нова криза на европейското съзнание, която се готви да унищожи всичко, което направи нашите общества велики, уважаеми и проспериращи, се крие към либералната демокрация и нейните ценности, по-голямо откогато и да било след 30-те години на миналия век, заключават интелектуалците, подписали писмото, публикувано също във в. \"Либерасион\".", "date": "2019.01.26", "title": "Водещи интелектуалци в писмо: Европа е  уязвима от все по-малко прикритите маневри на обитателя на Кремъл"}
{"url": "https://www.faktor.bg/bg/articles/sport/svetat/16-godishnata-aleksandra-feygin-zapisa-istorichesko-klasirane-za-balgariya-na-evropeyskotopo-figurno-parzalyane", "text": "Шампионката на България Александра Фейгин записа историческо класиране на европейското първенство по фигурно пързаляне. Тя постигна най-добрия резултат за страната при жените, като стана 11-а. На 16 години тя се представи забележително на първото си европейско за жени. Фейгин беше девета след кратката програма и това ѝ отвори вратите към добро класиране в Минск. В изпълнение на фона на музиката от \"Лешникотрошачката\" българката спечели 105.40 точки от волната програма и така общият ѝ резултат стана 164.20 точки. Златото заслужи София Самодурова от Русия, която се представи впечатляващо и получи 140.96. С това тя събра 213.84 и изпревари носителката на златото от олимпийските игри в Пьонгчанг и своя сънародничка Алина Загитова (198.34). Бронзовия медал взе финландката Вивека Линдфорс (194.40).", "date": "2019.01.26", "title": "16 годишната Александра Фейгин записа историческо класиране за България на европейското по фигурно пързаляне"}
{"url": "https://www.faktor.bg/bg/articles/politika/hlyab-i-pasti/v-evropeyskiya-parlament-bez-balgarski-natsionalisti-patriotizmat-im-e-klounsko-nametalo-na-rusofiliyata-im", "text": "До изборите за Европейски парламент остават четири месеца. Но вече е ясно, че от техните резултати ще зависи дали нашият съюз ще продължи да бъде единен и силен. Опасността е да се трансформира във временен бивак на заболели от национализъм държави. Защото изборът ще бъде между все по-задълбочаващо се интегриране и следване на основополагащата идея за федериране или връщане към насипното състояние на Европа по модела „всяка коза на свой крак”. Този модел националистите днес наричат „Европа на отечествата”. Идеята им е всяко „отечество” да се оправя само, както може. Но е очевидно, че няма как един национализъм да се погрижи за добруването на чужд нему национализъм. Хаосът във взаимоотношенията  и конфликтът между „отечествата” ще бъде неизбежен.  В такава Европа ние вече живяхме. Това бе Европа на ХХ век. И заради претенциите на „отечествата” тогава десетки милиони хора  загубиха живота си.  Реална е опасността в новия Европейски парламент противниците на ЕС да разрушат изграденото след Втората световна война европейско единство.  Той сменя парцалите си за поредното изпълнение пред публиката, но всичките му номера са познати. Някогашният либерал и защитник на европейската идея Виктор Орбан днес подскача на манежа под звуците на руска хармоника. Матео Салвини, лидер на италианската крайнодясна партия „ Лига” смята евродепутатите за „ненормални”. Френската националистка Марин льо Пен не спира да повтаря лъжата, че „Европейският съюз се превърна в Европейски Съветски съюз”. Вероятно затова и издига за водач на листата на „Национален сбор” „млад представител на работническата класа” с крайни антиевропейски и пропутински възгледи.  В резолюцията на своя последен конгрес крайнодясната „Алтернатива за Германия”  записа като цел Декзит, т.е. напускане на Европейския съюз. Полският консерватор Ярослав Качински е против „тесния модел” на ЕС и настоява да се върне обратно „отнетият суверенитет на европейските нации”.  В момента няма европейска страна,  в която евроскептицизмът да не ражда вече отровни плодове.  Европа се трови, но мед капе от тази новина в Кремъл. Националистите работят за политиката на Владимир Путин. Те отслабват Европа и така Русия става важен фактор на Европейския континент.  Всеки национализъм си е башка национализъм. Гръцките националисти няма да защитят българските интереси. Нито унгарските ще го сторят. А още по-малко френските. Нямат причина да го сторят и австрийските. Колкото повече националисти има в Европейския парламент толкова повече интересите на България ще страдат. Националистическата солидарност е винаги солидарност за зло. Такъв бе съюзът на Хитлер с Мусолини или Пактът за ненападение сключен от Сталин и Хитлер. Няма вариант при който италиански, френски, германски, австрийски и прочие националисти да се загрижат за интересите на България. Български евродепутати националисти не трябва да има в Европейския парламент. Още повече, че за тях „национализмът” е клоунско наметало на русофилията им. Техните проруски, ксенофобски и расистки възгледи са опасност, която България не трябва да изпраща в европарламента.  Българските национални интереси могат да бъдат отстоявани само от демократи убедени в жизнеността на Европейския съюз и работещи за него. Европейски парламент, доминиран от националисти, няма да бъде в състояние да взема решения. Той ще бъде парализиран. На това разчита в своята антиевропейска стратегия Москва. Това ще целят на предстоящите избори българските проруски партии. Ако днес в Европарламента и в Европейската комисия има спорни въпроси, то след настъплението на националистите те ще станат вече нерешими въпроси.  Ако искаме истински да защитим националните си интереси. Това отлично е разбрал лидерът на партия ДОСТ Лютви Местан, който преди няколко дни публикува статия–обръщение със заглавие:  „ЗАГУБИМ ЛИ ЕВРОПЕЙСКИЯ СЪЮЗ И НАТО – ГУБИМ ВСИЧКО”. Същата позиция и също така категорично още през октомври миналата година изрази лидерът на БЗНС Николай Ненчев. И предложи  създаването на ЕДИНЕН ДЕМОКРАТИЧЕСКИ СЪЮЗ на извънпарламентарните демократични и проевропейски партии, който да се яви заедно на европейските избори, а след тях и на парламентарните избори у нас. Същевременно от „Демократична България\" (ДСБ, \"Да, България\" и \"Зелените\") обявиха, че подготвят своята листа за евроизборите. Те твърдят, че са „почти готови с модел за общо явяване на демократичната опозиция”, но правят забележката, че това не означавало „обединение на дясното”. Но ако не е обединение, то какво тогава ще да е? Председателят на СДС декларира, че „Коалиция с \"Демократична България\" за евроизборите е най-подходяща за СДС”.  Хубаво нещо са добрите намерения. Лошо е, когато не се реализират. Безпътицата на дясното е резултат на много егоцентризъм, нарцисизъм и липса на адекватно на ситуацията политическо мислене.  Лютви Местан достига до верния извод, че зад мантрата „Европа на отечествата” се води борба срещу общите правила и регламенти, които всъщност правят Европа обединена и просперираща. Той отлично знае, че Европа не е само географско понятие или „механичен сбор” от държави, за каквато я представят националистите, а „глобална система от споделени ценности, сред които на първо място е политическият плурализъм, върховенството на закона и гарантираните човешки права.” Затова и Путинова Русия е държавата, която е заинтересована от „разрухата на ЕС”, от неговата „ценностна ерозия”.  Разбира се, ЕС не е Крим, за да бъде окупиран и анексиран от Русия, макар у нас да има празноглавци, които очакват отново „братушките” да ни „освободят” от „робството на Брюксел”. Стратегията на Кремъл предвижда, пише с основание лидерът на партия ДОСТ, Европейският съюз да бъде „разбит отвътре”. И за слепите е вече ясно, че политици от парламентарно представените партии и коалиции „Обединени патриоти”, БСП, ДПС и „Воля” желаят да превърнат България в „троянски кон” на руските интереси в Европа. За съжаление редица действия на партията ГЕРБ показват, че тя се опитва  да лавира между ЕС и Русия, както действат и други европейски държави. Това най-ясно се наблюдава при опитите да се реализира вредният за България проруски проект АЕЦ „Белене” или да се допусне на българска територия руският „Турски поток”. И двата проекта ще усилят и без това силното руско влияние в страната. Те са като воините на Одисей в търбуха на „троянския кон”, в какъвто националисти и русофили искат да превърнат България в ЕС.   Като цитира плана „Решетников“ за България Лютви Местан обръща внимание, че „изваждането на България от НАТО и връщането ѝ в геополитическото пространство на Русия като нейна Задунайска губерния” е цел на антиевропейските сили у нас. С основание той определя ДПС като партия, която винаги е готова да бие „теманета пред Кремъл”.  Но големият проблем според него е,  коалицията с антиевропейските националисти от партия „Атака”, които смятат, че  „Крим е руска територия”. В 44-то Народно събрание  ГЕРБ нямат голям избор за партньори, това го определиха избирателите. Но решителните и европейски държавници не висят на националистически каишки. Факт е, че единствената голяма заплаха за българската национална сигурност продължава да бъде Русия с нейните амбиции на Балканите и в Черноморския регион, особено след военната агресия която осъществи срещу Украйна. Русия осъществи терористичен акт на европейска територия. България изрази солидарност с Великобритания, но не осъди Русия.   Политиката на снишаване пред Русия, която наблюдаваме у нас в момента е опасна.  За страна като България това е политическа аксиома. Единството на САЩ и Европейския съюз е гаранция за мир и просперитет на нашия континент. На тази аксиома обръща специално внимание Лютви Местан. За него тя е основата за обединението на извънпарламентарната опозиция за европейските избори.    \t Социологията казва, че ГЕРБ ще имат отново най-много евродепутати. Но е тревожно, че в момента БСП настига партита на Борисов, ако са верни прогнозите. Защо се получава така. Защото гражданите смятат, че ако се води проруска политика, то по-добре да я води БСП. Те не са гласували за ГЕРБ, за да се обслужват с предимство руските интереси у нас. И се разочароват. Според Местан  опасно е, че сме слепи за развените руски знамена по цялото българско Черноморие от Дуранкулак до Резово, което с Росенец и Камчия изглежда като руски анклав.     Задачата е ясна. Българските избиратели не трябва да изпращат в Европейския парламент депутати от антиевропейски партии. Лютви Местан аргументирано доказва, че това е възможно, ако се обединят усилията на всички извънпарламентарни проевропейски демократични партии. Те разпологат с потенциал от минимум 500 000 избиратели, които още на парламентарните избори показаха, че гласуват различно от ГЕРБ, БСП, ДПС, „Обединените патриоти” и „Воля”. Обединени те ще станат незаобиколим фактор в българската политика.  На последните парламентарни избори демократичната общност се яви разделена и над 400 000 гласоподаватели останаха без парламентарно представителство. За „Реформаторския  блок” гласуваха 107 407 граждани,  за „Да, България” –  101 177  граждани, за ДОСТ – 100 479 граждани и за „Нова република”  – 86 984 граждани. Това бе вот за евроатлантическа България, но разпилян вот и провален вот. И сега, вместо да управляват и да помагат на България, тези партии опозиционерстват извън парламента.  Предстоящите избори за Европейски парламент са добра възможност антикомунистическа и антинационалистическа България да се яви единна на тях. Така ще си помогнем сами помагайки и на Европа. За да я има европейска България в Европейския парламент, в обединена Европа.", "date": "2019.01.26", "title": "В Европейския парламент без български националисти – „патриотизмът” им е клоунско наметало на русофилията им"}
{"url": "https://www.faktor.bg/bg/articles/politika/hlyab-i-pasti/polov-ekstaz-v-snn", "text": "Вчера президентът Тръмп обяви, че отваря правителството, беше го затворил от 35 дни, заради отказа на левицата в Долната камара на Конгреса да му даде 5.7 млрд. долара за Стената с Мексико.  Тръмп несъмнено изгуби битката с левицата  – съгласи се да отвори правителството срещу нищо, освен неясно обещание за обсъждане на сигурността по границата. Всъщност левицата предложи същото още преди седмици, но Тръмп самоуверено отказа. Вчера, обаче, въздушните диспечери, левичари на няколко летища в Източното крайбрежие нарочно не отидоха на работа и това причини закъснения на полетите. Явно левичарите от летищата щяха да умножат усилията си с непредвидими последици, ето защо Тръмп се предаде. В тази ситуация той спокойно можеше да бъде Рейгън, който в същото положение праз 1984 смаза стачката на въздушните диспечери, като ги замени с военни.  Тръмп  можеше да направи същото вчера, но се иска смелост, нали?   Незабавно мнозина журналисти и набюдатели от СНН изпаднаха на екрана, на живо, в общ, мощен, разтърсващ  полов връх. С удивление ги гледах как се гърчат, стенат, кикотят се от неизразимо удоволствие. Но (винаги има но!) - президентът заяви, че отваря правителството до 15 февруари и ако не получи парите, ще обяви извънредно положение на южната граница и така ще вземе парите  за Стената от Пентагона.  Със сигурност това ще бъде нападнато в съда от левицата, но има и Върховен съд на САЩ,  където благодарение на Тръмп, десницата има мнозинство.  Освен това, ако и този път Тръмп не успее, дано голяма част от американците  разберат, че се е опитвал за тяхно добро да им направи добро. Ако не успее и този път, ще може да каже на избирателите си – да, не изпълних обещанието си за Стената, но направих всичко. Тръмп е съвършено прав за Стената, защото: 1. 72 хил. американци загинаха само  през 2017 от наркотици, повече от цялата  Виетнамска война (1964-75), когато загинаха 58 хил. американци.  Всеки родител в Америка отлично знае това и се ужасява децата му да не станат наркомани. Наркоманията е страшно бедствие сега за Америка и това е трагичен факт. Всяка седмица САМО от хероин умират 300 американци. 90% от наркотиците влизат в САЩ днес  от южната граница с Мексико и това е факт!   2. За последните две години стотици хиляди незаконни имигранти са били арестувани, заради престъпно минало, незаконните имигранти са извършили за същото време 100 хил. престъпни нападения, отделно – 30 хил. полови нападения. За същото време незаконните имигранти  УБИХА  4000  американци!! 3. Незаконните имигранти в САЩ от началото на хилядолетието са винаги „около 12 млн\", според  левите медии. Това е явна лъжа на левицата и нейните медии. Лъжата е подходяща – левицата и левите медии искат широко отворени граници, без да ги е грижа за сигурността на хората, защото знаят, че   Няма  значение, че са незаконни – винаги има начини в левичарските щати те да гласуват, както и се случва. Примерите са безброй. Според мен незаконните имигранти днес  в САЩ са поне 30 млн. души, които струват на хазната около 20 млрд. долара на месец. Сметнете колко са на година.  Всеки непредубеден знае това.  Всеки разумен човек в Америка знае, че Тръмп е прав за Стената. На 25 януари т.г. в 6 часа сутринта, във Форт Лоудердейл, Флорида в дома си беше арестуван Роджър Стоун, стар приятел на президента. 29  тежко въоръжени агенти на ФБР с 19 коли  обградиха къщата на Стоун и с извадено оръжие, задумкаха на портата. Откъде знам? Ами, от СНН! Тази станция беше единствено  не/официално поканена да заснеме изключителните кадри от ареста на Стоун, с което спечели сигурно милиони. Но защо СНН беше поканена да предава на живо ареста?  Сиененците отричат, че са били поканени.  Според тях само те са имали „предчувствие\",  че нещо ще се случи, защото следяли отблизо събитията в съда (кой съд?), видяли служители на съда да носят кашони и от това разбрали, че нещо ще се случи пред къщата на Стоун. И това според шефовете на СНН е „истинска журналистика\".  Би било нагло, ако не беше нелепо – това обяснение. Явно, според СНН, само те са журналисти в САЩ с „предчувствие\"  и „истинска журналистика\" и  никой друг от огромната журналистическа гилдия в Америка, не се е сетил да заснеме на живо ареста. Но за Стоун – той е интересна личност. На млади години става сътрудник на Никсън, после прави кариера, като писател и поддръжник на  десницата. Работи за Рейгън и Буш-старши. Стоун е създател на теорията, че Джонсън е убил Кенеди, защото открил огромна корупция. За това Стоун написа дебела, интересна книга, но не мисля, че е убедителен. Стоун написа и книга за ментора си Никсън, в която твърди, че  той не е знаел отначало за Уотъргейт, т.е. не Никсън  е наредил  Уотъргейт,  но после е бил принуден да се защитава с всичките съдбовни последици. В това вярвах, преди  да прочета изключително любопитната книга на Стоун. Стоун   може да бъде описан, като ярък, сложен индивидуалист, който винаги е рискувал, за да губи, но и да печели повече.  Той е безстрашен,  политически  авантюрист, неизменно облечен в скъпи, английски костюми(твърди, че има 100 такива), с  обувки от няколко  хиляди долара за чифт (твърди, че има 50 такива), но верен,  САМО, когато иска. Не е за учудване, че става близък с Тръмп преди десетки години и е първият, който му казва – ти ще станеш президент на Америка!    на 26 страници?  Общо казано в опит да събере откраднати  имейли от кампанията на Х. Клинтън, за да помогне на Тръмп.  През септември 2017 Стоун свидетелства пред Конгреса за разследването на Мълър. Шест пъти той е запитан дали притежава имейли на Клинтън, откраднати с помощта на кремълски хакери и вече собственост на Уикилийкс.  Шест пъти Стоун отговаря отрицателно, въпреки, че по-рано се е хвалил публично за това. Но нали той е авантюрист, с огромно его, с голяма уста!  Това всъщност е лъжа, защото Стоун има такива имейли. Но тези разобличителни за Клинтън документи (не руснаците, а именно хората на Хилари  действаха мръсно против Б.  Сандърс , главен съперник на Клинтън в Демократическата партия,  и от това произлезе вътрешният  скандал. В резултат шефката на Демократическата партия Деби Васерман-Шулц след  дни подаде оставка. Т.е. не Кремъл, а именно кампанията на Клинтън си причини най-голямото зло!). Седмото обвинение е в опит за подмяна на свидетелите – Стоун неизвестно защо казал, че един свидетел (Джереми Корси) е бил на мястото на друг (Ранди Кредико). Осмото обвинение е най-сериозно – Стоун е обвинен от Мълър, че е  действал по заповед на старши служител от кампанията на Тръмп да издири и предаде още разобличителни откраднати от кампанията на Х. Клинтън имейли, за да послужи това на Тръмп в изборите. И тук левицата прави широките изводи – това е най-истинското доказателство, че кампанията на Тръмп и може би той са били в сътрудничество с Кремъл против неговия опонент. Само че  има нещо изрично споменато в обвинението на специалния прокурор – Стоун се е задействал по искане на старши служител от кампанията на Тръмп  да търси въпросните откраднати имейли след   22 юли 2016, т.е. след  като те бяха публикувани от Уикилийкс и  станаха известни на целия свят и целият свят усилено ги коментираше.  Е, каква е тогава тайната връзка с Кремъл и каква е точно вината на Стоун? Та  нали той е действал само, за да направи световно известното, дори още по-известно? Извод: обвинението  на специалния прокурор против Стоун е нелепо, смехотворно и жалко, то е никакво, и разбира се Освен това: лъжите на Стоун пред Конгреса за имейлите могат да му докарат 10-годишна присъда. Той е на 66 години и може да завърши живота си в затвора. Никак не му го пожелавам и разбира се – старият му приятел Тръмп като нищо ще го помилва.  И най-важното: именно Хилари Клинтън плати около 12 млн. долара на посредници, за да  може бивш британски шпионин, враг на Тръмп да напише прословутото, фалшиво Досие, в тясна връзка с кремълски агенти.  Въз основа на Досието, ФБР на Обама, започна да подслушва кампанията на Тръмп. Т.е. тук имаме кампанията на левицата, която с помощта на действащия тогава президент на САЩ и неговите служби, които подслушват другия основен кандидат за президентството. И това е най-големият политически скандал в Америка след Уотъргейт и точно това е сътрудничеството с Кремъл!   А Стоун?  Той се държа изключително достойно пред съда и заяви, че няма да бъде пречупен и няма да свидетелства против президента. Така се държат приятелите. Преди да изчезне от камерите Стоун вдигна високо двете си ръце с победния знак. Точно, както направи Никсън преди да напусне завинаги Белия дом.", "date": "2019.01.26", "title": "Полов екстаз в СНН"}
{"url": "https://www.faktor.bg/bg/articles/wsj-huan-guaydo-se-e-obyavil-za-prezident-sled-noshten-razgovor-s-vitseprezidenta-na-sasht", "text": "Лидерът на венецуелската опозиция Хуан Гуайдо се е обявил за временен президент на страната след обаждане на вицепрезидента на САЩ Майк Пенс, който го е уверил, че Вашингтон е зад него, съобщава вестник The Wall Street Journal, цитиран от \"Фокус\".  Според информацията на източниците на изданието, „в нощта преди лидерът на опозицията да се обяви за временен президент, по телефона му се е обадил вицепрезидентът Майк Пенс“. Както отбелязва вестникът, „Пенс е обещал, че САЩ ще го подкрепят, ако той поеме юздите на управлението от Николас Мадуро, основавайки се на едно от положенията в Основния закон на тази южноамериканска страна“. В публикацията се казва, че „това среднощно обаждане е привело в движение план, разработван в течение на предишните няколко седмици“. Той предвиждал признаването на Гуайдо за временен президент на републиката от САЩ и техните съюзници. Както отбелязва изданието, по-рано са се провели „преговори между официални лица от САЩ, съюзници, законодатели и ключови представители от венецуелската опозиция, включително със самия Гуайдо“. Както се констатира в материала, някои американски чиновници са изразили опасения, че този план може да доведе до нестабилност и да постави под заплаха американските дипломати в Каракас. По думите на източника на вестника, от самото начало на своето управление Тръмп е заявил, че счита Венецуела за един от приоритетите във външната политика, наред с Иран и КНДР. САЩ са започнали да разработват плана за Венецуела след победата на Мадуро на изборите. „В края на декември, началото на януари, започнаха да говорят с опозицията“, заяви източник на изданието от американската администрация. Към онзи момент опозицията се придържаше към мнението, че се нуждае от подкрепата на международната общност, за да може да повлияе на развитието на политическата ситуация във Венецуела и те казаха това на американските представители“. По сведенията на изданието, американските законодатели от двете партии са подкрепили плана на Вашингтон през декември. В периода на зимните празници, държавният секретар на САЩ Майк Помпео се е срещнал с представители на страните-съюзници на САЩ и е обсъдил с тях ситуацията във Венецуела. На 2 януари той се е срещнал с колегите си от Бразилия и Колумбия. Освен това, на срещата с президента на Колумбия Иван Дуке, Помпео, както се твърди, е намекнал за това, какви намерения има Вашингтон спрямо Венецуела. На 10 януари той е говорил с Гуайдо и му е обещал „тясно сътрудничество по пътя към демократичното бъдеще на Венецуела“. След това, на 15 януари, служителите в американската администрация са предприели мерки, за да координират плана със съюзниците, както и с лидера на опозицията. Помпео е провел разговор с външния министър на Канада Фридланд, а по-късно отново е позвънил на Гуайдо и го е уверил в подкрепата на САЩ> Както отбелязва изданието, в момента САЩ следят внимателно развитието на събитията във Венецуела. Американските чиновници предполагат, че част от военните във Венецуела подкрепят опозицията. Вашингтон се опитва да установи връзка с представители на венецуелския бизнес. Също така администрация на САЩ предприема мерки, за да може Гуайдо да получи съхраняваните в американски банки средства, които принадлежат на Каракас.", "date": "2019.01.26", "title": "WSJ: Гуайдо се е обявил за президент след нощен разговор с вицепрезидента на САЩ"}
{"url": "https://www.faktor.bg/bg/articles/korneliya-ninova-v-stil-bomba-v-plik-elena-yoncheva-ulichavala-tseliya-ministerski-savet-v-koruptsionen-sgovor", "text": "Лидерът Корнелия Нинова обяви в доклада си, че Елена Йончева през последните дни прави ново разследване, в което уличавала целия Министерски съвет в корупционен сговор. Това е причината, според Нинова, заради която Йончева е на прицела на атаката. Елена Йончева е обвинена в пране на пари в особено големи размери. Според държавното обвинение тя е получила през офшорка от КТБ 330 000 евро, предава Канал 3.  \"Последния месец Елена прави разследване, което ще представи следващата седмица на екрана на БСТВ. Тя ще докаже с документи, със свидетели, с всички необходими доказателства корупция в най-високите етажи на властта. Там отговорност няма да носи някой директор на агенция или чиновник, там става въпрос за сговор в Министерски съвет на министри за корупция и за заличаване на нейните следи\", заяви Нинова и така започна политическия си доклад пред делегатите на 49 конгрес на БСП. Соцлидерката призова делегатите да подкрепят декларацията, която партията ще гласува в защита на депутатката от \"БСП за България\". Корабът на управлението потъва и първи го напускат Обединените патриоти, отбеляза соцлидерката. Те досега осигуряваха попътен вятър, но днес се опитват да се спасят, като се разграничат\", посочи Нинова. Според нея Бойко Борисов е неспособен да овладее ситуацията, за да осигури стабилност на управлението. Нинова обеща, когато БСП дойде на власт, да възстанови нормалните отношения между президента и изпълнителната власт, както и да възстанови силата на съдебната власт. Нинова очерта основните постулати на БСП във \"Визия за България\", сред които въвеждането на един учебник по един предмет в училище и премахване на финансирането от Здравната каса за частните болници. Соцлидерката само маркира идеите на червените, които по-късно ще бъдат подробно представени на форума.", "date": "2019.01.26", "title": "Корнелия Нинова в стил \"бомба в плик\": Елена Йончева уличава целия Министерски съвет в корупционен сговор"}
{"url": "https://www.faktor.bg/bg/articles/novini/balgariya/stanishev-koyto-kopae-rov-mezhdu-bsp-i-pes-strelya-v-kraka-si", "text": "\"Който копае ров между БСП и ПЕС стреля в крака си\",  това обяви лидерът на ПЕС Сергей Станишев, преди старта на днешния 49-ти конгрес на БСП. Той констатира, че споровете за подредбата на евролистата и спекулациите с Истанбулската конвенция се отразяват зле на партията. Станишев зададе чрез медиите и риторичен въпрос към настоящото ръководство на столетницата: Ако БСП управлява България, към което се стреми, кои ще са партньорите и съюзниците й, ако не партиите от европейската левица и нейните лидери в останалите страни от Европа и в европейските институции?  Политикът призна, че има възможност левицата да спечели европейските избори през май. Борисов пък показал пред актива на ГЕРБ, че може да загуби тези избори. Такова  било посланието му пред собствената му партия на Националната предизборна среща преди седмица.  Според Станишев победата е възможна, ако БСП не скача в капани. Първият е левицата сама да подари победата на ГЕРБ - разединявайки се и затъвайки в вътрешни противоречия. Вторият - да не се постигне мобилизация на електората, което при избори за Европейски парламент е риск.", "date": "2019.01.26", "title": "Станишев: Който копае ров между БСП и ПЕС стреля в крака си"}
{"url": "https://www.faktor.bg/bg/articles/ninova-kato-napoleon-mozhem-da-promenim-evropa-mozhem-da-promenim-i-balgariya-ako-vzemem-vlastta", "text": "Вярвам, че ще победим ГЕРБ, ако изборите са честни - победата на евроизборите е възможност да ги отстраним от власт и да започнем промяната в България. Това каза лидерът на БСП Корнелия Нинова в политическия доклад „България и Европа днес. Визия за утрешния ден. Задачите на БСП\" , проекта \"Визия за България\" по време на четвъртото заседание на 49-тия конгрес на БСП, предаде   \"Фокус\". „Освен, че можем да променим Европа, можем да променим и България, защото анализаторите казват, че ГЕРБ и БСП в момента сме с изравнени позиции. Само да припомня, че на предишните европейски избори бяхме в съотношение 18% за БСП и 30 % за ГЕРБ, днес сме на равен старт. Ако победим ГЕРБ имаме възможност не само да изпратим хора в ЕП, а да ги отстраним от власт и да започнем промяната в България и във вашия живот тук. Ако изборите са честни, аз вярвам, че ще ги спечелим\", заяви тя.  \"Рискът е в подмяната на вота, в купения вот, страхът и манипулацията, в които те са царе и ние и цяла България го знаем. Срам за съвременна България е отказът от машинното гласуване. Затова скъпи българи, не се страхувайте, не продавайте гласа и достойнството си, защото така гарантирате за себе си в следващите години бедност и несправедливост, а на тях кражби, беззаконие и безнаказаност. Сигурно много хора се колебаят кого да изберат, много други са отчаяни и не вярват, че промяната е възможна. Вие сте го чували всеки ден в срещи. Ще се опитам да ви дам надежда и да отговоря на въпроса защо да изберете БСП. Често чуваме мнения и вие управлявахте, и вие участвахте в прехода и вие сте виновни. Така е“, каза Нинова и прочете цитат от позиция на конгреса от 8 май 2016 г. „Докато другите партии търсят вината винаги извън себе си, ние сме единствената партия, имала смелостта да признае отговорност за прехода, да признае грешки и готовността да не ги повтаря. Днес предлагаме да поправим основната – да направим промяна на установения модел на прехода“, коментира Нинова.", "date": "2019.01.26", "title": "Нинова като Ленин: Ще променим Европа, ще променим България, ако вземем властта"}
{"url": "https://www.faktor.bg/bg/articles/d-stoynev-neobhodimo-e-stranata-da-tragne-po-nov-pat-na-ikonomichesko-razvitie-drugari", "text": "\"Необходимо е страната да тръгне по един нов път на икономическо развитие, другари. Много често си задаваме въпроса: \"Защо не растем със седем - осем % като някои държави около нас. Причината е следната: Липсата на инвестиции, инвестиции в технологии, инвестиции в качествена заетост\". Това каза заместник-председателят на ПГ на „БСП за България“ Драгомир Стойнев при представяне на икономическите аспекти на проекта „Визия за България“ по време на 49-тия конгрес на БСП в НДК. \"Трябва да премахнем такса „корупция“, която пречи на инвеститорите и ги гони, смята бившият министър. „Ние от БСП предлагаме първо събуждане на вътрешния капитал, който спи в българските банки и финансира западните икономики“, заяви Стойнев. Той обърна внимание, че БСП ще работи за инвестиции в по-съвършени производствени технологии, заетост, работници, по-висока вътрешна добавена стойност. Ключовото тук е освен лицензионните режими да премахнем и такса \"корупция\", която пречи на инвеститорите и ги гони“, каза Стойнев. Той допълни, че БСП ще приложи секторна стратегия за инвестиране.", "date": "2019.01.26", "title": "Д. Стойнев: Необходимо е страната да тръгне по нов път на икономическо развитие, другари"}
{"url": "https://www.faktor.bg/bg/articles/politolog-veroyatnoto-razpredelenie-za-evroparlamenta-e-gerb-bsp-e-6-na-5", "text": "Вероятното разпределение в европарламента е 6 на 5 спрямо ГЕРБ и БСП. Това каза в седмичното обзорно предаване „Метроном“ на Радио \"Фокус\" политологът, експерт по изборно законодателство и преподавател в СУ “Св. Климент Охридски” Димитър Димитров. „Със сигурност ДПС ще бъде в рамките на три мандата. На миналите избори е била облагодетелствана от вторичното разпределение. Поучили са допълнителен мандат с по-малко гласове. От там нататък нещата са неясни. Ако успеят да приключат достатъчно категорично регистрацията на обща листа, десницата ще получи най-малко едно място. Остават три мандата, за които не я ясно как ще се разпределят“ каза той.  Димитър Димитров добави, че шансовете на патриотите намаляват, защото започват да виждат врагове в лицата на най-близките до себе си. Според него е знакова повтарящата се реплика, че европейските избори нямат отношения към парламентарното мнозинство. Малката коалиция никак не изглежда стабилна, но и няма признаци за разпада й. В ГЕРБ има признаци на износване и в тяхната ПГ има твърде малко разпознаваеми лица, които би трябвало да носят конструкцията ГЕРБ в отделните райони. Борисов желае от тях активизиране и самокритичност, защото без това позицията на ГЕРБ като доминираща партия може да бъде заплашена. Реалната предизборна кампания ще е две седмици преди самите избори. Рано е да се прогнозира изборният резултат от сега, обясни Димитров.", "date": "2019.01.26", "title": "Политолог: Вероятното разпределение за европарламента е ГЕРБ - БСП е 6 на 5"}
{"url": "https://www.faktor.bg/bg/articles/ispaniya-s-ultimatum-kam-maduro-dava-mu-8-dni-da-nasrochi-izbori-ili-v-protiven-sluchay-da-priznae-huan-guaydo-za-vremenen-prezident", "text": "В събота Мадрид обяви, че дава 8 дни на венецуелския президент Никола Мадуро да насрочи избори, или в противен случай ще признае лидера на опозицията Хуан Гуайдо за временен президент, присъединявайки се към САЩ и другите, които вече направиха това, предава AFP. „Ако през следващите 8 дни във Венецуела не бъдат насрочени честни, свободни и прозрачни избори, Испания ще признае Хуан Гуайдо за президент на Венецуела“, заяви в официално телевизионно обръщение испанският премиер Педро Санчес.", "date": "2019.01.26", "title": "Испания с ултиматум към Мадуро! Дава му 8 дни да насрочи избори, или да признае Хуан Гуайдо за временен президент"}
{"url": "https://www.faktor.bg/bg/articles/elena-yoncheva-si-povyarva-rezhimat-v-balgariya-se-opitva-da-ni-ni-unishtozhi-edin-po-edin", "text": "Депутатката от \"БСП за България\" Елена Йончева се вживя  в ролята на мъченица, повярва си, че е нова Долорес Ибарури пред делегатите на конгреса на БСП. И не само това.  Още малко и цялата партия ще се окаже като момина сълза. \"Не е лесно, защото ще се опитват да ни заплашват, изнудват и рекетират. Вече извадиха голямата бухалка, вярва си тя. \"Режимът в България се опитва да ни разедини и да ни унищожи един по един\", заяви Йончева съвсем сериозно и продължи с патос:\" Но искам да ви уверя, че няма режим, който историята да не е спряла, и днес можем да бъдем част от тази история,..\"  Срещу Йончева е повдигнато обвинение за пране на пари от КТБ, а Корнелия Нинова определи процеса като „политически, а не наказателен“. „Сега ще ви разкажа историята на един бос, който управлява най-голямата мафия в една държава 10 г. Бос, който е известен с това, че най-гъвкаво и най-добре усвоява обществените поръчки. Един магистрат казва за него, че е най-големият мафиот сред политиците и най-големия политик сред мафиотите“, започна Йончева и залата притихна. И тогава тя поясни, че става въпрос за Бернандо Провенцано – босът на сицилианската мафия в продължение на 10 г. Журналистката се превърна в звездата на червения конгрес. Думите й върнаха в залата пиещите кафе и хапващи сандвичи с кюфтета делегати. А след словото залата я изпрати с бурни аплодисменти и ставане на крака. Бившият й приятел – президентът на ПЕС Сергей Станишев, лично я поздрави, уточнява \"24 часа\". Йончева се обърна и към журналистите – знам, че работите в изключително сложни условия и свободата се отстоява изключително трудно, че журналистическата професия е трудна към наши дни. И въпреки всичко в големите медии останаха достойни журналисти, каза Йончева. Трудно ви е, защото нямате имунитет и зад вас не стои най-голямата партия, обърна се тя към медиите. Какво направи Босът в България, който в продължение на 10 г. управлява страната ни, попита веднага след това соцдепутатката. И даде примери: Българските автомагистрали не могат да бъдат сравнени с тези в Косово и Албания; най-неграмотни сме в Европа – 60% функционална неграмотност; журналистиката е извън Европа – между Конго и Папуа Нова Гвинея; първи сме по смъртност и лошо състояние на здравеопазването в Европа. „На всички е ясно, че в България управлява най-антиевропейската организация. Босът, който днес управлява България казва, че има корупция като навсякъде в Европа. Прав е. Но проблемът не е в корупцията, а в огромния грабеж. 11 милиарда, които можеха да бъдат инвестирани в икономиката, по-високи заплати и пенсии“, каза още Йончева. Има пълзящ авторитаризъм. Това управление ще влезе в историята като режимът на една шайка, на една престъпна група, допълни тя. И обясни, че единствено БСП може да свали този режим. Партия, която няма нищо общо с тоталитаризма и ограбването по време на прехода, разбира се.", "date": "2019.01.26", "title": "Елена Йончева: Режимът в България се опитва да ни унищожи"}
{"url": "https://www.faktor.bg/bg/articles/novini/svyat/dzheyms-pardyu-tramp-pomaga-na-putin-no-skoro-si-otiva", "text": "\"Трябва да кажа, че според мен администрацията на Тръмп вече изпуска пара и че вече, макар и малко, може да се види краят на всичко това. Или на изборите през 2020-а, или по-скоро - чрез парламентарни процедури в Конгреса. И се надявам европейците да имат търпение и да разбират, че огромното мнозинство от американците вярват, че трябва да са свързани с европейските демокрации\". Това заяви в интервю за \"Събота 150\" на БНР бившият американски посланик у нас Джеймс Пардю, който в последствие - до 2008 година, беше и заместник-помощник генерален секретар на НАТО, коментира състоянието на трансатлантическите отношения 70 години след създаването на алианса.  Той коментира   след анонсираното от президента на САЩ Доналд Тръмп оттегляне от Договора за ликвидиране на ракетите със среден обсег. Тръмп даде на Москва срок до 2 февруари да унищожи арсенала си - три дивизиона, от системи с крилати ракети \"Новатор\" 9М729, способни да носят ядрени бойни глави. В същото време \"Ню Йорк таймс\" написа, че Тръмп многократно е заявявал в тесен съветнически кръг, че има намерение да изтегли САЩ от НАТО. \"Русия предприе някои агресивни действия, нарушавайки едностранно този договор, както и в Украйна. Оказват натиск в Балтийските държави и на други места. Затова Съединените щати трябва да реагират. Не съм ядрен стратег и не съм сигурен дали има по-добра алтернатива от заплаха от изтегляне от договора. Но определяно  трябва да се отговори на промените в политиката на Русия. Надявам се да се работи заедно с европейските ни съюзници, защото те несъмнено са засегнати от проблема. С враждебното си отношение към европейските съюзници на Съединените щати Тръмп помага на Путин. Въпреки това Европа все още е в американския ъгъл на ринга.  А тя е много важна членка на НАТО\", каза Пардю.. Поведението на Доналд Тръмп спрямо Русия и отношенията му с Владимир Путин са изумителни. Никой не може да ги разбере напълно, въпреки че са обект на разследване. Смущаващо е за хора като мен - много специалисти по международни отношения и сигурност, които наблюдаваме Русия от години и нямаме никакви илюзии кои са ни приятелите и съюзниците. Русия е наш стратегически противник. И Путин дава ясно да се разбере, че това е така. Затова не знам защо Тръмп се държи като негов приятел, но го прав \"Администрацията на Тръмп наистина обтегна отношенията ни, но по-добре да оставим това настрана. Северноатлантическият съюз днес е по-важен от всякога, особено за Съединените щати. Защото светът е много по-сложен. Съединените щати имат и други, дори важни съюзници, но нищо не е по-важно за сигурността ни от нашите отношения с демократичните държави в Европа. И това е символизирано по най-добрия начин от членството в НАТО, каза Пардю. \"Имали сме разногласия и преди. Имаме и сега заради президент, който понякога се изявява странно. Но мисля, че американците, сериозните специалисти по външна политика и национална сигурност в Съединените щати разбират напълно колко е важна НАТО за нашата сигурност и колко е важно големите демокрации - Европа, Канада и Съединените щати, да работят заедно общите си интереси.\" \"Аз съм бивш американски дипломат и офицер от армията. Затова ми е много неудобно да съм критичен към американския президент пред неамериканска аудитория. Но трябва да съм. Защото, както несъмнено знаете като българин, винаги много прямо съм изразявал това, в което вярвам. А в случая вярвам, че този президент нанесе огромна вреда на важните ни международни отношения. В Съединените щати също се изказах много остро срещу това, което той прави. Съобщено беше, че е казвал в тесен кръг нещо за изтегляне от НАТО и аз публикувах в едно американско издание призив Конгресът да вземе мерки, за да предотврати такова нещо. Той често пресилва нещата. Смята, по някакъв начин, че може да окаже натиск на други правителства да направят каквото той иска. В случая - да плащат повече. Но погрешното му отношение спрямо НАТО и обидното държане към европейските съюзници е обидно и за толкова много американци, включително за мен. Защото е контрапродуктивно.\" Джеймс Пардю не смята за възможно Тръмп да изтегли Съединените щати от НАТО. Така би предизвикал незабавно огромен пожар. Защото това би било заплаха за националната сигурност на САЩ. \"Аз съм в пълен възторг. Много съм доволен от резултата от гласуването в гръцкия парламент, който беше последната крачка към решаването на този спор за името. Това беше много тежък за решаване проблем от тези две страни. Но сега се отварят вратите пред Северна Македония за членство в НАТО и в последствие за Европейския съюз. Това е голямо постижение, което накрая консолидира новите страни на Балканите с демокрациите в Централна Европа и в Северноатлантическия съюз. Чудесно постижение! Искам специално да похваля двамата лидери. Изискваше се огромни лидерски способности и смелост от премиера Ципрас и премиера Заев да сключат това споразумение. Изненадващото е, че върху тях имаше определен натиск да го направят, но не като намесите на международната общност в миналото в конфликтите в региона. Затова тези двама лидери заслужават огромно уважение за това, което постигнаха. Аз много се радвам и за България. Защото Заев се обърна към Гърция да решат спора за името, но и България и Македония успяха да подобрят и отношенията помежду си.\"", "date": "2019.01.26", "title": "Джеймс Пардю: Доналд Тръмп помага на Владимир Путин, но скоро си отива"}
{"url": "https://www.faktor.bg/bg/articles/moshten-smerch-udari-turtsiya", "text": "Мощна буря с проливни дъждове и силен вятър връхлетя турския град Анталия. Стихията нанесе сериозни щети, като бяха отнесени покриви на сгради и наводниха основни пътища. Общо 229 сгради са с поражения, обявиха турските власти Най-сериозни са щетите на летището на курортния град. Там смерч със скорост 133 км/ч нанесе щети по витлата на самолет и полицейски хеликоптер, две стълби, обслужващи самолетите и два автобуса и един микробус са преобърнати. В резултат 12 души са ранени и откарани в болница, но без опасност за живота. Въпреки пораженията, засега летището остава отворено, но местните власти призовават за особено внимание.", "date": "2019.01.26", "title": "Мощен смерч удари Турция"}
{"url": "https://www.faktor.bg/bg/articles/sergey-stanishev-otide-na-konkresa-na-bsp-s-papka-s-oporni-tochki-sreshtu-vragovete", "text": "Започна  заседанието на 49-ия конгрес на БСП в Зала№3 на НДК, на което ще бъдат приети основните документи на партията във връзка с предстоящите избори - евроизбори, местни и предсрочни парламентарни избори.  Последен от партийните вождове на вход А 4 на НДК пристигна лидерът на ПЕС Сергей Станишев, който стискаше бутилка минерална вода и папка с подготвени материали за конгреса.  \"Там са опорните точки той ще се опита да вразуми партията и да я върне на европейския път\", твърдят запознати.  Веднага след влизането му русокоса делегатка се подхлъзна на мокрите плочки и падна по дупе точно на пропуска, което не е добър знак за Станишев. Или е?  Лидерът на ПЕС има основание да е силно нервиран, след като червени депутати се опитаха да му поставят условия за номинирането му като водач на евролистата-да подкрепи БСП в позицията й срещу Истанбулската коинвенция. Едно повече от абсурдно искане, защото ПЕС е инициатор на конвенцията и \"европейските социалисти ще му откъснат главата с голи ръце, ако нещо подобно му мине през акъла\", както се изрази един другар. Образно казано, разбира се.  Абсурдното предложение е одобрено от лидера на БСП Корнелия Нинова, без съмнение. А то отваря нова пропаст между социалистите и европейските им колеги, въпреки че не е официално на този етап.     По думите на Георги Свиленски  \"интригата \"Станишев\" се привнася отвън в БСП\", защото още не е стартирала процедура по номинация на евродепутати. Истината е точно обратната, както обикновено, когато говорят социалисти. Интригата е родена в сърцето на партията. И е основната в момента. \"С папката Станишев ще громи враговете на ПЕС с партиен билет\", шегуваха се наблюдатели, които си припипомниха как Серго караше трамвай за един от предишните конгреси. Ватманът на БСП днес баче е странен. Вярва, че кара към властта... Нещо напомня за ватманката-комсомолка от \"Майстора и Маргарита\", която отряза главата на клетия писател Берлиоз, но да не изпадаме в черногледство. В днешното Политбюро няма комсомолци, разбира се. Бранителите на \"хората\" от БСП чудесно си живеят, изпълнявайки най-съкровените мечти на същите тези хора. Те например мечтаят за луксозни коли. Червените карат такива , за да изпълнят мечтата им. По-скоро се возят...  Двата паркинга на НДК бяха претъпкани с \"Мерцедеси\", джипове и други коли от висок клас. \"Половин час обикалям и няма къде да паркираме\", ядосваше се лидерът на КНСБ Пламен Димитров.", "date": "2019.01.26", "title": "Сергей Станишев отиде на конгреса на БСП с папка с опорни точки срещу \"враговете с партиен билет\" (СНИМКИ)"}
{"url": "https://www.faktor.bg/bg/articles/sabota-26-yanuari-2019-g", "text": "Тодор Кавалджиев, икономист, политик и вицепрезидент Алена (Светлана Тилкова), астроложка Божидар Колев, съсобственик и изпълнителен директор на “Технополис” Валентин Йорданов, президент на федерацията по борба, олимпийски, световен и европейски шампион по свободна борба Георги Дилков-Лорда, адвокат Даниел Цочев, актьор Дорчо Илчев, банкер Евгени Кирилов, бивш депутат и евродепутат Йордан Йончев-Гъмзата, музикант Красимир Узунов, президент на радио и агенция “Фокус”", "date": "2019.01.26", "title": "Събота,  26 януари 2019 г."}
{"url": "https://www.faktor.bg/bg/articles/pompeo-severna-makedoniya-shte-zaeme-svoeto-zasluzheno-myasto-v-nato-i-es", "text": "САЩ приветстват решението на гръцкия парламент да ратифицира Преспанския договор и отбелязаха, че разрешаването на десетилетния спор за името ще позволи на Република Северна Македония да заеме своето място в НАТО и Европейския съюз, пише електронното издание на македонския вестник „Независен“, цитирано от \"Фокус\". „САЩ приветстват решението на гръцкия парламент да ратифицира Преспанския договор. Лидерите на Гърция демонстрираха визия, храброст и упоритост в намирането на решение на спора за името, с което бъдещата Република Северна Македония ще може да заеме заслуженото си място в НАТО и ЕС. САЩ приветстват тази историческа възможност за насърчаване на стабилността, сигурността и просперитета в целия регион“, гласи съобщение от държавния секретар на САЩ Майк Помпео.", "date": "2019.01.26", "title": "Помпео: Северна Македония ще заеме своето заслужено място в НАТО и ЕС"}
{"url": "https://www.faktor.bg/bg/articles/navalni-situatsiyata-v-rusiya-e-kato-pri-razhdaneto-na-solidarnost-v-polsha-video", "text": "Президентът Владимир Путин не изпълнява собствените си майски укази за заплатите на 6-те милиона служители в държавната администрация . Правителството не може да признае това, заяви руският опозиционен лидер Алексей Навални в ефира на радио \"Ехото на Москва\". Путин даде много обещания, но не изпълни нито едно от тях, допълни той. Майските укази са свещената крава на Путин, а той и хората му постоянно лъжат за изпълнението им...Всеки тоталитарен режим се сблъсква с профсъюзите на един или друг етап, категоричен е той.  \"Солидарност\" в Полша започнаха от високите цени на месото и ниските заплати, припомни Навални и изтъкна, че ситуацията в Русия сега е подобна.", "date": "2019.01.26", "title": "Навални: Ситуацията в Русия е като при раждането на \"Солидарност\" в Полша (ВИДЕО)"}
{"url": "https://www.faktor.bg/bg/articles/kiril-dobrev-1-1", "text": "Радвам се, че и медиите, и обществото са фокусирани в предстоящия Конгрес на партията. В крайна сметка конгресите на БСП винаги са били важни за обществото и развитието на страната. Това заяви в ефира на Нова телевизия народният представител от БСП Кирил Добрев преди началото на 49-конгрес на социалистите в София. ,,Предстои да обсъдим два изключително важни документа и това е Визия за България и предизборната ни платформа за Европейските избори. Знаете, в нашите конгреси има дискусии и дебати, а не са оперативки както е при ГЕРБ'', каза още Добрев. ,,БСП е първа политическа сила, ако изборите са днес. Гарантирам ви го, такива са и обективните факти. Все пак БСП е и единствената алтернатива на това управление. Почти всички социологически агенции сочат, че силите са изравнени'', категорично обяви депутатът от опозицията. ,,Аз вярвам в независимостта на българските институции и в тяхното нежелание да се бъркат в политическия процес. Елена Йончева е символ на борбата срещу корупцията в нашата държава. За последните 48 часа Елена има подкрепата от над 150 000 души във \"Фейсбук\", което ме кара да вярвам в нейната невинност'', коментира Добрев обвиненията срещу Йончева.", "date": "2019.01.26", "title": "Добрев гарантира, че ако изборите са днес, БСП ще е първа политическа сила"}
{"url": "https://www.faktor.bg/bg/articles/tamnata-strana-na-kremal-hakeri-pusnaha-dokumenti-za-mrasnite-tayni-na-rusiya", "text": "Защитници на прозрачността публикуваха голям набор от документи за руското правителство. Те са събрани след хакерски действия и изтичане в публичното пространство в Русия, пише \"Ню Йорк таймс\". Вестникът отбелязва, че публикуването на документите е символичен контраудар след разразилия се скандал, че Русия е използвала хакнати имейли за оказване на влияние върху президентските избори в САЩ през 2016 г. Повечето от материалите, които хвърлят светлина върху войната в Украйна, както и връзките между Кремъл и Руската православна църква, бизнес сделките на олигарсите и други, са разпространени в Русия, Украйна и други държави. Те са публикувани на няколко сайта. Към момента не се разкрива някаква конкретна нова бомбастична информация. Общо материалите са в размер на 175 гигабайта и технически е необходимо време да се проучат. Количеството документи е далеч по-голямо от откраднатия от руското военно разузнаване материал от Националния комитет на Демократическата партия и кандидата за президент Хилари Клинтън преди близо три години, пише изданието. Основната част от документите е наречена \"Тъмната страна на Кремъл\" и включва стотици хиляди съобщения и файлове от руски политици, журналисти, олигарси, религиозни фигури и националисти в Украйна, съобщава групата Distributed Denial of Secrets, публикувала документите. Също така са включени архивни материали от руското вътрешно министерство, които \"Уикилийкс\" е отказал да публикува през 2016 г. Има и много руски имейли и други материали, с които са се сдобили \"Шалтай Болтай\" - руска хакерска група; документи от руската компания \"Рособороекспорт\" и материали срещу руски мишени, които са обвинявани, че разпространяват фалшиви истории за сваления над Украйна самолет на Malaysia Airlines през 2014 г. Документите са публикувани едновременно от сайта DDoSecrets и Internet Archive. DDoSecrets работи на принципа на \"Уикилийкс\" - кани хакери и алармисти да изпращат секретни документи за публикуване.", "date": "2019.01.26", "title": "Тъмната страна на Кремъл - хакери пуснаха документи за мръсните тайни на Русия"}
{"url": "https://www.faktor.bg/bg/articles/novini/balgariya/volen-se-oplaka-ot-visokiya-prag-za-evrovota-shte-e-kato-mach-mezhdu-tsska-i-levski", "text": "Гледам, че медиите пърхат, тичат по коридорите в парламента... Бъдете спокойни, няма проблеми в рамките на управляващата коалиция. Вижте, евроизборите вече са отделна тема. Засега все повече се очертава да не се явим заедно, но ще видим. Това каза в студиото на сутрешния блок на БНТ лидерът на \"Атака\" и председател на ПГ на Обединените патриоти Волен Сидеров. ,,В случай, че се явим заедно, листата за евроизборите може да я води всеки. Може да я води и Красимир Каракачанов, и Валери Симеонов, Бате Харо, може да води листата, ако поиска. Но това не е от такова значение. По-важни са посланията и това каква ще бъде програмата, какви ще са програмните ни намерения. Що се касае до мен, аз никога не съм изявявал желание да водя листа... не знам откъде изваждате такива намерения'', коментира Сидеров. ,,Проблемът е, че ние нарушаваме европейските норми, като правим праг за влизане в Европарламента от 5,8%. Това е един висок за по-малките партии праг и така на практика се получава само една игра между ГЕРБ и БСП кой ще бие, нещо като мач \"Левски\" и ЦСКА. Това е нещо, което трябва да се регулира'', смята лидерът на \"Атака\". ,,В момента от \"Атака\" подкрепяме управлението парламентарно със седем човека. Дали мога да мина в опозиция? И това е възможно'', завърши Волен Сидеров. (източник: Новини.бг)", "date": "2019.01.26", "title": "Волен се оплака от високия праг за евровота, ще е като мач между ЦСКА и \"Левски\""}
