{"url": "https://www.faktor.bg/bg/articles/konfiskatsiya-chaka-arabadzhievi-i-staykovi-ako-ne-dokazhat-dohodi", "text": "Комисията за отнемане на незаконно придобито имущество започна проверки на семействата на Ветко Арабаджиев и Миню Стайков по уведомление от прокуратурата. Ако бъде доказано разминаване в доходите и имуществото им по-голямо от 150 хиляди лева, това имущество може бъде конфискувано, съобщава Би Ти Ви. Незаконно придобитото имущество, което се конфискува от държавата, се съхранява в складова база между селата Горни и Долни Богров. В повечето случаи това са изключително скъпи автомобил и или техника. Най-големите суми безотчени пари се трупат от наркотрафик и контрабанда, категорични са експертите. Следва прането на пари. Мрежите са едни и същи, само лицата се сменят, разказва основателят на бюрото за финансово разузнаване Николай Иванов. „Тези хора са освобождавани от чадъри, просто имат покровителство, да го кажем по-мекичко, в коридорите на властта. Когато чуете, че някой държи пари в брой 10 милиона, това ще говори за една разгърната мрежа, която да генерира пари в брой и тези пари да не се отчитат. Принципът е „Следвай парите”: тръгвайки от тях се стига до техния източник”, посочва експертът.  България е на едно от първите места в Европа по разкриване на подобни престъпления. „Съдебната статистика сочи, че са доста повече присъдите у нас от средната европейска практика, ако ги сметнем пропорционално за средния БВП вярно, че става въпрос за 30-ина годишно… Няма нужда да переш пари ако няма мръсни пари”, коментира финансистът Емил Хърсев. Паралелно с наказателната система, комисията за конфискуване на незаконнопридобито имущество тази година е отнела имоти, вещи и пари на стойност 10 милиона лева. Половината от тях са от пране на пари. Най-голяма сума е конфискувана от клана Маринови от Долни Дъбник, на чело на който стои баба Иванка. Тя успява да измами палестинка от Рамала и да я принуди да изпрати у нас повече от 2 милиона долара, за да й развалят проклятие. „Госпожа Маринова успява да обърне нещата така, че сякаш със свои действия може да препятства зли събития за целта трябват пари – тъй като са зло, трябва да бъдат изгаряни в България и жената изпраща пари, започва, американски долари. Бавно и полека започват плащания чрез системата за разплащания…”, описва случая директорът на КПКОНПИ-Велико Търново Николай Колев. Фамилията се сдобива изведнъж с луксозни автомобили и 4 килограма злато. Разкрити са, защото един от синовете на Иванка има телково решение за 100 процента слепота, живее с официален доход от 210 лева, но има присъда за шофиране без книжка и супер луксозна кола за стотици хиляди левове. Комисията е отнела на фамилията имущество за три милиона и половина лева. Проверките продължават максимум година и половина.", "date": "2018.09.19", "title": "Конфискация чака Арабаджиеви и Стайкови, ако не докажат доходи"}
{"url": "https://www.faktor.bg/bg/articles/trend-nyama-institutsiya-nezasegnata-ot-obshtestvenoto-nedoverie", "text": "Скандалите през месец август и високият градус на политическо напрежение дават отражение и никоя институция не остава незасегната от общественото недоволство. Това твърдят в социологическо проучване от изследователски център \"Тренд\".  Положителната оценка за работата на парламента ерозира и през септември само 20% от анкетираните декларират, че одобряват работата на институцията срещу 69%, които не я одобряват. Спад има и в оценката към правителството като тук 28 на сто от анкетираните одобряват работата му срещу 61 % неодобрение. В оценката за работата на президента също се отбелязва негативна динамика, но тук одобрението е 59 % на сто срещу 28 % за негативните оценки. Колкото до електоралните нагласи, ако днес има избори ГЕРБ ще спечели 22,9% от гласовете, следват БСП с 19,7%, ДПС - с 6,4 на сто и Обединените патриоти - с 5,7 на сто. Изследването е проведено от 4 до 11 септември сред 1006 пълнолетни българи и е по-поръчка на вестник \"24 часа \".", "date": "2018.09.19", "title": "\"Тренд\": Ерозира одобрението към работата на парламент, президент, правителство"}
{"url": "https://www.faktor.bg/bg/articles/ruski-mig-31-se-razbi-kray-nizhni-novgorod", "text": "Боен изтребител МиГ-31 се е разбил край руския град Нижни Новогрод, съобщи РИА Новости. Изтребителят се е разбил малко след излитането си на 17 км от военновъздушната база, като преди катастрофата бойният самолет се е запалил. Според руските военни инцидентът най-вероятно е причинен от техническа неизправност. Двамата пилоти са успели да се катапултират и да кацнат безопасно, като са контактни и в добро състояние. Машината се е разбила в гориста местност и не е причинила щети. Самолетът е извършват тренировъчен полет.", "date": "2018.09.19", "title": "Руски МиГ-31 се разби край Нижни Новгород"}
{"url": "https://www.faktor.bg/bg/articles/i-dzhordzh-bush-mladshi-prizova-makedontsite-da-glasuvat-na-referenduma-za-imeto", "text": "Бившият президент на САЩ Джордж Уокър Буш се присъедини към множеството бивши и настоящи западни представители, призовали македонците да гласуват на референдума за смяна на името, предаде радио \"Гласът на Америка\". В писмо до македонците Буш нарече договора, с който Македония се договори с Гърция да смени името си, \"смел и честен компромис\", който ще поведе Македония към ЕС и НАТО и ще помогне за \"светлото ѝ бъдеще\". \"Бях горд, когато САЩ признаха Република Македония под конституционното ѝ име през 2004 г.\", каза Буш. \"На срещата в Букурещ през 2008 г. казах на колегите си от НАТО, че Македония е подготвена и си струва да влезе в нашия страхотен алианс. Въпреки че бях разочарован, че Македония не влезе в НАТО по време на президентството ми, винаги съм вярвал, че този ден ще дойде\", пише Буш. Той има предвид срещата, на която Гърция блокира членството на Македония в организацията като част от спора за името и разрива с управляващите в Скопие.", "date": "2018.09.19", "title": "Джордж Буш с писмо до македонците: Договорът за името на Македония е \"смел и честен компромис\""}
{"url": "https://www.faktor.bg/bg/articles/toma-bikov-na-sledvashtite-izbori-korneliya-ninova-nyama-da-vodi-bsp", "text": "Във война на нерви се превърна диспутът в \"Още от деня\" на БНТ между депутата от ГЕРБ Тома Биков и депутата от БСП Станислав Владимиров. Повод за полемиките отново станаха промените в кабинета и подписването на указа за освобождаването на главния секретар на МВР Младен Маринов. С документа, подписан от президента Румен Радев, се дава зелена светлина на депутатите да гласуват предложението Маринов да стане начело на МВР на мястото на министъра в оставка Валентин Радев. Срещу обяснението на Станислав Владимиров, че президентът е бавил, за да спази закона, Тома Биков попита: „Аз не чух кой закон е спазил Радев“. Той обясни кога една оставка се съгласува с държавния глава. „Когато един човек подава оставка, може да съгласува с жена си евентуално. Не е тайна, че президентът и управляващото мнозинство имат търкания. Да бъде критичен, е негово право. Конкретният казуз не изигра някаква позитивна роля нито за него, нито за нас. За мен това е заяждане на дребно“, обясни Биков. Според събеседника му в студиото да се спази законът не е заяждане на дребно. „10 години Бойко Борисов управлява еднолично тази държава и за него законите са формалност, президентът иска да върне законността и демократичността“, заяви той. На въпрос как би коментирал факта, че Румен Радев забави указа за освобождаването на Младен Маринов, защото \"обществото не го харесесвало\", червеният депутат заяви: „Аз не искам да навлизам в детайли, това е негово мнение, както всеки народен представител, той се среща непрестанно с хора“, посочи депутатът. По думите на Биков президентът има право да прави всичко в рамките на закона. „Един президент не би трябвало да прави персонални коментари, трябва да дава предложения“, смята той. \"В служебния кабинет Радев назначи за свой вътрешен министър уволнен директор от Пловдив. Като не харесва Младен Маринов, защо е подписал указ за  назначаването му за главен секретар\", попита Биков. В тона на БСП, Тома Биков направи прогноза, която остави без думи депутата от БСП. \"На следващите избори Корнелия Нинова няма да води БСП, тя няма да е вече лидер. Помнете ми думата\", каза Биков.", "date": "2018.09.19", "title": "Тома Биков: На следващите избори Корнелия Нинова няма да води БСП"}
{"url": "https://www.faktor.bg/bg/articles/glasat-na-kremal-za-putin-sa-nay-vazhni-chestnite-izbori", "text": "Говорителят на Кремъл Дмитрий Песков заяви, че за руския президент Владимир Путин е по-важна легитимността на изборите, а не победата на подкрепяния от него кандидат, предаде ТАСС. \"Самият президент нееднократно го е казвал: за него е по-важен не подкрепяният кандидат, а легитимността, чистотата, прозрачността и честността на изборите. Путин говори за това отдавна и последователно, това е негова принципна позиция, за президента това се явява абсолютен приоритет\", каза Песков. По-рано Руската Централна избирателна комисия (ЦИК) препоръча на избирателната комисия на далекоизточния Приморски край отмяна на резултатите от местните избори и провеждането на нови избори за губернатор. Препоръката се основава на данни за открити възможни нарушения и поредица от фактори, проучени от ЦИК, уточни председателката на комисията Ела Памфилова. Тя добави, че след като бъдат изяснени всички открити факти и обстоятелства, съответните материали ще бъдат предадени на органите на реда. Ако резултатите от гласуването бъдат отменени, новите избори ще се състоят до три месеца, отбеляза Памфилова. Тя напомни, че вече са били отменени резултатите от изборите в 13 избирателни секции във Владивосток. Председателката на ЦИК каза също така, че комисията е готова да отмени резултатите от предстоящия на 23 септември втори тур на избори за губернатори в република Хакасия, Владимирска област и Хабаровски край, ако бъдат установени нарушения. Стотици поддръжници на комунистическата партия излязоха на протест на централния площад на Владивосток. Те заявяват, че на регионалните избори са били допуснати безсрамни нарушения, облагодетелстващи политик, подкрепян от президента Владимир Путин. Кандидатът на партия \"Единна Русия\" за губернатор на Приморския край Андрей Тарасенко заяви вече, че подкрепя предложението на ЦИК за отмяна на резултатите от втория тур на вота там, но каза, че няма да участва в нови избори. Тарасенко получи 49,55 на сто от гласовете, а съперникът му Андрей Ишченко от Комунистическата партия на Руската федерация - 48,06 на сто.", "date": "2018.09.19", "title": "Гласът на Кремъл с поредната пропаганда: За Путин са най-важни честните избори"}
{"url": "https://www.faktor.bg/bg/articles/novini/balgariya/tova-li-sa-balgarite-v-chuzhbina", "text": "Протестите в София и малкото, отчасти комични, картинки от бледи опити за протест пред български посолства в чужбина, се вписват в една еклектична и дифузна матрица, която не ни е непозната: потурено-цървулена, с байраци и хоругви, с щипка Русия и щипка фашизъм, колкото за цвят. Но това засега оставяме настрана. Възмущава ме друго: претенцията, че това са протести на „българите в чужбина\". Познавам сигурно хиляди „българи в чужбина\" и не съм чул нито един от тях да се е включил в инициативата на българския ресторантьор от Лондон. Напротив: социалните мрежи са пълни с недоумение и с подигравки по повод нефокусираните демонстрации и издигнатите искания, които са не само крайно хетерогенни, но и политически смехотворни. Така че, от името на „българите в чужбина\" протестирам срещу тези протести, обявени уж в тяхно име. И още нещо. Имат ли право „българите в чужбина\" изобщо да се бъркат в българската политика? Знам, че този въпрос ще разгневи мнозина, известни са ми и техните аргументи. Но независимо от това смятам, че човек трябва да има пълни политически права единствено в държавата, където си плаща данъците. Да, може да критикува положението в родната си държава, но не е редно да поставя политически искания - нищо, че паспортът формално му го позволява. Ако си „българин в чужбина\", който си плаща данъците именно в „чужбина\", тогава трябва да следиш как се харчат тези данъци в съответната страна и да влияеш с гласа си върху политическите решения. Друг е въпросът, че държавите в ЕС още не са дозрели за решението да дадат избирателни права на всички данъкоплатци, а не само на гражданите си.", "date": "2018.09.19", "title": "Това ли са \"българите в чужбина\"?"}
{"url": "https://www.faktor.bg/bg/articles/stotitsi-litsa-na-rakovodni-postove-v-druzhestva-na-ministerstvo-na-ikonomikata-lasnaha-kato-agenti-na-ds", "text": "Комисията по досиетата освети стотици сътрудници на Държавна сигурност и разузнавателните служби на БНА, които след 10 ноември 1989 г. досега са заемали или заемат ръководни постове в дружества, капиталът на които най-малко 50% е държавна собственост и се водят към Министерството на икономиката, пише  . Става въпроса за членовете на управителни и надзорни органи на държавни дружества с 50 и повече на сто държавно участие или на техни дъщерни дружества. Сътрудниците са толкова многобройни, че Комисията е обявила данните са тях по азбучен ред само от А до К, включително, като идната седмица най-вероятно държавният орган ще излезе с второ, също така обемно решение за сътрудниците с имена от Л до Я. Настоящата проверка (решение №2-1421 от 18 септември 2018 г.) е засегнала общо 1772 лица, които са били или са на ръководни постове във фирми към Министерството на икономиката. От тях с установена принадлежност към тоталитарните комунистически служби са общо 203 души. От тях Комисията е обявила данните за 136 лица, а останалите 67 са починали и в тези случаи по закон информацията за тях не е публична. От обявените 136 сътрудници 87 са били директори, управители или председатели на различни бордове. Останалите са членове на такива бордове. Сайтът desebg.com ви предлага представителен списък именно на назначените ръководители в различни дружества към Министерството на икономиката, сътрудници на ДС или Разузнавателното управление на Генералния щаб на БНА. Прави впечатление, че техните назначения са ставали при всички правителства през прехода, включително и десни. 1.    Александър Киркор Хазаросян, управител на \"ВЕРИЛА\" ЕООД (1991-1992, 1995 г.), изпълнителен директор (1995-1997); 2.    Асен Георгиев Лазаров, председател на Съвета на директорите на \"БУЛКОЛОР\" ЕАД, гр. Костенец от 01.04.1997 г. до 03.10.1997 г.; 3.    Асен Иванов Богданов, временно управляващ на ДФ \"ДЕОДАН\", гр. София от 27.11.1989 г.  до 27.04.1990 г., генерален директор от 27.04.1990 г. до 26.04.1994 г., управител от 26.04.1994 г. до 14.01.1997 г.; 4.    Атанас Христов Каймакчиев, управител на \"ЕКО МЕДЕТ\" ЕООД, гр. Панагюрище от 23.03.2010 г. до 28.01.2011 г.; 5.    Божидар Александров Янев, управител на \"ГАЛВАНИПЛАСТ\", ЕООД, гр. Петрич от 14.11.1991 г. до 23.07.1996 г.; 6.    Божидар Каменов Петров, председател на Съвета на директорите на \"ЗИТ\" ЕАД, гр. София от 14.02.1995 г. до 21.03.1997 г.; 7.    Бойчо Русев Ганев, председател на Съвета на директорите на \"БИМА\" ЕАД, гр. Сливен от 02.10.1991 г. до 24.08.1993 г.; 8.    Борис Симеонов Янков, председател на Съвета на директорите на \"БАЛКАНКАР ХОЛДИНГ\" ЕАД, гр. София от 28.03.1995 г. до 03.12.1996 г.; 9.    Борис Стефанов Терпешев, председател на Съвета на директорите на \"ВЕРЕЯ-СН\" ЕАД, гр. Стара Загора от 11.11.1996 г. до 22.11.1997 г.; 10.    Борис Христов Димитров, председател на Съвета на директорите на \"БИОЕКО\" ЕАД, гр. Варна от 12.06.1996 г. до 30.09.1997 г.; 11.    Борислав Владимиров Лачев, временно управляващ на дъщерна фирма \"ПЕРИФЕРНА ТЕХНИКА\", гр. Пловдив от 05.03.1991 г. до 14.06.1991 г., ръководител-директор от 14.06.1991 г. до 26.08.1993 г.; 12.    Борислав Сарандев Сарандев, председател на Съвета на директорите на \"ЕМОС\" ЕАД, гр. Ловеч от 29.12.1992 г. до 19.11.1997 г.; 13.    Боян Георгиев Беков, изпълнителен директор на \"ВИДАХИМ\" ЕАД, гр. Видин от 13.01.1997 г. до 19.01.1998 г.; 14.    Валери Гроздев Гроздев, изпълнителен директор на \"КИНТЕКС\" ЕАД, гр. София от 08.12.2016 г. до 07.07.2017 г.; 15.    Васил Александров Болградов, изпълнителен директор на \"ИСТО\" ЕАД, гр. Сливен от 17.06.1993 г. до 03.11.1994 г., изпълнителен директор от 24.10.1997 г. до 12.10.1998 г.; 16.    Васил Венков Ангелов, изпълнителен директор на \"ВЕЛПА -91\" ЕАД, гр. Стражица от 28.08.1991 г. до 02.12.1992 г. 17.    Васил Иванов Илиев, управител на \"ИЕХИТ\" ЕООД, гр. Пазарджик от 09.12.1991 г. до 07.04.1997 г.; 18.    Васил Митев Щерев, изпълнителен директор на \"АГРОБИОХИМ\" ЕАД, гр. Стара Загора от 09.12.1998 г. до 28.09.1999 г.; 19.    Васил Стефанов Караиванов, изпълнителен директор на \"БЪЛГАРСКА КОЖУХАРСКА ИНДУСТРИЯ\" ЕАД, гр. София от 04.12.1991 г. до 17.10.2001 г.; 20.    Васил Цветков Вълов, изпълнителен директор на \"АНТИБИОТИК\" ЕАД, гр. Разград от 23.10.1991 г. до 15.07.1997 г.; 21.    Велизар Иванов Горанов, изпълнителен директор на \"ЕЛЕКТРОСТАРТ\" ЕАД, гр. Вършец от 08.10.1993 г. до 07.12.1995 г.; 22.    Вера Христова Ахундова, председател на Съвета на директорите на \"АГРОПОЛИХИМ\" ЕАД, гр. Девня от 09.07.1993 г. до 07.09.1995 г.; 23.    Вили Траянов Попов, председател на Съвета на директорите на \"ЗОРА\" ЕАД, гр. Търговище от 27.09.1991 г. до 23.09.1997 г.; 24.    Владимир Цонев Ботев, изпълнителен директор на \"ИЗОТСЕРВИЗ\" ЕАД, гр. София от 09.01.1992 г. до 08.07.1993 г.; 25.    Ганчо Стефанов Ганев, управител на \"ГАБРОВНИЦА\" ЕООД, с. Горно Сахране от 15.12.1992 г. до 13.12.1995 г., изпълнителен директор от 13.12.1995 г. до 11.09.1996 г. и от 17.03.1997 г. до 04.10.1997 г.; 26.    Георги Василев Георгиев, изпълнителен директор на \"ЗАВОД ЗА ДОБИВ НА ВАРОВИК\" ЕАД, с. Чернево от 30.09.1996 г. до 27.09.2000 г.; 27.    Георги Георгиев Попов, изпълнителен директор на \"АВГУСТА МЕБЕЛ\" ЕАД, гр. Шумен от 22.09.1993 г. до 20.05.1997 г.; 28.    Георги Динев Георгиев, председател на Съвета на директорите на \"ВИПОМ\"  ЕАД, гр. Видин от 01.08.1995 г. до 17.10.1997 г.; 29.    Георги Методиев Георгиев, председател на Съвета на директорите на \"АМАТИЦА\" ЕАД, гр. Ковачевци от 10.05.1996 г. до 11.02.1997 г.; 30.    Георги Николов Ефтимов, председател на Съвета на директорите на \"БРОНЗ ТМ\" ЕООД, гр. Долна Оряховица от 02.11.1995 г. до 23.04.1997 г.; 31.    Георги Петров Кехайов, председател на Съвета на директорите на \"ПОДГОРКА\" ЕАД (\"БРАВО\" АД), с. Коларово от 26.07.1996 г. до 13.09.1996 г.; 32.    Георги Симеонов Големинов, управител на \"БОР-ДП\" ЕООД, гр. Самоков от 14.10.1991 г. до 12.12.1995 г.; 33.    Георги Христов Комитов, управител на \"ВАКУУМНА ТЕХНИКА\" ЕООД, гр. Ямбол от 07.08.1992 г. до 02.09.1997 г.; 34.    Георги Цветанов Цветанов, изпълнителен директор на \"КИНТЕКС\" ЕАД, гр. София от 17.05.2013 г. до 14.06.2013 г. и от 08.09.2014 г. до 26.05.2015 г.; 35.    Данко Тошев Дичев, управител на \"БДИН-МЕБЕЛ\" ЕООД, гр. Видин от 17.08.1993 г. до 15.09.1993 г.; 36.    Делчо Борисов Деянов, изпълнителен директор на \"ИЗОМА\" ЕАД, гр. Русе от 04.05.1993 г. до 29.03.1999 г.; 37.    Делчо Тодоров Чанаков, управител на \"ЕЛПРОМ-ЕЗД\" ЕООД, гр. Харманли от 22.01.1992 г. до 11.03.1996 г., изпълнителен директор от 11.03.1996 г. до 17.10.1997 г.; 38.    Денчо Денев Караиванов, изпълнителен директор на \"БЪЛГАРСКА РОЗА - СЕВТОПОЛИС\" ЕАД, гр. Казанлък от 02.04.1997 г. до 10.01.1998 г.; 39.    Димитър Александров Райчев, председател на Съвета на директорите на \"БИОВЕТ\" ЕАД, гр. Пещера от 29.06.1995 г. до 20.05.1997 г.; 40.    Димитър Атанасов Вълков, председател на Съвета на директорите на \"ДРУЖБА-СТИЛ\" ЕАД, гр. Варна от 30.09.1993 г. до 01.09.1994 г. 41.    Димитър Георгиев Ненов, управител на \"АКУСТИЧНА ТЕХНИКА\" ЕООД, гр. София от 22.07.1993 г. до 26.07.1996 г., изпълнителен директор от 26.07.1996 г. до 28.05.1998 г.; 42.    Димитър Иванов Кайраков, управител на \"ЗММ-НОВА ЗАГОРА\" ЕООД, гр. Нова Загора от 25.11.1991 г. до 23.11.1995 г., изпълнителен директор от 23.11.1995 г. до 19.07.1997 г.; 43.    Димитър Спасов Николов, председател на Съвета на директорите на \"АНТРА\" ЕАД, гара Томпсън от 03.09.2007 г. до 03.01.2011 г. 44.    Димитър Спасов Стефанов, управител на \"ЕНЕРГО КАБЕЛ\" ЕООД, гр. София от 18.11.1992 г. до 20.12.1995 г., изпълнителен директор от 20.12.1995 г. до 05.09.1996 г.; 45.    Димитър Христов Банковски, председател на Съвета на директорите на \"ИНКОМС – ТОКОИЗПРАВИТЕЛИ\" АД гр. Перник от 02.06.2003 г. до 23.07.2003 г.; 46.    Димо Делев Марков, председател на Съвета на директорите на \"ИНСТИТУТ ПО ЗАВАРЯВАНЕ\" ЕАД, гр. София от 12.07.1996 г. до 27.06.1997 г.; 47.    Димчо Петров Щерев, управител на \"ИНКОМС-ИНСТРУМЕНТАЛНА ЕКИПИРОВКА И НЕСТАНДАРТНО ОБОРУДВАНЕ\" ЕООД, гр. Шумен от 02.06.1993 г. до 27.12.1995 г.; 48.    Динко Иванов Овчаров, председател на Съвета на директорите на \"АГЛИКА\" ЕАД, гр. Твърдица от 23.07.1993 г. до 29.08.1997 г.; 49.    Динко Тошев Динев, председател на Съвета на директорите на \"СВОБОДНА БЕЗМИТНА ЗОНА-СВИЛЕНГРАД\" ЕАД, гр. Свиленград от 20.02.2002 г. до 16.12.2009 г.; 50.    Дянко Стефанов Дянков, управител на \"БАТОЙ-МП\" ЕАД, Батошево от 23.09.1991 г. до 07.04.1992 г. и от 03.07.1995 г. до 28.07.1995 г.; 51.    Евдоким Димитров Петров, управител на \"БДИН-МЕБЕЛ\" ЕООД, гр. Видин от 15.09.1993 г. до 25.03.1994 г.; 52.    Евтим Любенов Минков, председател на Съвета на директорите на \"КИНТЕКС\" ЕАД, гр. София от 21.04.1993 г. до 26.10.1995 г.; 53.    Екатерин Борисов Цветков, изпълнителен директор на \"ИНКОМС–ЕЛЕКТРОНИКА\", гр. София от 20.07.1994 г. до 22.04.97 г.; 54.    Еленка Бонева Симеонова, председател на Съвета на директорите на \"АХИНОРА\" ЕАД, гр. Исперих от 29.03.1996 г. до 03.06.1997 г.; 55.    Ели Леон Анави, председател на Съвета на директорите на \"БАЛКАНКАР-СРЕДЕЦ\" АД, гр. София от 10.02.2006 г. до 08.09.2006 г.; 56.    Емануил Христов Николов, председател на Съвета на директорите на \"ЗММ ПОБЕДА\" АД, гр. Сливен от 22.12.1997 г. до 25.10.2000 г. 57.    Емил Владимиров Малинов, управител на \"ЗГММ\" ЕООД, гр. Перник от 01.07.1992 г. до 03.06.1996 г., изпълнителен директор на \"ЗГММ\" ЕАД, гр. Перник от 03.06.1996 г. до 09.09.1997 г.; 58.    Ефтим Алексиев Сансиев, управител на \"КОНСОЛИД КОМЕРС\" ЕООД, гр. София от 20.12.1996 г. до 21.05.1997 г.; 59.    Живко Кирилов Сучев, управител на \"ВИСОКОГОВОРИТЕЛИ\" ЕООД, гр. Благоевград от 26.05.1992 г. до 22.03.1996 г., изпълнителен директор на \"ВИСОКОГОВОРИТЕЛИ\" ЕАД, гр. Благоевград от 22.03.1996 г. до 06.06.1997 г.; 60.    Златко Нейков Златев, председател на Съвета на директорите на \"БЕЛАСИЦА\" ЕАД, гр. Петрич от 05.05.1992 г. до 06.06.1997 г.; 61.    Иван Андонов Коларов, управител на \"ЗКД\" ЕООД, гр. Ивайловград от 18.10.1991 г. до 16.04.1992 г.; 62.    Иван Георгиев Иванов, изпълнителен директор на \"АГРОПОЛИХИМ\" ЕАД, гр. Девня от 09.07.1993 г. до 03.09.1997 г.; 63.    Иван Димитров Иванов, изпълнителен директор на \"ИММИ\" ЕАД, гр. София от 22.04.1996 г. до 10.07.1998 г.; 64.    Иван Йонев Караиванов, управител на \"ЕМКА\" ЕООД, гр. Севлиево от 10.10.1991 г. до 22.09.1992 г.; 65.    Иван Йонков Петков, управител на \"ЕМКА\" ЕООД, гр. Севлиево от 22.09.1992 г. до 05.09.1995 г.; 66.    Иван Йорданов Михайлов, председател на Съвета на директорите на \"БЪДЕЩНОСТ\" ЕАД, гр. Чирпан от 09.10.1991 г. до 09.05.1994 г.; 67.    Иван Манев Белчев, председател на Съвета на директорите на \"ВИТОША-47\" ЕАД, гр. София от 20.05.1996 г. до 15.07.1997 г.,  68.    председател на Съвета на директорите на \"ДИНАМИКА\" АД, гр. Кубрат от 17.03.1999 г. до 17.03.2000 г.; 69.    Иван Минев Нойков, управител на \"ЛЕТИЩЕ СТАРА ЗАГОРА\" ЕООД, гр. Стара Загора от 20.11.1991 г. до 30.06.2010 г.; 70.    Иван Пеев Каров, временно управляващ на ДФ \"ВЪЗХОД\", гр. Девин от 28.05.1991 г. до 08.06.1993 г.; 71.    Иван Пенчев Пищялов, управител на \"ЕЛПРОМ-ЗЕД\" ЕООД, гр. Пловдив от 20.11.1992 г. до 07.12.1995 г.; 72.    Иван Петров Батаклиев, изпълнителен директор на \"БИОВЕТ\" АД от 20.05.1997 г. до 09.06.2000 г.; 73.    Иван Петров Копаранов, управител на \"АГРОПОЛИХИМ\" ЕООД, гр. Девня от 05.09.1991 г. до 09.07.1993 г.; 74.    Иван Спасов Дичевски, временен ръководител на \"ВИТЕКС-ТРОЯН\" ЕАД, гр. Троян от 11.11.1991 г. до 07.06.1994 г., изпълнителен директор от 07.06.1994 г. до 12.09.1997 г.; 75.    Иван Стефанов Цацов, изпълнителен директор на \"ЕКО АНТРАЦИТ\" ЕАД, гара Томпсън от 05.03.2015 г. до 12.01.2016 г.; 76.    Илия Цветанов Георгиев, управител на \"ЗИИУ БЛАГОЕВГРАД\" ЕООД, гр. Благоевград от 1991 г. до 20.04.1993 г.; 77.    Йордан Тодоров Казаков, изпълнителен директор на \"СВОБОДНА БЕЗМИТНА ЗОНА-РУСЕ\" ЕАД, гр. Русе от 05.05.1995 г. до 01.04.1998 г. и от 29.12.2001 г. до 17.03.2003 г.; 78.    Калин Василев Каров, изпълнителен директор на \"ИНКОМС – ИРЕТ\" АД, гр. София от 18.08.1998 г. до 09.10.2000 г.; 79.    Кирил Андреев Баев, временен ръководител на Акционерна фирма \"БАЛКАН-ЛОВЕЧ\", гр. Ловеч от 21.06.1991 г. до 15.08.1991 г., изпълнителен директор от 15.08.1991 г. до 17.03.1994 г.; 80.    Кирил Любенов Боянов, управител на \"ИПАКТ\" ЕООД, гр. София от 21.10.1991 г. до 11.03.1993 г.; 81.    Кичка Тодорова Попова, управител на \"АДАРА\" ЕООД, гр. Малко Търново от 26.06.1992 г. до 26.06.1996 г., изпълнителен директор от 26.06.1996 г. до 15.08.1997 г.; 82.    Кольо Василев Колев, управител на \"ЗММ-ИММ-СЛИВЕН\" ЕООД, гр. Сливен от 17.01.1992 г. до 01.04.1996 г., изпълнителен директор от 01.04.1996 г. до 06.06.1997 г.; 83.    Константин Борисов Тричков, председател на Съвета на директорите на \"ЕЛАЦИТЕ-МЕД\" ЕАД, с. Мирково от 25.06.1997 г. до 22.12.1999 г.; 84.    Константин Цветков Поптодоров, изпълнителен директор на \"ИНТЕРКВАРЦ\" ЕАД, гр. София от 11.03.1998 г. до 08.02.2002 г.; 85.    Красимир Динков Коев, управител на \"НАЦИОНАЛЕН ИНСТИТУТ ЗА ИЗСЛЕДВАНЕ НА ВИНО И СПИРТНИ НАПИТКИ\" ЕООД, гр. София от 01.08.2008 г. до 26.01.2009 г.; 86.    Красимир Павлов Георгиев, председател на Съвета на директорите на \"ДИНАМО-СЛ\" АД, гр. Сливен от 17.06.1997 г. до 17.10.1997 г.; 87.    Кяшиф Ахмед Кяшиф, управител на \"ДЖЕБЕЛ\" ЕООД, гр. Джебел от 20.10.1993 г. до 02.08.1996 г.", "date": "2018.09.19", "title": "Стотици лица на ръководни постове в дружества на МИ лъснаха като агенти на ДС"}
{"url": "https://www.faktor.bg/bg/articles/orban-startira-kampaniya-spasete-ungariya-sreshtu-vota-v-evroparlamenta", "text": "Правителството на Виктор Орбан започна медийна кампания срещу резолюцията на Европейския парламент, в която се изразява безпокойство за проблемите със системното нарушаване на върховенството на закона в Унгария, съобщиха близки до управляващите медии, цитирани от \"Политико\". Първото видео, създадено като част от кампанията и публикувано на правителствената страница във \"Фейсбук\", твърди, че \"проимигрантското мнозинство в Европейския парламент иска да ни заглуши, защото ние защитаваме родината си и Европа с ограда\". Клипът, в който е включен призив \"Защитете Унгария!\", показва комбинирани снимки на холандския евродепутат Джудит Сарджентини, която поведе разследването, заедно с бизнесмена от унгарско-американски произход Джордж Сорос и лидера на либералите в европарламента Ги Верхофстат. Кампанията е в отговор на одобрената от парламента резолюция, призоваваща Европейския съвет да приеме санкции срещу унгарското правителство заради системни проблеми с независимостта на съдебната система, свободата на медиите и правата на бежанците и малцинствата. По-рано тази седмица унгарското правителство обяви, че ще оспорва решението в Съда на ЕС, твърдейки, че вотът не е валиден, защото не са били взети предвид гласовете на въздържалите се. Говорител на съда заяви в сряда, че все още не е получена официална жалба от унгарското правителство.", "date": "2018.09.19", "title": "Орбан стартира кампания \"Защитете Унгария\" срещу вота в Европарламента"}
{"url": "https://www.faktor.bg/bg/articles/borisov-za-podkrepata-za-orban-nyama-pravna-stoynost-sega-a-sled-2-godini", "text": "\"Днес няма такава точка” – така премиерът Бойко Борисов коментира в Залцбург инициативата на „Обединени патриоти” България да се обяви против евентуални санкции на ЕС срещу Унгария заради нарушения на правовия ред, на независимостта на съда и на разпоредбите за усвояване на европейски фондове, посочи Би Ти Ви. „На оперативните заседания се поставят точки, които да разгледаме, те нямат правна стойност”, подчерта Борисов и добави, че темата няма да се обсъжда днес или утре. В края на оперативното заседание колегите Симеонов и Каракачанов поставиха на обсъждане ако един ден, според мен това ще стане след около 2 години, се стигне до решение срещу Унгария, ние като правителство, както казаха и в парламента нашите парламентарни групи, да се обявим срещу наказанието срещу Унгария в частта за отнемане на право на глас”, обясни пред журналисти премиерът. Той призна, че не приема напълно начина, по който „Фидес” управлява в Будапеща: „Аз съм категорично против затварянето на университети (става дума за Централноевропейския университет, с който Виктор Орбан води битка), дали им харесва на колегите в Унгария, или не, но аз съм казал на Виктор – той трябва в някои отношения да направи корекция в своите политики”. Борисов заяви, че „по отношение на мигрантите България води най-твърдата политика” и даже щяло да има питане в ЕП защо връщаме хора на Турция. Министър-председателят обаче беше категоричен, че нарушаване на правата на търсещите убежище не трябва да се допуска. Според него няма причина Орбан да се противи на идеята служители на „Фронтекс” да бъдат изпратени на границата на държавата му.", "date": "2018.09.19", "title": "Борисов за подкрепата за Орбан: Няма правна стойност сега, а след 2 години"}
{"url": "https://www.faktor.bg/bg/articles/s-tih-prevrat-dps-prevze-obshtina-garmen-zapochna-politicheska-chistka", "text": "Истинска политическа война се разгаря между ГЕРБ и ДПС в община Гърмен, а ескалиралото напрежение бележи неофициалния старт на предстоящите догодина кметски избори. Само преди дни общинското ръководство на ГЕРБ в общината официално оттегли Величка Цветкова като зам.-кмет на Гърмен и предупреди със специална декларация членовете и симпатизантите си, че оттегля политическата си подкрепа за кмета на общината Минка Капитанова. Скандалът избухва неочаквано в края на юни тази година. На общинска сесия с декларация е обявено, че кметът на Гърмен Минка Капитанова, заедно с още 8 съветника - двама от „ Движение, просперитет и сигурност”, трима от „Алтернатива за община Гърмен” и трима от „ Движение – 21” на лявата Татяна Дончева  която става най-голяма и управляваща, а хората на ГЕРБ се оказват единствената опозиция. Превратът е съвсем неочакван, защото през 2015 година всички са спечелили изборите в общината с анти-ДПС пропаганда. „Това беше удар под кръста, реално вотът на хората от общината е нагло подменен, всички се чувстват измамени. Радостта и надеждите, че сме се избавили от лошите практики и некомпетентно управление на ДПС са помрачени, а гласовете на хората са задкулисно продадени чрез действията на кмета и общинските съветници”, казва пред Faktor.bg Верхад Ислямов, който е лидер на ГЕРБ в община Гърмен. В продължение на 25 години след началото на демокрацията община Гърмен е превърната в бастион и феодално владение на ДПС чрез дългогодишния кмет Ахмед Башев, осветен и като агент на ДС. През септември 2013 година за кмет на Гърмен е избрана Минка Капитанова, след като Ахмед Башев става депутат от партията на Доган и посочва приемника си. Само две години по-късно обаче Минка иска сама да е капитан на общинския кораб и се обявява против ДПС, защото през есента на 2015 година Башев отново се кандидатира за кмет на общината, а конфликтът между двамата става публичен. Капитанова вече се е еманципирала от Сараите и играе за кмет, но от името на инициативния комитет “ Движение, просперитет и сигурност”. Стига се до балотаж между нея и предишния й покровител Башев, а жителите на община Гърмен масово гласуват протестно срещу ДПС и връщането на Башев. Така за първи път от 1990 г.  ДПС губи не само кметски пост, но успява да спечели едва 5 общински съветника. „На балотажа единствено ние от ГЕРБ  подкрепихме Капитанова на 100 процента с над 2300 гласа, защото нашата война беше срещу ДПС и Башев. Формирахме ново мнозинство от 12 съветника без хора на Доган, с председател от ГЕРБ – Екатерина Татанова. Но почти веднага след изборите шефът на месния парламент стана обект на психически тормоз от Капитанова и нейни протежета, в резултат на което през 2017 г. Татанова се отказа, а ние не пожелахме повече председателското място.  Въпреки това продължихме да подкрепяме основните политики в общината, за да продължи изолирането на ДПС. Но Капитанова и играещите с нея общински съветници измамиха хората, които ясно декларираха с гласа си, че не искат модела на Доган. Сега общината отново се оказва техен заложник, след подло предателство на избирателите”, казва Верхад Ислямов.  Настъплението на ДПС в района обаче не спира до тук. Капитанова и отборът съветници-ренегати, за да се докажат пред новите господари започват  над инакомислещи жители от района. Капитанова си позволява дори да отправя публични заплахи срещу политическите си опоненти. Те не остават само на думи – през август съпругата на общинския лидер на ГЕРБ, която е медицинска сестра в детската ясла, е уволнена безпричинно и със смешни мотиви. Заповедта й я връчва лично кметът Минка Капитанова, като и казва ясно, че е уволнена „по политически причини”, а дори и съдът да я възстанови, докато тя е кмет на общината няма да я назначи отново.  Паралелно с това преформатираното политическо мнозинство в Общинския съвет продължава административните репресии към членове и симпатизанти на ГЕРБ. На 17 август на сесия на Общинския съвет е отменено предишно решение, с което се разрешава изготвяне на ПУП за къща за гости на Емилия Татанова, дъщеря на общински съветник от ГЕРБ. Преди това кметът Капитанова е отправила публична заплаха пред майката: “...ще гледате общината през крив макарон, забрави за ПУП-а на дъщеря ти....”. „Целта на тези административни репресии е да се демонстрира пред жителите на Гъмен, че тук вече управлява ДПС и който не се съобразява с тях - ще бъде подложен на атаки. В хората се нагнетява отново усещане за страх и съобразяване със силните”, казва Верхад Ислямов. Кметът Минка Капитанова в защита на новата си политическа визия прибягва и до пропагандни номера. На сесия на Общинския съвет обявява през август, че отпуснатите от Министерски съвет 600 хил. лв. за инфраструктурни проекти в община Гърмен са осигурени лично от ДПС и идват с тяхна благословия. Не закъсняват и резултатите – от тези 600 хил. лв. нито едно населено място с кмет на ГЕРБ - това са селата Марчево, Скребатно, Балдево и Хвостяне, не получава и стотинка. Това провокира общинската организация на ГЕРБ в общината да изпрати лично писмо до премиера и лидер на партията Бойко Борисов.  „В София трябва да знаят, че средствата, които правителството осигурява, се използват от ДПС  В същото време получаваме упреци и атаки от опозицията в лицето на БСП, че осигуряваме средства за общините на ДПС, а нашите кметове не получават и стотинка. Как тогава да реализират политики, които са обещали на избирателите”, пита Ислямов. Зад променените политически ориентации на кмета Минка Капитанова и част от общинските съветници в Гърмен ясно прозират апетити за позициониране на предстоящите местни избори през 2019 г. През мандата на Капитанова обаче община Гърмен съвсем не е цъфнала и вързала . Оказва се например, че по “Проекти на ЕС”  общината не е изготвила и защитила нито един стойностен проект за благоустрояване и инфраструктура в района. Докато съседните общини като Гоце Делчев, Хаджидимово и Сатовча са получили десетки милиони. В района пък открито се говори, че всички обществени поръчки потъват основно в една фирма. Наскоро пък   стана за резил, след като бе заловена с две незаконни включвания на къщата й в село Дебрен към водопроводната мрежа. Случващото се в Гърмен съвсем не е дребен местен скандал, а ясен симптом, че ДПС е започнало битка да си върне на всяка цена феодалните владения, които получи от политическия елит след демокрацията. Но нескрита е и съпротивата срещу опитите на Сараите да пресират политически хората в малките общини и да ги превръщат в свои крепостни. Хората на Гърмен остават пример – как се води война с депесарско робство.", "date": "2018.09.19", "title": "С тих преврат ДПС феодализира община Гърмен, започна политическа чистка"}
{"url": "https://www.faktor.bg/bg/articles/sasht-se-otkazaha-ot-sanktsiite-sreshtu-severen-potok-2", "text": "Германските власти „неуместно“ разхищават средства за изграждането на газопровода „Северен поток-2“, а САЩ не планират въвеждането на санкции срещу компаниите, участващи в проекта. Това подчерта американският президент Доналд Тръмп след срещата с полския си колега Анджей Дуда, предават световни медии.  „Не планираме подобни действия. Просто сме на мнение, че – за голямо съжаление, от година на година германският народ плаща милиарди и милиарди повече за енергийни ресурси от Русия. Мога да ви уверя, че това не се харесва на германците“, подчерта държавният глава на САЩ. По-рано след преговори с руския си колега Александър Новак в Москва министърът на икономиката на САЩ Рик Пери предупреди, че Вашингтон може да наложи санкции срещу руския експортен проект „Северен поток-2“. „Ние сме срещу „Северен поток-2“, изпълнението на който може да доведе до ситуация, в която две трети от вноса в Европа да бъде руски газ. Това създава уязвимост. Това е тънка ситуация, като гърло на бутилка, ако не нещо не върви както трябва“, алармира американският министър. На брифинга след срещата Пери потвърди възможността за нови санкции срещу проекта и като цяло срещу руския енергиен сектор. „Моят отговор е „да“ – и на първата, и на втората част на въпроса“, бяха думите му в отговор на въпрос дали са реални ограниченията срещу „Северен поток-2“ и тези срещу руския енергиен сектор. САЩ се придържат към позицията, че проектът нарушава конкуренцията на европейския пазар, припомни Пери, а като пример подчерта, че САЩ подкрепят строителството на друг газапровод, по който в Европа да бъде доставян газ от територията на Азербайджан. Пери призова Русия „да заеме позиция на отговорен производител“ и да не допуска „наличието на енергийни ресурси да окаже силно влияние на пазара на природен газ и петрол“.", "date": "2018.09.19", "title": "САЩ се отказаха от санкциите срещу \"Северен поток 2\""}
{"url": "https://www.faktor.bg/bg/articles/pochina-stsenaristat-na-alf", "text": "Сценаристът и продуцентът на телевизионния сериал \"Алф\" умря на 67-годишна възраст, предаде Hollywood Reporter. За смъртта на Мамфорд потвърди братовчед му Джон Симс. Мамфорд почина на 6 септември в селището Силвър Спринг в Мериленд. Причината за смъртта не се съобщава. Мамфорд е известен също и с работата си по образователната детска серия \"Електрическа компания\", а тази творба е наградена през 1973 г. на церемонията по връчването на наградите \"Еми\". След това Мамфорд е номиниран за \"Еми\" още три пъти.", "date": "2018.09.19", "title": "Почина сценаристът на \"Алф\""}
{"url": "https://www.faktor.bg/bg/articles/davat-po-40-hil-lv-na-zlatnite-momicheta-za-titlata-na-svetovnoto", "text": "Близо 180 000 лева премии ще бъдат раздадени на гимнастичките ни за успехите, които постигнаха на световното първенство в \"Арена Армеец\". Нашите момичета от ансамбъла спечелиха златен медал на пет обръча и бронзов в многобоя.  В отборното класиране при индивидуалните изпълнения Невяна Владинова, Катрин Тасева и Боряна Калейн се окичиха със сребро отличие. В индивидуалния многобой Катрин Тасева се класира шеста. Всичко това носи парични стимули според инструкцията на министерството на спорта. Резонно най-голямата премия ще бъде за постиженията на ансамбъла. Според таблицата на ведомството бронзът в многобоя ще донесе общо на Симона Дянкова, Стефани Кирякова, Лаура Траатс, Елена Бинева и Мадлен Радуканова 112 500 лева. Те ще получат още 40 500 за титлата на пет обръча, която е в олимпийски спорт, но в неолимпийска дисциплина. Катрин Тасева ще получи премия от осем хиляди лева за шестото си място в многобоя. Заедно с Невяна Владинова и Боряна Калейн, трите ще бъдат стимулирани с 18 900 лева за среброто в отборното класиране, което е също неолимпийско състезание. Общата сума е 179 900 лева. Отделно треньорките на гимнастичките също ще получат премии от държавата, които се изразяват в проценти от премиите на състезателките.", "date": "2018.09.19", "title": "Дават по 40 хил.лв премии на златните момичета за титлата на световното"}
{"url": "https://www.faktor.bg/bg/articles/deshifriraha-zapiskite-na-dyavola-izpisani-varhu-litseto-na-monahinya-prez-1676-godina", "text": "Записките на монахиня от Сицилия, които по нейните думи е продиктувал самият дявол, бяха разшифровани с помощта на програми, използвани от разузнавателните служби за дешифриране на текстове. Това съобщи livescience.com, цитиран от dir.bg. Сестра Мария Крочифаса дела Концесион, 31-годишна монахиня от манастира \"Палма ди Монтедаро\" в Сицилия на 11 август 1676 г. е намерена на пода в килията си, а лицето й е било покрито с неразбираема комбинация от символи и букви, изписани с мастило. След като се успокоила, сестра Мария заявила, че знаците по лицето й са написани от дявола в опит да я принуди да се отвърне от Бога и да се обърне към злото. Посланието съдържа 14 реда от знаци и от 17 век никой не бе успял да го разчете. За да разберат смисъла на написаното, италиански учени са използвали софтуер на разузнавателните служби и са заложили в компютъра древни азбуки - старогръцка, латинска, арабска. Преводът на неразчетените досега знаци гласи: \"Бог е измислица на хората, а Исус Христос и Светия Дух са мъртъвци\". Според учените, проучили живота на монахинята, тя не е била посетена от дявола, а е страдала от шизофрения и под влияние на тази болест е създала съзнателна мистификация. За да направи текста обаче е било необходимо тя да познава няколко древни езика и да е наясно с тяхната писмена употреба.", "date": "2018.09.19", "title": "Дешифрираха \"записките на дявола\", изписани върху лицето на монахиня през 1676 година"}
{"url": "https://www.faktor.bg/bg/articles/chehiya-evrozonata-unizhava-balgariya", "text": "\"Лятото донесе новина за България, която е от значение не само за балканската страна, а за всяка страна членка на ЕС, която не е договорила възможност за неучастие в Еврозоната. Преговорите за присъединяване на България към зоната на единната валута приключиха с „доброволното“ съгласие от страната, поне на хартия, с унизителен списък с условия, които ще я задължат наред с други държави, които ще приемат еврото в бъдеще, да поеме голям дял от разходите за Еврозоната, преди да знае кога и дори дали ще бъде приета в блока. Нито едно правителство с поне малко достойнство не би могло да приеме тези условия.\"  Това пише заместник - гуверньорът на Чешката национална банка Моймир Хампл в статия, публикувана в онлайн изданието omfif.org. В статията се казва още:  \"От 1997 г. българският лев е привързан първо към германската марка, а след това към еврото въз основа на споразумение за валутен борд. Това означава, че България няма суверенна парична политика, а пасивно приема позицията на Франкфурт в тази област. Следователно тя няма нито парична автономия, нито място на масата, на която се вземат решенията за паричната политика. Същото важеше и за Естония и Литва, преди да приемат еврото съответно през 2011 и 2015 г. На хартия нищо не може да спре България да се присъедини към Еврозоната. За разлика от много настоящи страни членки, България отговаря напълно на ключовите критерии от Маастрихт за държавните финанси и лихвените проценти. Остава формалното изискване за престой в Механизма на обменните курсове (ERM II), за да демонстрира стабилността на валутата си спрямо еврото за период от поне две години. Това няма да е проблем за страна, чиято валута е напълно привързана към еврото, откакто то съществува. Проблемът на България е, че много технократи и политици просто не искат страната в Еврозоната, поне не и в обозримо бъдеще. Но тъй като България отговаря на критериите от Маастрихт, трябва да бъдат подготвени нови условия. Точно тук се намесва ERMII – за да се присъедини, страната се нуждае от съгласието на Европейската централна банка и страните членки на Еврозоната плюс Дания (единствената страна извън Еврозоната в ERM II, въпреки че парадоксално има възможност за неучастие). Следователно неофициално на България от дълго време беше заявявано, че не трябва дори да опитва да влиза в тази чакалня за Еврозоната. Но тогава дойде 2018 г., а с нея и първото председателство на България на Съвета на ЕС. Освен това председателят на Европейската комисия (ЕК) Жан-Клод Юнкер започна да твърди публично, че предназначението на еврото е да се превърне във валута на ЕС като цяло. Съобразявайки се с това, България обяви с големи фанфари намерението си да влезе в ERM II тази година. Но последвалите преговори приключиха с унизителен и безпрецедентен списък с изисквания, които България трябва „доброволно“ да спази, за да се присъедини към ERM II едва през 2019 г. Страната обеща да се откаже от наблюдението на ключови банки и да се присъедини към банковия съюз, да плаща вноска в Европейския стабилизационен механизъм и да позволи на ЕЦБ да извърши цялостна оценка и одит на финансовия й сектор. Фактът, че България беше принудена да поеме тези ангажименти като условие за присъединяване към ERM II позволи на опонентите й да намерят още причини в бъдеще защо страната все още не е готова за пълноправно членство в Еврозоната. Най-любопитно за страните извън Еврозоната и ERM II (като Чехия, Полша, Швеция, Румъния и други) е изречението в края на изявлението, публикувано от финансовите министри на Еврозоната на 12 юли. С оглед „равното третиране“ министрите очакват всяка страна, която иска да участва в ERM II, да поеме доброволно същите ангажименти като България. Следователно дългогодишните усилия на страната да приеме еврото означават, че всички останали страни кандидати ще трябва да се откажат от наблюдението на банките и да покриват разходите на Европейския стабилизационен механизъм, дълги години преди евентуално да станат пълноправни членки на Еврозоната. От гледна точка на страна като Чехия последицата от опита на България е, че трудно можем да си представим правителство с достатъчно самоуважение дори да помисли да поеме по пътя към Еврозоната. Разходите вече бяха високи, но от лятото насам те на практика са възпиращи.\"", "date": "2018.09.19", "title": "Чехия: Еврозоната унижава България"}
{"url": "https://www.faktor.bg/bg/articles/ziraul-financiar-metro-napuska-balgariya", "text": "Немската група „Метро“  - един от най-големите играчи в европейската търговия е наела банката-гигант „Голдман Сакс“ да намери купувач на бизнеса и недвижимите имоти на компанията в България и Румъния. Това твърди румънското издание Ziraul Financiar, позовавайки се на свои пазарни експерти, цитирано от \"Флагман\".  От „Метро“ все още не са коментирали информацията. Компанията притежава 42 магазина в двете европейски страни. В Румъния имат обща застроена площ, изчислена на 200 хил. кв.м. плюс околните земи. В България ситуацията е подобна. Стойността на недвижимото имущество възлиза на цена около 840 млн. евро, като средната цена на всеки магазин на веригата се оценява на 15-20 млн. евро. Румънският вестник припомня, че още преди  около година германците имали идеята да преструктурират този свой външен бизнес – по-точно да разделят недвижимите си имоти, за да го продадат. Този ход ще отбележи промяна в работата на веригата Metro Cash&Carry, която отвори местния пазар на модерната търговия в Румъния през 1996 г. В България те идват през 1999 г., като първият им обект е в София. Германците залагат от самото начало и през годините на придобиване на земя за осъществяване на бизнеса си – по същия модел на другите немски търговски играчи Кауфланд, Лидъл и Пени маркет.", "date": "2018.09.19", "title": "Ziraul Financiar: ,„Метро“ напуска България"}
{"url": "https://www.faktor.bg/bg/articles/skandal-v-datskata-danske-bank-shefat-i-hvarli-ostavka", "text": "Главният изпълнителен директор на Данске банк (Danske Bank) Томас Бьорген напуска поста си днес на фона на скандал за пране на пари, предаде Ройтерс, цитирана от ДПА. Най-голямата датска банка обяви днес, че е разследвала трансакции за над $200 милиарда през периода 2007-2015 г. в клона си в Естония и е направила заключението, че най-вероятно голяма част от сумата представлява пране на пари, често от Русия, допълва \"Маркетуоч\". Разследващите са прегледали трансакциите на 15 000 клиенти, преди да се съсредоточат върху 6200, които според тях трябва по-сериозно да бъдат разгледани за признаци за пране на пари, посочва КлубZ. \"Ясно е, че Данске банк не е поела отговорностите си по случая с предполагаемо пране на пари в Естония. Много съжалявам за това\", каза Бьорген в изявление.  Данске банк обясни, че разследването на случая е довело до заключението, че Бьорген, председателят на съвета на директорите Оле Андерсен и целият съвет не са нарушили законовите си задължения към Данске банк. Андерсен каза, че ще се оттегли от поста си, когато задачата му в банката е изпълнена. Той допълни, че има доверие на Бьорген, но е съгласен с решението му да подаде оставка. По-рано тази година САЩ обвини латвийската Ей Би Ел Ви (ABLV Bank) в прикриване на пране на пари. САЩ предложиха Ей Би Ел Ви да бъде лишена от достъпа си до американската финансова система, което пък доведе до масово теглене на средства от банката и фалита й малко по-късно. Макар Данске банк да няма банков лиценз в САЩ, евентуална забрана на американски банки да работят с датската институция ще доведе до изключването й от световната финансова мрежа. Данске банк, чиито акции поевтиняха с около 7.7 на сто след публикуването на доклада, понижи очакванията си за годишната чиста печалба до 16-17 милиарда датски крони спрямо предишната прогноза от 18-20 милиарда крони.", "date": "2018.09.19", "title": "Скандал в датската Danske Bank, шефът й хвърли оставка"}
{"url": "https://www.faktor.bg/bg/articles/nay-izvestniyat-biznesmen-v-kitay-predupredi-targovskata-voyna-sas-sasht-shte-prodalzhi-20-godini", "text": "Най-известният бизнесмен в Китай заяви, че търговското напрежение между неговата страна и САЩ ще продължи много по-дълго време, отколкото оставането на власт администрацията на американския президент Доналд Тръмп, дори ако той спечели втори управленски мандат. Според Джак Ма, който е основател и доскорошен ръководител на огромната компания за електронна търговия Alibaba Group, търговската война ще продължи \"може би 20 години\". \"Това ще трае дълго време и ще бъде пълна бъркотия\", предупреди Ма. Един от най-добре познатите китайски бизнесмени направи тези коментари в Шанхай на ежегодно събитие на акционерите на Alibaba само часове, след като Тръмп обяви въвеждането на нови тарифи върху вноса на китайския стоки за около 200 милиарда долара. Митата в размер на 10% ще влязат в сила 24-ти септември и ще бъдат повишение до 25% в края на годината. Китайското правителство отговори с контрамерки, обявявайки, че в полунощ на 24-ти септември въвежда мита в размер между 5% и 10% за вноса на американски стоки за 60 млрд. долара. Джак Ма отбеляза, че вече наложените тарифи започват да вредят на бизнеса на компанията Alibaba, но отхвърли спекулациите, че търговското напрежението е било част от неговите мотиви да се пенсионира. Ма планира да се завърне в образованието, като той беше учител, преди да създаде Alibaba през 1999-а година в апартамента си. В същото време той желае да се отдаде повече на филантропията. След негово пенсиониране, той беше заменен от Даниел Джан на поста главен изпълнителен директор на световно известния портал за онлайн търговия. Трябва да се има предвид, че Alibaba се превърна в най-голямата технологична компания в Китай с пазарна капитализация от около 406 млрд. долара. Компанията стана публично достояние през 2014-а година, като тогава успя да набере рекорден първоначален (IPO) капитал от 25 млрд. долара. Джак Ма също така каза на акционерите на Alibaba, че търговската война е \"против Китай\", но призова и собственото си правителство да \"надгради\" и да отвори китайския пазар за чуждестранните инвеститори.", "date": "2018.09.19", "title": "Основателят на Alibaba Group: Търговската война между Китай и САЩ ще \"надживее\" управлението на Тръмп"}
{"url": "https://www.faktor.bg/bg/articles/porozhanov-imam-uverenie-ot-golemite-verigi-che-nyama-da-rabotyat-s-pechalba-ot-hlyaba", "text": "\"Имам уверение от големите вериги, че няма да работят с печалба от хляба.\" Това заяви земеделският министър Румен Порожанов след заседание на ресорната комисия.  Министърът обясни, че към момента има съгласие от компаниите, че при продажбата на хляб ще се работи, за да се покрият разходи и средства по брак. Той посочи, че досега са проведени срещи с 2 големи вериги за цената на хляба. Порожанов обясни, че предстои разговор с още 1 компания, а следващата седмица разговорите ще бъдат затворени. Земеделският министър акцентира, че големите вериги са като барометър на цените.  Порожанов обясни, че основната предпоставка за поскъпване на хляба е нарастването на цената на пшеницата, както и поскъпването на тока. Министър каза, че ще има повторно сравнение на храните относно двойния стандарт. Като вече са определени стоките, които всяка страна ще наблюдава и ще трябва да се изготви доклад за съдържанието им по единна методология.", "date": "2018.09.19", "title": "Порожанов: Имам уверение от големите вериги, че няма да работят с печалба от хляба"}
{"url": "https://www.faktor.bg/bg/articles/metro-oproverga-novinata-che-izliza-ot-balgariya-stava-duma-za-pazarna-manipulatsiya-bez-komentar", "text": "Някои български медии днес тиражираха фалшивата новина, че веригата METRO се оттегля от България, като се позовават на материал в румънски сайт, който е публикуван - забележете - на 31 юли 2018 г. Сайтът \"Инвестор\" публикува позицията на компанията, която определи случилото се като пазарна манипулация, която остави без коментар. \"Това са пазарни спекулации и не бих искал да коментирам подобни информации\", каза пред Investor.bg Людмил Каравасилев, ръководител на отдел \"Корпоративни комуникации\" в Метро Кеш енд Кери България. Общата площ на всеки един от магазините на веригата у нас надхвърля 120 хил. кв. м. Тя разполага и с две специализирани бази в Банско и Слънчев бряг. \"Метро Кеш енд Кери\" откри първите си два магазина у нас през 1999 г. - в София на бул. \"Цариградско шосе“ и в Пловдив, а в момента вече има по два магазина в двата най-големи града в страната, както и по един в Бургас, Варна, Русе, Плевен, Велико Търново, Стара Загора и Благоевград. В Румъния Metro Cash&Carry притежава 30 магазина с обща площ от около 200 хил. кв. м., както и няколко парцела. Стойността на имотното й портфолио в северната ни съседка възлиза на между 400 и 600 млн. евро при средна цена на магазините й между 15 и 20 млн. евро, отбелязва Romania-Insider. Според тиражираната фалшива новина германската компания Metro Cash&Carry, която е една от най-големите търговски вериги в Европа, е наела американската банка Goldman Sachs, за да намери купувач за имотните ѝ активи в България и Румъния, съобщават румънските издания Ziarul Financiar и Romania-Insider.com. Имотите включват парцели, магазини и други активи, допълват запознати източници, цитирани от изданията. Metro Cash&Carry, която в България разполага с 13 магазина, смята да продаде имотния си бизнес и след това да наеме площите, така че да продължи да оперира местните си магазини, пишат румънските медии.", "date": "2018.09.19", "title": "Излизането на \"Метро\" от България се оказа фалшива новина"}
{"url": "https://www.faktor.bg/bg/articles/ikonomist-ploskiyat-danak-uvelichava-neravenstvoto", "text": "Плоският данък увеличава неравенството. Проблемът при нас е, че се забатачихме с този пропорционален данък, както е по-правилното му наименование. Това коментира пред БНТ икономистът Виктор Йоцов относно това дали трябва да отпадне плоския данък. ,,Истината е, че данъците в България са регресивни, а не пропорционални. Тежестта пада повече върху по-бедните слоеве от обществото. Имаме пропорционален данък върху доходите на физически лица, но има таван и на осигуровките. Цялата ни система е регресивна всъщност'', отбеляза Йоцов. ,,Има данък върху доходите, върху корпорациите. Когато се говори за плосък данък, това означава, че трябва да се плаща един данък, докато при нас не е така'', допълни още икономистът. ,,Според мен решението е в облагаемия минимум, който ще реши въпроса с регресията. Може би трябва да е в размер на минималната заплата, тоест около 510 лева'', каза Йоцов. ,,Една от основните функции на данъка е социалната. Няма как да бъде избегнато преразпределението. Данъците в България до голяма степен подпомагат неравенството'', подчерта още веднъж специалистът. ,,Не мога да приема тезата, че пропорционалното облагане увеличава неравенството, то го запазва'', заяви по темата финансистът Емил Хърсев. ,,Считам, че трябва да има по-голям данък за онези, които получават по-големи доходи. След като искате богатите да плащат, защо не облагаме луксозните придобивки като яхтите и черния хайвер?'', коментира Хърсев. Той подкрепи тезата на своя събеседник, че облагаемият минимум ще реши проблема с регресията. ,,Макар да има известни спорове по идеята, решенията трябва да се търсят там, където могат да бъдат намерени'', заключи Хърсев.", "date": "2018.09.19", "title": "Финансисти: Данъците в България са регресивни"}
{"url": "https://www.faktor.bg/bg/articles/kiril-dobrev-pak-se-razmechta", "text": "„ГЕРБ нямат никакъв интерес да се говори за „Визия за България”, защото са наясно, че след като бъде завършен този документ, ще бъде ясна алтернативата на тяхното цялостно управление. Алтернатива, написана от хората, която въвежда нормалност в обществено-политическия живот и е алтернатива на досегашната система на управление, не просто на отделни политики”.  Това каза по време на заседанието на ОблС на БСП във Велико Търново зам.-председателят на левицата Кирил Добрев, съобщиха от пресцентъра на НС на БСП. „Нашата задача в следващите месеци е да запознаем всички български граждани с идеите и приоритетите на левицата и да покажем, че сме готови да управляваме”, допълни той. Според заместник-председателя на БСП всеки един човек трябва да намери нещо за себе си в този документ и да участва в неговото разработване с предложения. „Визия за България може да бъде и отправна точка, която да даде основата за разработване на местните програми на левицата в отделните общини”, допълни зам.-председателят на БСП. Кирил Добрев припомни, че финансовият министър на ГЕРБ Владислав Горанов и дори Иван Костов са заговорили за изчерпване на модела на плоския данък и въвеждане на прогресивна данъчна система - нещо, което БСП говори повече от година.  Според Добрев за първи път левицата успява да откликне на обществените очаквания. „Като човек, който е минал през всички нива на организационната работа, зная, че не документите печелят избори, но те са важна част от тази битка. Чрез тях обществото се запознава и ориентира - какви са идеите и каква политика ще предложи левицата при едно свое управление. Точно затова започваме да говорим за програма много преди избори, за да дадем време и възможност на хората да участват в нейното изготвяне и след това заедно да се борим за нейното изпълнение\", подчерта Кирил Добрев.  Той припомни, че \"Визия за България\" е продължение на редица стъпки, които БСП предприе в последната година - продължение на програмата на левицата от последните парламентарни избори, последвана от алтернативния бюджет, който беше предложен през октомври миналата година.", "date": "2018.09.19", "title": "Кирил Добрев подгрява левия електорат: ГЕРБ не иска да говори за \"Визия за България\", защото тя е алтернатива"}
{"url": "https://www.faktor.bg/bg/articles/papata-seksat-e-dar-bozhiy", "text": "Папа Франциск заяви по време на беседа с млади вярващи от Франция, че сексът е „дар Божий“. Пълният текст беше разпространен от пресслужбата на Ватикана, предаде БНР.  „Сексуалността и сексът са дар Божий. Няма табута. Това е дар, който Бог ни дава. Той има две цели - да обичаш и да продължиш живота. Това е страстна любов, истинската любов е такава. Страстната любов между мъжа и жената води към вечен живот“, казал Светият отец.  Папата цитира Библията, според която Бог е създал мъжа и жената по своя образ и подобие и припомнил думите на Исус Христос, че заради любовта мъжът и жената ще напуснат своите семейства и ще станат „един човек“.  „Сексуалността трябва да бъде в тези граници – в любовта между мъжа и жената заради продължението на живота“, е казал още главата на Римокатолическата църква.  Папата добавил, че съществува и сексуалност, която е лишена от любов, но тя е само за развлечение.", "date": "2018.09.19", "title": "Папата: Сексът е дар Божий"}
{"url": "https://www.faktor.bg/bg/articles/absurd-nikolay-kolev-bosiya-se-okaza-s-otneta-shofyorska-knizhka", "text": "Николай Колев-Босия, който предприе гладна стачка заради корупция при шофьорските изпити, се оказа с отнета шофьорска книжка. Отнети са му всичките 39 контролни точки. Причината да му я вземе КАТ, са куп нарушения на пътя. Първото е регистрирано още на 19.09.2004 г. в Айтос, стана ясно от изнесена информация на Главна дирекция \"Национална полиция\" пред депутатите от временната комисия, създадена за проверка на твърденията му за търговия с книжки. Нарушенията на Босия са за превишена скорост, неспазване на пътни знаци и неизправен автомобил. Заради всичко това през 2017 г. Босия е с отнета книжка. Към момента контролните точки не са му възстановени. Докладът на полицията е във връзка с писмото на журналиста Илиана Беновска до председателя на Народното събрание и до временната комисия с искане да се отговори дали Босия има нарушения на Закона за движение по пътищата. \"Г-н Колев кара с неизправно превозно средство, не спазва ограниченията и знаците на пътя\", поясни самата Беновска пред комисията, след като от ГДНП изнесоха данните. Придружителите на Босия протестираха, че се устройвал трибунал срещу него и че нарушенията му на пътя не били предмет на комисията. \"Какво отношение има моята книжка, след като не съм извършил нарушения? Навсякъде ми искаха пари\", пробва да се оправдае той по адрес на катаджиите, които са го спирали. Още в началото на заседанието Николай Колев-Босия протестира, че то е било анонсирано само 24 часа по-рано, при което председателят Светослав Иванов обяви, че е в правото си да свика извънредно заседание на една временна комисия, когато реши, още пвече, че срокът за работата й приключва този петък. Николай Колев-Босия прекрати гладната стачка, след като Ивайло Московски подаде оставка като транспортен министър, което бе и едно от исканията му.", "date": "2018.09.19", "title": "Абсурд: Николай Колев - Босия се оказа с отнета шофьорска книжка заради куп нарушения"}
{"url": "https://www.faktor.bg/bg/articles/podpaliha-novite-otvodnitelni-trabi-na-yazovir-rogozen-1", "text": "Ремонтираните тръби на язовир „Рогозен 1“ в община Хайредин са били запалени вчера. Сигналът за горящите отводнителни тръбни сифони на язовирната стена е получен вчера към 19:40 часа в РУ-Козлодуй. Към мястото веднага е изпратен екип на пожарната, който е потушил огъня. Пламъците обаче са унищожили напълно наскоро поставените 8 отводнителни тръбни сифони с дължина 6 метра, собственост на община Хайредин. По цялата северна страна на язовирната стена, както и във вътрешността на дерето, е установена обгоряла растителност. Оперативна следствена група е извършила оглед на мястото, като ще бъде извършен и допълнителен такъв на района. По случая е образувано досъдебно производство. Въпросният водоем в община Хайредин, област Враца, преля в началото на март и заплаши да залее няколко населени места, припомнят от BulNews. Тогава там бе обявено бедствено положение заради пълноводието на язовир \"Рогозен\", който бе поставен под 24-часово наблюдение, а пожарни екипи с помпи се включиха в опитите да бъде намалено нивото на водата. Хора от две села бяха изведени превантивно от домовете им.", "date": "2018.09.19", "title": "Подпалиха новите отводнителни тръби на язовир \"Рогозен 1\""}
{"url": "https://www.faktor.bg/bg/articles/tsvetanov-se-sreshtna-s-ryotle", "text": "Председателят на парламентарната Комисия по вътрешна сигурност и обществен ред и председател на ПГ на ГЕРБ Цветан Цветанов се срещна днес в Народното събрание с главния прокурор на Бавария Рейнард Рьотле, съобщиха от пресцентъра на парламента. На разговора са присъствали и старши прокурорите Клаус Рухланд и Йоахим Етенхофер, както и заместник главният прокурор Ася Петрова. Германската делегация е на тридневно работно посещение у нас. \"Ние винаги сме възприемали Бавария като наш партньор и за нас е много важно това партньорство във всички области да продължи\", е заявил Цветан Цветанов, цитиран в съобщението. Той е изтъкнал, че още от времето, през което е бил вътрешен министър, кадри на министерството са били пращани на обучения в Бавария, което е допринесло много за изграждането на техния капацитет. Цветан Цветанов е споделил с гостите от Бавария, че след като Бойко Борисов е станал премиер, са били създадени специализирани съдилища и специализирана прокуратура. \"По-късно направихме и законови промени, с които разширихме техните правомощия и те вече имат възможност да разследват корупция по високите етажи на властта\", е добавил още той. \"Предстои второто четене на Закона за киберсигурността и на Закона за защита на личните данни. Всяка една промяна, която сме правили в НК, е съгласувана с българската прокуратура и с представителите на съдебната власт, а те от своя страна винаги са присъствали на дебатите в българския парламент, съпътстващи приемането на законодателството\", е посочил председателят на Комисията по вътрешна сигурност и обществен ред. \"Беше създадена и Комисия за противодействие на корупцията и за отнемане на незаконно придобитото имущество /КПКОНПИ/, която е правоприемник на Комисията за отнемане на незаконно придобито имущество\", е казал още той. Председателят на Комисията по вътрешна сигурност и обществен ред е подчертал, че от първия мандат на правителството на Бойко Борисов има ясна воля за борба с организираната престъпност, контрабандата и корупцията. \"Заедно с прокуратурата имахме знакови дела срещу групи за отвличания и поръчкови убийства, които приключиха с доживотни присъди без право на замяна. Много голяма заслуга тогава имаше и сегашният заместник главен прокурор Ася Петрова\", е отбелязал той. Цветан Цветанов е коментирал, че за да се реализират всички цели на държавата в правораздавателната и правоохранителната система, е нужна политическа стабилност. \"Сериозно изпитание за всички нас е ИДИЛ. Според данните на Европол доброволните бойци на ИДИЛ от ЕС са 5000. За да се справим с тази опасност, е необходима сериозна координация между службите\", е посочил още той. По думите му ЕС трябва да продължи да ползва Великобритания като един от основните доставчици на оперативна информация дори след Брекзит. \"За да се пребори корупцията, е необходимо всички структури да работят в тясно сътрудничество. Без добрата законодателна основа обаче борбата с корупцията и организираната престъпност няма как да се спечели\", е казал на свой ред главният прокурор на Бавария Рейнард Рьотле. Той се е съгласил с думите на Цветан Цветанов, че в борбата с тероризма ключов е обменът на информация. \"Напълно съм съгласен с Вас, че след излизането на Великобритания не трябва да губим нашите добри контакти с тях\", категоричен е бил Рейнард Рьотле.", "date": "2018.09.19", "title": "Цветанов към Рейнард Рьотле: За нас е важно партньорството ни с Бавария да продължи във всички области"}
{"url": "https://www.faktor.bg/bg/articles/novini/balgariya/s-boyni-znamena-i-marshove-atlantitsi-otbelyazaha-100-godini-diplomaticheski-otnosheniya-s-ukrayna", "text": "С участието на новоназначения извънреден и пълномощен посланик на Украйна в България agree (тоест, още невръчил акредитивните си писма) Н. Прев. Виталий Москаленко се състоя честване, посветено на 100-годишнината от победите на българското оръжие и от спасяването на българските бойни знамена, 100-годишнината от сключването на Брест-Литовския мирен договор и 100-годишнината от установяването на дипломатически отношения между Царство България и Украинската народна република. На 17 март 1917 г. в Украйна е създадена Централна рада, в която доминират социалдемократите с водач Симон Петлюра. Скоро независима Украйна е обявена от болшевишка Русия за враг и по познатия хибриден модел на украинска територия е стъкмена „съветска” Украйна със столица Харков. Централната рада търси съюз с други европейски държави и с договора от Брест-Литовск (9 февруари 1918 г.) сключва съюз с Германия, след което германските войски отблъскват болшевиките. След мъчителни междуособици и кръвопролитна вътрешнополитическа борба Галиция и значителна част от от Волиния преминават към Полша, а на останалата територия е наложена УССР (Украинска съветска социалистическа република). Посланик доцент д-р Александър Йорданов анализира краткотрайните българо-украински дипломатически отношения, очерта приноса на първия посланик на България в Украйна проф. Иван Шишманов, посочи редица примери за ползотворно сътрудничество, за взаимно уважение и симпатии на държавно, дипломатическо и научно равнище между България и Украинската народна република. В словото си посланик Виталиайй Москаленко на чист български език изрази задоволство от развитието на украинско-българските отношения, благодари за безкористната подкрепа на българската държава за справедливата украинска кауза и за лечението на 75 украински военнослужещи у нас . Историкът Янко Гочев направи подробен преглед на бойните действия и на бляскавите победи на българското оръжие в хода на Първата световна война. Доцент д-р Стефан Дечев разгледа историческото значение на Брест-Литовския мирен договор като стартов сигнал за възкресението на шест държави, строшли оковите на Руската империя. Участниците в събитието почетоха знамената на 25-и пехотен Драгомански полк, 15-и пехотен Ломски полк и 35-и пехотен Врачански полк, предоставени от Националния военноисторически музей. Трите светини попадат в заложничество след Солунското примирие през есента на 1918 г., но са укривани и спасени с цената на безрброй лишения от храбри български офицери, подофицери и войници.", "date": "2018.09.19", "title": "С бойни знамена и маршове атлантици отбелязаха 100 години дипломатически отношения с Украйна"}
{"url": "https://www.faktor.bg/bg/articles/tusk-svikva-izvanredna-sreshta-na-varha-zaradi-brekzit", "text": "Председателят на Европейския съвет Доналд Туск заяви, че ще свика извънредна среща на върха на ЕС за Брекзит около средата на ноември за финализиране на споразумението с Великобритания, предаде Ройтерс, цитирана от БТА. На пресконференция преди срещата на върха на 28-те лидери от ЕС в Залцбург по-късно днес Туск каза: \"Преговорите за Брекзит навлизат в решителна фаза. Към днешния ден все още са възможни различни сценарии, но бих искал да подчертая, че някои от предложенията на премиера Мей от Чекърс говорят за положителна еволюция в подхода на Обединеното кралство\". Туск заяви, че това се отнася за готовността на Обединеното кралство да работи тясно с ЕС по сигурността и външната политика след Брекзит. Той обаче подчерта, че съдържащите се в стратегията от Чекърс предложения на премиера Тереза Мей за бъдещата ирландска граница и икономическото сътрудничество между съюза и Великобритания \"ще трябва да бъдат преработени и по тях да се преговаря още\". \"Днес може би има повече надежда, но определено времето намалява все повече и повече\", добави Туск. \"Трябва да използваме всеки един оставащ ден за преговори. Бих искал финализирането им да стане още тази есен\", каза той.", "date": "2018.09.19", "title": "Туск свиква извънредна среща на върха заради Брекзит"}
{"url": "https://www.faktor.bg/bg/articles/kmetat-na-hitrino-sashto-shte-sadi-manolova-az-shte-si-podam-ostavkata-no-tya-shte-si-ya-podade-li", "text": "Кметът на Хитрино Нуридин Исмаил, който се включи по телефона в студиото на \"Лице в лице\", където гост беше омбудсманът Мая Манолова, избухна след нейните обвинения за липса на прозрачност при извършване на ремонтите след влаковата катастрофа през 2016 г. Той заяви възмутено, че не е очаквал такова говорене наизуст и говорене на такива клевети от страна на омбусмана на страната. \"Където трябва, аз отчет съм дал, отчел съм се за тези средства и това е качено на сайта на общината\", заяви кметът и предложи на Мая Манолова да се съберат ояи в ояи и да дадат отговор на хората. Накрая той заяви, че е готов да подаде оставката си и попита дали омбудсманът също е готова да го направи. \"За тези клевети ще стигнем до съд\", категоричен беше кметът на Хитрино. От своя страна Мая Манолова обясни: \"Всеки път отивам в Хитрино с надеждата хората да са усетили удовлетвореност от солидарността на всички български граждани, от помощта, която държавата отпусна, но това не се случва. Хората, които са недоволни, стават все повече, и мисля, че причините за това са ясни - има липса на прозрачност как се изразходват средствата. Хората не разполагат с договорите за изграждане на новите къщи, с количествено-стойностните сметки за извършените ремонти. Има съмнения за несправедливост, за избирателност, за надписване на сметки, най-различни подозрения, които аз не мога да допусна като омбудсман\", коментира Манолова решението си да даде на съд кмета на Хитрино. \"Не мога да позволя и капка съмнение у хората как са изразходвани 5-те милиона от държавата, разпределени от Националния обществен съвет. Обмисляме да предоставим всички документи на главния прокурор и да поискаме проверка, включително и на начина, по който са изразходвани тези пари. Ако накрая се окаже, че всичко е законно, добре. Но хората настояват за конкретна проверка - къща по къща, жалба по жалба. Около 100 души вчера бяха при мен, никой не си тръгна без да пусне жалба\", заяви още омбудсманът. \"Трета зима хора ще посрещнат във фургон, защото къщите на хората не са готови. Кметът трябва да застане открито и да им даде отчет до стотинка. Мисля, че честният подход ще бъде всичко да се реши в прокуратурата\", каза още Мая Манолова.", "date": "2018.09.19", "title": "Кметът на Хитрино избухна срещу Мая Манолова, ще я съди за клевети"}
{"url": "https://www.faktor.bg/bg/articles/za-strahovete-na-bil-geyts-i-badeshteto-na-sveta", "text": "\"Ние не сме напълно подготвени за следващата глобална пандемия. Заплахата идва от неизвестен патоген - бързо разпространим, много заразен и смъртоносен. Тази заплаха е много реална. Патогенът може да бъде някаква мутация на грипа или нещо съвсем различно. Случаите на свински грип и ебола от близкото минало само подчертават колко сериозен е проблемът\". Това заявява Бил Гейтс в интервю за британския в. \"Телеграф\", пише dir.bg. Основателят на Microsoft и вторият най-богат човек на планетата се страхува още от развиването на резистентност към антибиотиците, както и от намаляването на държавните бюджети за здравеопазване в най-бедните страни на Земята. Бил Гейтс обаче разкрива, че има и още едно голямо притеснение, за което - за разлика от бъдещата възможна пандемия, почти никой не говори. Става дума за бума на раждаемостта в най-бедните страни в Африка. Според милиардера огромният ръст в населението на бедните африкански страни може да доведе до още по-голяма бедност, политическа нестабилност, конфликти и още по-големи потоци от бежанци. Комбинацията от всичко това би разклатила сериозно международната стабилност. Бил Гейтс все пак отчита, че ако процесите в Африка се менажират правилно, ръстът в населението може да доведе и до ръст на икономиките, сравним с този на Индия и Китай. \"Десетилетия на борба с бедността и трудно постигнат прогрес може би са на ръба на срутването\", притеснен е филантропът, дарил милиарди долари за благотворителност. Статистиките показват, че страховете на Гейтс са основателни. Докато населението на развитите държави има тенденцията да намалява, то най-бедните африкански страни ще са удвоили популациите си до 2050 година. \"Населението на Африка сега е 1 милиард души, до средата на века ще е станало 2 милиарда, а през 2100 г. ще е 4 милиарда\", разкрива милиардерът, като посочва, че тези демографски изчисления имат изключителна точност. Според него единственият начин раждаемостта да бъде намалена е увеличението в доходите, справянето с бедността и образованието. Именно това е изводът, направен на базата на демографските прогнози. Гейтс разкрива, че технологичният прогрес се е оказал малко опасен и за западните демокрации, а обществото се е оказало по-разделено и поляризирано. Като \"малко плашещо\" създателят на Microsoft посочва липсата на доверие в академиците, медиите и политиците. Такава според него е и тенденцията за \"повече национализъм и вглеждане на вътре, а не навън\". Освен това милиардерът смята, че е редно правителствата да наложат по-строг контрол и регулации над технологичните гиганти. \"Семейството решава какви правила да спазват децата, редно е правителството да се образова по тези въпроси, защото дори и индивидите на върха на компаниите да нямат зли цели, то в края на деня държавата трябва да реши какво да позволи и забрани на компаниите\", казва Бил Гейтс. \"Филантропията е основно задължение на всеки с много пари. Не е справедливо, че ние имаме толкова много, докато други имат толкова малко\", твърди милиардерът.", "date": "2018.09.19", "title": "Страховете на Бил Гейтс и новата пандемия, която заплашва света"}
{"url": "https://www.faktor.bg/bg/articles/osadiha-frensko-izdanie-zaradi-goli-snimki-na-keyt-midaltan", "text": "Френският съд отсъди глоба от 45 000 евро (53 000 долара) и отхвърли обжалването на редакторите на жълтото клюкарско издание \"Клоузър\" за публикуване на снимки на херцогинята на Кеймбридж по време на слънчеви бани без горнище. Съдът потвърди максималната глоба, съобщи Нова телевизия. Тя е отсъдена на редакторите от по-низшестоящ съд за нахлуване в личния живот на съпругата на принц Уилям Кейт. Това станало след с публикацията по неин адрес.", "date": "2018.09.19", "title": "Осъдиха френско издание заради голи снимки на Кейт Мидълтън"}
{"url": "https://www.faktor.bg/bg/articles/sgashtiha-trima-ot-babaitite-shetali-snoshti-v-rozhenskiya-manastir", "text": "Трима от мъжете, които нахлуха снощи в Роженския манастир и вързаха игумен Теофил, са задържани, съобщи Би Ти Ви, като се позова на неофициална информация. \"Нямам официални данни. Не мога да потвърдя, нито да отрека\", заяви говорителят на полицията в Благоевград Йорданка Шаркова пред Dir.bg. Полицията издирва още трима. Нападателите не са били маскирани, както първоначално беше съобщено, а с качулки. За да прикрият следите си, те унищожили 11 от 20-те охранителни камери на манастира. Въпреки това, лицата на двама от тях са записани. Около 1 час е продължила \"акцията\" на престъпниците в Роженския манастир снощи. Те се опитали да влязат през отворената порта около 19 часа, но игуменът не Хаджидимовския манастир Теофил, който по това време бил в Роженския, казал на неканените гости, че вече се затварят вратите. Те обаче го нападнали, съборили го на земята, залепили устата му с тиксо и го вързали. През това време, докато той лежал безпомощен, те започнали да копаят зазидан прозорец на манастирската църква от външната страна. След около един час си тръгнали. Дядо Теофил успял да се отвърже сам, но нямало как да се обади, защото крадците му взели телефона. По интернет се свързал с познати и подал сигнала. \"Трудно можех да дишам, но Господ ми помогна\", казал дядо Теофил на пристигналите полицаи. Установено е, че нападателите не са откраднали нищо, освен мобилния телефон на игумена. Предполага се, че са търсили скрито съкровище. По непотвърдена информация нападателите са от ромски произход. Най-вероятно обаче някой ги е изпратил. Носели се слухове, че в зазидания прозорец има златно имане.", "date": "2018.09.19", "title": "Сгащиха трима от нападателите, шетали снощи в Роженския манастир?"}
{"url": "https://www.faktor.bg/bg/articles/vladimir-chukov-rusiya-tryabva-da-reshi-s-kogo-e-sas-sayuznika-siriya-ili-s-partnyora-izrael", "text": "„Путин окончателно трябва да сложи точка с кого е Русия – дали със съюзника Сирия или с партньора Израел. Това е голямата дилема.“ Това каза в предаването „12+3“ на БНР арабистът проф. Владимир Чуков, който коментира казуса със сваления от Израел руски самолет. \"Очевидно има технически разминавания, критерии, параметри от двете страни, които не се припокриват\", заяви Чуков по повод огласените версии за времето за реакция след сигнала, с което е разполагал руският екипаж на самолета, за да се изтегли. Владимир Чуков анализира и тезата за съзнателна провокация със свалянето на самолета.  На чисто дипломатическо ниво нещата ще бъдат изяснени, така че да не приличат на случая със свалянето на руския самолет от турската страна, прогнозира той. Арабистът смята, че от тук насетне Русия под сирийски и ирански натиск ще заздрави своето противовъздушно отстояване на израелските самолети.", "date": "2018.09.19", "title": "Владимир Чуков: Путин ще трябва да сложи точка заради сваления руски самолет"}
{"url": "https://www.faktor.bg/bg/articles/otlozhiha-izbora-na-shef-na-apelativnata-spetsprokuratura", "text": "Изборът за шеф на Апелативната специализирана прокуратура беше отложен, заради заболяване на един от кандидатите за поста – Емилия Русинова, която е настоящ градски прокурор на София, предаде БНР.  В началото на първото заседание след ваканция на Прокурорската колегия на Висшия съдебен съвет, главният прокурор Сотир Цацаров съобщи за молбата на Русинова, в която тя се ангажира своевременно да предостави и болничен лист като обяви, че гласуването ще се проведе след седмица.  Кандидат за поста е и следователят Бойко Атанасов, който се смята за един от най-острите критици на настоящото ръководство на прокуратурата. Той беше в сградата на съдебния кадрови орган и беше уведомен от Сотир Цацаров за отложеното гласуване.", "date": "2018.09.19", "title": "Отложиха избора на шеф на Апелативната спецпрокуратура"}
{"url": "https://www.faktor.bg/bg/articles/sluchay-na-brutseloza-po-drebnite-prezhivni-zhivotni-e-konstatiran-v-kyustendilsko", "text": "При изпълнението на Националната програма за профилактика, надзор, контрол и ликвидиране на болестите по животните и зоонозите в България Българската агенция по безопасност на храните /БАБХ/ е открила положително реагирала овца за бруцелоза в стадото на частен стопанин в село Вуково, община Бобошево, съобщават от БАБХ. Заболяването е опасно за здравето и на животните, и на хората. Затова положително реагиралите за бруцелоза дребни преживни животни подлежат на незабавно умъртвяване по хуманен начин и обезвреждане съгласно Европейското законодателство, допълниха от Агенцията. В допълнение към разпореждането за умъртвяване на положително реагиралото животно, произтичащо от контрола на болестта, БАБХ е възбранило придвижването на едри, дребни преживни животни и еднокопитни към и от животновъдните обекти в с.Вуково, с изключение на животните, предназначени за незабавно клане при гарантиране здравния статус на животните. Извършва се и инвентаризация на всички едри, дребни преживни и еднокопитни животни на територията на ОДБХ- Кюстендил и проследяване на движението на дребни преживни животни от с. Вуково. Организирано е и започнало взимане на проби за серологично изследване за бруцелоза на всички едри, дребни преживни животни, отглеждани в селото, допълват от Агенцията. Наличните мляко и млечни продукти, собствено производство, в обекта с положително реагиралото за бруцелоза животно, ще бъдат унищожени.  В село Вуково се отглеждат 28 овце и 21 кози, сочат още данни на БАБХ.", "date": "2018.09.19", "title": "Опасна и за хората бруцелоза е констатирана във ферма в Кюстендилско"}
{"url": "https://www.faktor.bg/bg/articles/nad-1-2-miliona-pechalba-pribrala-bandata-ot-nezakonna-targoviya-s-darva-za-broeni-mesetsi", "text": "Над 1,2 милиона лева е спечелила 5-членната банда, водена от столичния шеф на Дирекцията на горите, от незаконна търговия с дърва за 8 месеца. Това съобщи наблюдаващият прокурор по разследването Ангел Кънев.  Вчера Спецпрокуратурата и ГДБОП удариха групата, която от 2014 г. се е занимавала с незаконна сеч и продажба на дърва, държавна собственост. \"Те са имали Горския държавен фонд като бащиния\", каза зам.-директорът на ГДБОП Стоян Темелакиев.  В групата, освен шефа на Дирекцията по горите в София, попадат и директорът на Горското в Своге, двама лесничеи и надзирател към Министерството на правосъдието, който е син на един от горските, обясниха от прокуратурата. Членовете на групата използвали социално слаби хора, които карали да секат незаконно дърва. След това дървата се изнасяли с фалшиви марки. Двамата директори в Горското се занимавали основно с продажбата на дървесината, като дори прекратявали административни преписки за нарушения по сигнали на граждани, станали очевидци на незаконната сеч. Дървата се продавали в Софийска и Благоевградска област, най-вече ги изкупувала фабрика за пилети. Всеки, който се е осмелил да подаде сигнал срещу групата, е бил заплашван, като дори членове на бандата запалили и кола на един от съобщилите в полицията за престъпленията на бандата горски. \"Става дума за поголовна сеч\", каза Темелакиев и разкри, че групата крадяла гориво на Горското стопанство в Своге. Утре прокурор Кънев ще поиска постоянен арест от съда на 4-ма от задържаните.", "date": "2018.09.19", "title": "Над 1.2 милиона печалба гушнала бандата от незаконна търговия с дърва за 8 месеца"}
{"url": "https://www.faktor.bg/bg/articles/izpravyat-na-sad-balgarkata-koyato-se-nadbyagva-s-italianskata-politsiya-s-210-km/chas", "text": "36-годишната българка, която се надбягва с италианската полиция по магистрала на 14 февруари, ще бъде изправена пред съда, съобщи „Джорнале ди Виченца”, цитира \"24 часа\". Българката, жителка на Варезе, ще бъде съдена по обвинения за оказване на съпротива на държавен служител. В нощта на Свети Валентин на 14 февруари българката стана главна героиня в истински екшън по пътя между Верона и Падуа. Яхналата мощен „Ягуар” жена в продължение на стотина километра се надбягвала с пет полицейски коли, опитващи се да я спрат. Това станало, след като българката била засечена да шофира с 210 км в час. Тя успяла дори да пробие полицейската блокада и да продължи да кара по магистралата. След като полицията в крайна сметка я спряла, българката била глобена с 20 000 евро, книжката й била отнета, а колата - запорирана. „Забавлявах се”, казала с усмивка българката, след като полицията сложила край на надпреварата й по магистралата.", "date": "2018.09.19", "title": "Изправят пред съд българка, надбягвала се с пет полицейски коли в Италия с 210 км/час"}
{"url": "https://www.faktor.bg/bg/articles/v-alo-izmamite-veche-vklyuchiha-i-hladilnitsite", "text": "Неизвестни откраднали 2000 лева на възрастна жена от русенското село Копривец, които тя била оставила в хладилник в дома си. Това съобщават от полицията в Русе. Сигналът за инцидента постъпил в 18,50 часа вчера. 72-годишната жена обяснила, че на домашния ѝ телефон се обадил женски глас, който се представил за дъщеря ѝ. Тя обаче се усъмнила и прекратила разговора. Малко по-късно телефонът отново позвънил и отсреща чула мъжки глас, който се представил за полицай. Той обяснил, че тя трябва да му съдейства за залавянето на телефонни измамници. Казал й, че престъпниците имат специална машинка, с която могат да засекат къде е скрила парите. За това тя трябвало да ги събере на едно място и да ги скрие в хладилника, тъй като само там \"машинката\" не сработвала. Не минало много време и измамниците отново й позвънили. Този път я заплашили, че ще я наранят, ако не остави парите под табелата на село Копривец - в посока към село Лом Черковна. Жената им казала, че тръгва натам. Решила обаче да остави парите в хладилника и да отиде при кмета на Копривец. Стигнала до дома му и обяснила за телефонните разговори, като се забавила около 35 минути. След това се прибрала у дома си. Решила да си прибере парите от хладилника, но установила, че ги няма. Когато тръгвала към кмета, жената оставила вратите на имота си отключени и според нея през това време някой ги е откраднал. По случая се води разследване.", "date": "2018.09.19", "title": "Урок за наивници: В ало измамите вече включиха и хладилниците"}
{"url": "https://www.faktor.bg/bg/articles/nad-80-ot-horata-v-ispaniya-holandiya-germaniya-i-shvetsiya-podkrepyat-priema-na-migranti-byagashti-ot-nasilie-i-voyna", "text": "Повечето европейци подкрепят приема на бежанци, въпреки че голяма част от тях не одобряват начина, по който Европейският съюз управлява рекордния приток на мигранти, достигнал връхната си точка преди три години. Това показа проучване на изследователския център \"Пю\", проведено в месеците май и юни 2018 г. в 10 държави (Испания, Холандия, Германия, Швеция, Франция, Великобритания, Гърция, Италия, Полша, Унгария), предаде \"Ройтерс\". Според изследването над 80% от хората в Испания, Холандия, Германия и Швеция подкрепят приема на мигранти, бягащи от насилие и война. Одобрението е високо също във Франция и Великобритания – съответно 79 и 74%. Дори в Гърция и Италия, основните държави, през които влизат мигрантите, изследването установява, че мнозинството от анкетираните продължават да подкрепят приема на бежанци – съответно 69 и 56%. Най-ниско е одобрението в Унгария (32%), следвана от Полша (49%). Проучването показа, че много европейци са критични към начина, по който ЕС се опита да реши проблема с наплива на мигранти. Около 92% от гърците, 78% от италианците и 66% от германците и британците изразяват неодобрение към управлението на кризата от страна на ЕС. Извън Европа Мексико, Канада и Австралия показват високо одобрение за приема на мигранти (съответно 79, 74 и 72%). В САЩ и Япония подкрепата е 66%.", "date": "2018.09.19", "title": "Повечето европейци подкрепят приема на мигранти, бягащи от насилие и война"}
{"url": "https://www.faktor.bg/bg/articles/lekar-shokira-patsientite-si", "text": "Лекар се появи почерпен на работното си място и състоянието му успя да шокира пациентите, които го чакали пред кабинета за прегледи. Кадрите са заснети миналата седмица в медицинския център в Хисаря. „Това е от вчера, което съм пил. Изтрезнял съм, нищо ми няма“, заяви лекарят пред Нова телевизия. Джипито обясни, че е бил на няколко ракии. Мъжът гони пациентите и не иска да преглежда. Д-р Павлов отговаря за 800 пациенти. Вече година идвал пиян на работа. „Тук говорим за здравето и живота на хората, които са в наши ръце“, казаха негови колеги. Хората, които се лекуват при общопрактикуващия лекар, също са възмутени. „Просто няма къде да отидем. А между другото той е един от най-кадърните доктори, всичко знае и разбира. Но това пиене го съсипа“, посочиха пациенти. Предстои проверка от властите по случая. Ако докторът бъде открит пиян на работното си място, ще бъде санкциониран. Дори може да му бъдат отнети лекарските права.", "date": "2018.09.19", "title": "Лекар шокира пациентите си, които го чакаха пред кабинета за преглед"}
{"url": "https://www.faktor.bg/bg/articles/politika/hlyab-i-pasti/rumen-radev-ne-e-savsem-bezpolezen-mozhe-da-sluzhi-za-losh-primer", "text": "Сто годишнината от Войнишкото въстание – избухнало поради крушението на Възрожденския идеал е наистина повод да се замислим как може да бъде възродено националното единение. Устремът към свобода, демокрация и модернизация в края на 19-ти и началото на 20-ти век превърна България от най-изостаналата в най-напредналата и силна страна на Балканите.  Историята ни е показала, че можем да се обединим само около идеала да бъдем свободна, демократична, европейска нация и неразделна част от голямото семейство на демократичните народи. Историята ни показва, че когато е имало консенсус около този стремеж и когато сме търсили сътрудничество с другите балкански народи сме постигали чудеса. Но когато сме заигравали с „алтернативни политико-икономически модели“, защото видите ли, многопартийната система пораждала само партизанщина и корупция“, когато сме обвързвали България с диктатори, които са оспорвали международния ред и когато сме търсили силови решения на Балкански проблеми – тогава сме   За да постигнем национално единение трябва да живеем спазвайки конституционните правила. Изключено е да допускаме „война на институциите“ – особено между президент и премиер. Конституцията ясно е описала функциите на всяка институция и ако някъде има неясноти, те трябва да се изгладят по определения от закона начин! Нелепи са призивите за съставяне на някакви „експертни“ правителства и премахването на политическите партии. Нужно ни е не експертно правителство, а експертна държавна администрация, която съвестно да обслужва всяко правителство и всяко мнозинство. Партиите трябва да формулират политики, но не бива да кадруват в държавната администрация! А държавният глава не трябва да взема страна в обществени спорове, а да следи за доброто функциониране на държавния апарат. Само така той може да олицетворява народното единство. Ако за постигане на по-добро функциониране на държавните институции са нужни конституционни промени и дори промяна в начина на избиране на президент, нека проведем нужния дебат! Народното единство не може да бъде формулирано от хора, които не са се разкаяли за това, че са служили на режим обявен за престъпен! Няма да има помирение и единодействие, ако като нация След Освобождението, благодарение на единението и вярата във Възрожденския идеал, България постигна много. Успява да се еманципира от бруталното опекунство на руските генерали, защитава Съединението, обявява своята Независимост и в съюз с балканските народи прогонва Османската империя от сърцето на Балканите. С подписването на Лондонския договор за мир получихме всепризнат излаз на Егейско море и имахме шанс да се утвърдим като непрежалим съюзник на големите „морски“ демокрации. Опитите на тогавашните правителства за силово решаване на споровете със съседите доведоха до две национални катастрофи и до поставяне под съмнение на целия Възрожденски проект. Стигна се до кървави разправи. След загубата на излаза на Егейско море България изгуби своето геополитическо значение, а след като склонихме глава пред Хитлер през 1941 година, станахме лесна жертва на Сталин през 1944 г.  Но ето, че Съветската империя и Югославия се сринаха, а Македония, заради свободата на която България влезе в три войни получи своята независимост. Ако постигнем тясно сътрудничество с нея, в рамките на ЕС и НАТО, ако живеем в рамките на конституцията и законите, ще можем да постигнем единение и възрожденския си идеал! Но ако подлагаме конституционния ред на съмнение, ако допуснем „война на институциите“, ако позволим на  ако се поддадем на призиви за забрана на политическите партии, ако позволим парламентаризмът да изгуби своя дух, ако реабилитираме престъпния тоталитарен режим, ако се заиграваме с евразийски диктатори, не само че нацията ни ще продължи да бъде разделна, но ни чакат нови национални катастрофи!", "date": "2018.09.19", "title": "Румен Радев не е съвсем безполезен – може да служи за лош пример!"}
{"url": "https://www.faktor.bg/bg/articles/novini/balgariya/atlantitsi-ofertata-na-lokhiyd-martin-vdigna-visoko-letvata-v-sastezanieto-za-nov-boen-samolet", "text": "Атлантическият съвет на България внимателно следи процедурата по придобиването на нов тип боен самолет за българските военновъздушни сили. Решени сме да информираме обективно и пълно българските данъкоплатци за развитието на процедурата, така че те да знаят как се харчат парите за отбрана и най-вече - какво получаваме като реални отбранителни способности срещу всеки вложен лев. Това изтъкват в свой коментар експерти на АСБ, публикуван на страницата на организацията.  Разчитаме на подкрепа в това отношение и на държавните институции да изпълняват отговорно задълженията си пред гражданите. Няма да се поколебаем тук, като организация на активното гражданско общество, отстояващо евроатлантическия избор на България, да действаме и като коректив на официалните институции, ако се наложи. Превъоръжаването с нова и оперативно съвместима с НАТО техника трябва да се извърши в най-кратки срокове. Това обаче трябва да стане и в условията на   през българското общество и съюзниците ни. Приветстваме представената от \"Локхийд Мартин\" оферта на последната модификация на F-16, блок 72, Viper (V). F-16 е отдавна изпитан и доказал се в реални бойни операции многоцелеви изтребител. Тази оферта вдига изключително много летвата в състезанието. Вече не говорим за употребявани F-16 от по-стар вариант, а за най-новите и най-модерните. В този случай става въпрос за последен вариант Viper на   Тази оферта не можем да не разглеждаме и като израз на доверие от страна на САЩ като наш съюзник в НАТО и първостепенен стратегически партньор. Следим внимателно какво ще предложат и останалите кандидати. Предвид качеството на тази оферта обаче, те ще се наложи да се постараят много в офертите си, което само може да бъде от полза на страната ни. Вярваме, че изпълнителната и законодателната власт, които по конституция и закон, са оправомощени да вземат решението и да финализират процедурата, ще бъдат в състояние да направят най-правилния за страната ни избор. Особено в днешния стратегически контекст на нарастващи предизвикателства, особено от Изток и една все по-реваншистка Руска федерация. Този избор е стратегически по своя характер и ще предопредели бъдещето на военновъздушните сили на държавата ни като част от НАТО и ЕС за поне половин век напред. Нещо повече, изборът на компания-производител на новия тип боен самолет за българските Военновъздушни сили ще предопредели също и с военновъздушните сили на коя държава от НАТО ще развиваме тясно и дългосрочно сътрудничество именно в тази област. В наш интерес е дългосрочно да се обвържем в сферата на бойната авиация с достатъчно силна и доказала се в провеждането на бойни операции държава. Сериозната оферта на \"Локхийд Мартин\" ще повиши нивото на цялата процедура. Така вземащите решения у нас, вярваме, ще избират сред достатъчно качествени оферти. Надяваме се управляващите да са способни  Да избират стратегически, в условията на нови предизвикателства пред сигурността и повишено обществено внимание и изострена необходимост от максимална отчетност. Този път повече забавяне или опорочаване на процедурата не трябва да се допуска! Дано и този път не бъде пропуснат момента! Оставаме ангажирани да фокусираме общественото внимание върху този въпрос. Оставаме бдителни, казват още експертите на атлантиците.", "date": "2018.09.19", "title": "Атлантици: Офертата на \"Локхийд Мартин\" вдигна високо летвата в състезанието за нов боен самолет"}
{"url": "https://www.faktor.bg/bg/articles/oshte-35-mln-leva-ot-byudzheta-otivat-za-otsechka-na-hemus", "text": "Правителството отпусна допълнителни средства в размер на 35 256 000 лева по бюджета на Министерството на регионалното развитие и благоустройството за 2018 г. за изграждането на 9,3-километровата отсечка от АМ „Хемус“ в участъка между Ябланица и с. Боаза. Средствата ще бъдат разходвани за разплащане на извършени строително-монтажни работи и консултантски услуги. Изграждането на АМ „Хемус“ е приоритет в програмата на правителството на Република България и има стратегическа цел за ускоряване процеса на икономическо и социално развитие на регионално ниво. Завършването на участъка ще допринесе за подобряване безопасността на пътуващите, намаляване вероятността от възникване на пътнотранспортни произшествия, за достигане на оптимална скорост на движение и осигуряване комфорт при пътуването и ще спомогне за развитието на регионите от Северозападния район на страната.", "date": "2018.09.19", "title": "Още 35 млн. лева от бюджета отиват за отсечка на \"Хемус\""}
{"url": "https://www.faktor.bg/bg/articles/tsvetanov-ne-sa-razglezhdani-kandidaturite-na-tsacheva-i-tsatsarov-za-konstitutsionen-sadiya-ot-kvotata-na-ns", "text": "Към момента в ГЕРБ не са разглеждани кандидатурите на правосъдния министър Цецка Цачева и на главния прокурор Сотир Цацаров, като възможни номинации за конституционен съдия от квотата на Народното събрание. Това обясни пред журналисти в парламента заместник-председателят на ГЕРБ Цветан Цветанов. \"За нас е важно представителят, който ще предложи ГЕРБ, да бъде на първо място доказан професионалист и да има безупречна репутация. Цецка Цачева има качествата да бъде номинирана за конституционен съдия, но тя към настоящия момент не е разглеждана като възможна кандидатура. За Сотир Цацаров към настоящия момент също не е разглеждана такава кандидатура, но сега го чувам от вас за първи път\", поясни председателят на ПГ на ГЕРБ. До 27-ми септември трябва да са ясни кандидатите за единственото място в Конституционния съд от квотата на Народното събрание. В средата на ноември предстои смяната на четирима съдии, чийто мандат изтича. Това са Цанка Цанкова, Стефка Стоева, Кети Маркова и Гроздан Илиев.  Освен Народното събрание, номинация предстои да направи и президентът. Останалите две кандидатури ще са от квотата на съдиите.", "date": "2018.09.19", "title": "Цветанов: Не са разглеждани кандидатурите на Цачева и Цацаров за конституционен съдия от квотата на НС"}
{"url": "https://www.faktor.bg/bg/articles/borisov-oligarsite-da-spazvat-zakonite-za-da-ne-im-konfiskuvame-rolls-royce-ite", "text": "За първи път в България е анализирано изключително ниско ниво на контрабандни цигари - 4,7%. Това показва проучване за количеството контрабандни цигари за второто тримесечие на 2018 година. На представянето му присъстват премиерът Бойко Борисов, министърът на финансите Владислав Горанов, министърът на вътрешните работи в оставка Валентин Радев и главният прокурор Сотир Цацаров. Според данните, дори в градове, в които преди е имало високо ниво на разпространение на контрабандни цигари, днес се отчитат изключително ниски нива. България има най-ниски нива на употреба на контрабандни цигари в сравнение с други страни от Европейския съюз. Премиерът Бойко Борисов напомни пред журналистите колко усилия се полагат в борбата с контрабандата на цигари. Само от 2016 година са разбити 16 фабрики. Много фабрики следим над година и половина. В последните разбити работници стоят по две седмици без да излизат – там живеят, там се хранят, там спортуват, а след това се качват на един бус и се карат за Украйна или Молдова, а други хора ги разпространяват. „Не мога да не поздравя колегите от Прокуратурата и от службите. Всички подобни фабрики нанасят щета на бюджета. По същия начин – се работи за алкохола, месата и захарните изделия. Прокуратурата и службите работят много тихо и внимателно, без публичност и шум. Доказателствата се събират много професионално. Тактиката дава много добър резултат“, заяви Борисов. На събитието присъства по покана на министър – председателя и главният прокурор на най-голямата германска федерална провинция Бавария г-н Рейнард Рьотле. Той поздрави за успеха всички. „Докато хората са любители на цигарата, контрабанда ще има, но ние сме много радостни в опитите за борба с нея“, заяви г-н Рейнард Рьотле. \"Не им харесва на олигарсите да им конфискуваме ролсройсите, но това е положението. Всеки да спазва закона!\", добави той.", "date": "2018.09.19", "title": "Борисов: Олигарсите да спазват законите, за да не им конфискуваме Rolls-Royce-ите"}
{"url": "https://www.faktor.bg/bg/articles/vdigat-monument-na-dyado-dobri-parvi-pametnik-na-dobrotata", "text": "Думата обединение не е еднодневка, която спокойно забравяме в първия удобен момент, а е първата крачка към промяната на действителността, която ни заобикаля. Затова не е случайно, че то е в основата на инициативата на сдружение \"Азбукари\" за издигане на паметник на дядо Добри в София. Целта е той да се превърне в първия монумент на доброто у нас. Защо символът е точно \"светецът от Байлово\", разказва Борислав Радославов, един от съмишлениците, подкрепили каузата, пред БНР.  \"Можем да кажем, че Бог избра дядо Добри като свой посланик, като човек, който да ни учи на доброта, смирение, търпение и покаяние. Преди 5 години се запознах с него в двора на църквата в Байлово, където говорихме близо час за вярата, възможностите да бъдем по-добри и кога да се молим. Едно от най-важните неща, които запомних от него, е да се молим и когато сме добре. Другото послание, което ми остана за спомен от него, беше да правя добро, без да очаквам добро в замяна. Рано или късно то ще ми се върне под една или друга форма\", казва Радославов. За живота на дядо Добри не се знае много, защото за него бе достатъчно да го познават като добряка, който събира пари за възстановяване на храмове и манастири. Роден е през 1914 година в село Байлово, закътано в Ихтиманската среда гора. Човекът с голямо сърце ни напусна на 104-годишна възраст на 13 февруари тази година, като до последния си час живя според своите завети и остана в сърцата на хората като символ на себеотрицанието в името на вярата. Желанието на инициаторите е паметникът да бъде изграден от учениците от каменоделското училище във врачанското село Кунино с помощта на техния преподавател - скулптора Красимир Митов. Той вече е изготвил примерен гипсов макет, но предстои обсъждане и е възможно да претърпи известни промени. Със сигурност обаче монументът ще бъде в цял ръст и ще е с височина около 1,70 метра. Водят се разговори и със Столичната община къде да бъде поставен. Надеждата им е той да заеме своето място на площада пред храм-паметника \"Св. Александър Невски\". Средствата, необходими за изграждането му, се събират в специална банкова сметка. До момента в нея има над 3000 лева, а всеки, който иска да дари за каузата, може да го направи, купувайки екземпляр от книгата \"Дядо Добри - светецът от Байлово\". В нея авторът ѝ Борислав Радославов събира разкази и спомени на близките на столетника, които до момента са останали скрити за обществото. Причината е обетът, който дават неговите родственици - да не споделят нищо с никого в продължение на цели 20 години. Благодарение на тях книгата се превръща в своеобразен летопис, проследяващ един човешки живот в три Българии. Заглавието ѝ за някои може да звучи пресилено или прекалено помпозно, но нека се замислим колко са хората, посветили целия си земен път на това да помогнат за възстановяването на някой от православните храмове у нас, при това напълно безкористно. С помощта на една жена от гр. Елин Пелин авторът научава точния брой на храмовете, на които Добри дарява средства, както и сумите, събрани от него. Името ѝ е Цонка Панталеева, а ролята ѝ е на своеобразен ковчежник, на когото възрастният човек дава парите, събрани през деня. След това тя ги внася в личната му банкова сметка. Когато реши, че събраната сума е достатъчна, жената ги изтегля и ги дарява на посочен от Добри храм. Най-големи суми той дарява там, където се съхраняват чудотворни икони или мощи на светци. Едно от даренията, определено за най-голямото лично, правено за Църквата - 35 700 лева, е за храм-паметника \"Св. Александър Невски\". Истината обаче е, че възрастният човек е дарил много повече. Много пъти той е оставял събраното през деня директно в касата на храма. От книгата пък научаваме за още няколко големи дарения, правени от него в манастир край Русе и на Кръстова гора, както и за много други по-малки, подкрепили възстановяването и поддръжката на храмове из цялата страна.", "date": "2018.09.19", "title": "Вдигат паметник на дядо Добри - първият монумент на добротата"}
{"url": "https://www.faktor.bg/bg/articles/nad-3000-tsivilni-zhertvi-na-konflikta-v-iztochna-ukrayna-dosega", "text": "Повече от 3000 цивилни граждани са загинали от началото на конфликта в Източна Украйна от пролетта на 2014 година, когато сепаратисти в Луганска и Донецка област отказаха да се подчиняват на централната власт в Киев и едностранно обявиха Луганската и Донецката народни републики, се казва в доклад на мониторинговата комисия на ООН по правата на човека в Украйна. От 14 април 2014 до 15 август 2018 управлението на Върховния комисиариат на ООН по правата на човека е регистрирало 2737 жертви сред цивилното население. От тях 1571 са мъже, 966 са жени и 104 са деца. Полът на 56 от жертвите не е установен. Заедно със загиналите при свалянето на малайзийския пътнически самолет през юли 2014 броят на жертвите е не по-малък от 3035 души. Фиона Фрейзър, ръководител на мониторинговата комисия на ООН за Украйна, на своя ред съобщи, че от 16 май до 15 август в конфликта в Източна Украйна са загинали най-малко 12 души.", "date": "2018.09.19", "title": "ООН: Над 3000 цивилни жертви на конфликта в Източна Украйна досега"}
{"url": "https://www.faktor.bg/bg/articles/ministerstvoto-na-otbranata-shte-iska-preplanirane-na-171-mln-lv-za-modernizatsiya-na-flota", "text": "Около 270 млн. лв., които бяха планирани за модернизирането на Сухопътните и Военноморските сили на армията, вероятно няма да бъдат усвоени тази година. Това се разбра от думите на началника на отбраната генерал Андрей Боцев пред БНР. Той заяви, че Министерството на отбраната ще иска препланиране на 171 млн. лв. за модернизация на флота. \"Ние имаме 90 дена срок, в който ще върви процедурата. Както и да го смятате, при пускане на запитванията, няма как тази година да се случи. Тази година, ако не може да се сключи договор, да изпратим до Министерство на финансите разрешение за 2018-а, които се препланират, за 2024-та-2025-а\". Началникът на отбраната допусна, че препланиране ще се наложи и за проекта за модернизация на Сухопътните войски. За това тази година трябваше да бъдат дадени 100 милиона лева. Генерал Андрей Боцев обясни, че не всички фирми са дали предложения по проекта за нови изтребители. Питания бяха изпратени до САЩ, Португалия, Израел, Италия, Германия, Франция и Швеция за нови и употребявани машини. “Имаме уверението, че ще подадат оферта. За момента всички още не са подали“, поясни той Само седмица и половина остава до крайния срок за предоставянето на оферти.", "date": "2018.09.19", "title": "Министерството на отбраната ще иска препланиране на 171 млн. лв. за модернизация на флота"}
{"url": "https://www.faktor.bg/bg/articles/putin-podari-na-kadirov-za-chrd-tsyala-neftena-kompaniya", "text": "Президентът на Русия Владимир Путин подписа указ, с който \"Чеченнефтехимпром\" става собственост на Чечения. До този момент компанията беше федерална собственост, взета под аренда от \"Роснефт\" начело с Игор Сечин, пише Нюз.ру. В малката кавказка република президентът Кадиров, който я управлява вече 11-а година, на практика има неограничена власт. Путин нареди на правителството да обезпечи предаването на 100 процента от акциите на Чеченската република. В момента \"Чеченнефтехимпром\" управлява 1100 нефтени кладенци, от които само 270 действащи, 4 нефтени бази, няколко завода за ремонт на нефтогазово оборудване, оборудване за добиване на нефт, над 500 километра нефто- и газопроводи. Предаването трябва да стане в рамките на два месеца, може и по-рано. Документът за предаването на нефтената компания е публикуван на официалния портал за правна информация на Русия. Като се има предвид, че на 5 октомври лидерът на Чеченската република Рамзан Кадиров има рожден ден и става на 42 г., по всичко личи, че Путин е решил да му направи един нелош подарък, коментира изданието. До този момент всички акции на \"Чеченнефтехимпром\" принадлежаха на \"Росимущество\", откъдето даваха предприятието под аренда на \"Роснефт\". Кадиров поиска нефтената компания още през декември 2015 г. Тогава той писа за големия потенциал на \"Чеченнефтехимпром\", който не е свързан с нефтопреработката и който на практика не се използва. Освен това смяташе, че властите в Чечения могат да построят там завод за производство на литиево-йонни акумулатори. През септември 2016 г. от \"Роснефт\" предложиха да дадат на Грозни само участък земя за строителството на такъв завод, а цялата \"Чеченнефтехимпром\" да стане част от \"Роснефтгаз\". През март 2017 г. Кадиров заяви, че цената на активите на \"Роснефт\" в Чечения са завишени, а към републиката трябва да се отнасят като към \"следвоенен регион\". По-късно \"Файненшъл таймс\", позовавайки се на свои източници, съобщи за конфликт между шефа на \"Роснефт\" Игор Сечин и Рамзан Кадиров заради нефтените активи на Чечения.  Сега в своя профил в социалната мрежа в \"ВКонтакте Кадиров написа, че предаването на \"Чеченнефтехимпром\" на републиката в условия на санкции \"открива нови възможности за социално-икономическо развитие, създаване на нови производства и съответно на нови работни места\". Чечения вече имала реални възможности \"да задейства неизползваните от \"Роснефт\" имущество и земя за привличането на инвестиции\". \"При грижливо стопанисване можем да ги възстановим, като привлечем за това вътрешни и чуждестранни инвестиции. Имаме и предварителни договорки с потенциални инвеститори. Особено голям интерес проявяват китайски и близкоизточни компании и фирми\", заяви още Кадиров. (източник: КлубZ)", "date": "2018.09.19", "title": "Путин изненада Кадиров за ЧРД - \"подари\" му нефтена компания"}
{"url": "https://www.faktor.bg/bg/articles/polsha-iska-da-krasti-voenna-baza-na-tramp", "text": "Съединените американски щати обмислят предложението на Полша в страната да има перманентна американска военна база, която ще служи като щит срещу Русия, предаде „Гардиън“. Американският президент Доналд Тръмп коментира въпроса заедно с полския си колега Анджей Дуда в Белия дом, където двамата проведоха среща. Полският президент заяви шеговито, че американската военна база може да носи името „Форт Тръмп“. Държавният глава на Щатите потвърди, че обмисля предложението на поляците, и посочи, че във Варшава са готови да платят „милиарди“ за създаването на военния обект. Доналд Тръмп каза, че действията на руснаците, особено в Грузия и Украйна, трябва да получат решителен отговор. „Смятам, че това е агресивна ситуация. Русия действа агресивно“, заяви той. По думите му американците могат да респектират Русия със своята сила. „И ние имаме най-голямата сила в света, особено сега“, заяви американският президент. През последните месеци Полша обяви, че желае увеличено американско военно присъствие в страната си, което ще служи като гарант срещу евентуална руска атака.", "date": "2018.09.19", "title": "Полша иска да кръсти военна база на Тръмп"}
{"url": "https://www.faktor.bg/bg/articles/obshtestvo/zakon-i-red/ts-tsvetanov-dnes-e-evropeyskiyat-den-bez-zhertvi-na-patya-badete-tolerantni-i-tarpelivi", "text": "\"Днес е Европейският ден без жертви на пътя. Апелирам всички участници в движението да бъдат толерантни, търпеливи и да спазват правилата. Твърдно много човешки животи си отидоха във войната по пътищата и затова нека днес, както и всеки един ден, качвайки се на нашия автомобил, мотор или колело, да бъдем отговорни както за самите нас, така и за хората около нас\", написа зам.-председателят на ГЕРБ и председател на ПГ на ГЕРБ Цветан Цветанов в социалната мрежа Фейсбук. \"Правителството на Бойко Борисов и управляващото мнозинство в парламента работят активно по усъвършенстването както на законодателството, касаещо движението по пътищата, така и по подобряването на републиканската пътна мрежа\", написа Цветанов.", "date": "2018.09.19", "title": "Ц. Цветанов: Днес е Европейският ден без жертви на пътя. Бъдете толерантни и търпеливи"}
{"url": "https://www.faktor.bg/bg/articles/obshtestvo/zakon-i-red/izbirat-nov-shef-na-apelativnata-spetsializirana-prokuratura", "text": "Прокурорската колегия на Висшия съдебен съвет ще избира нов шеф на Апелативната специализирана прокуратура. Кандидати за поста са настоящият градски прокурор на София Емилия Русинова и следовател Бойко Атанасов.  До избора се стигна след оставката на първия шеф на спецапелативната прокуратурата Даниела Попова през март.", "date": "2018.09.19", "title": "Избират нов шеф на Апелативната специализирана прокуратура"}
{"url": "https://www.faktor.bg/bg/articles/obshtestvo/zakon-i-red/prostrelyaniyat-v-sofiya-politsay-veche-e-kontakten", "text": "Простреляният полицай в столичния кв. \"Илинден\" вече е контактен и извън опасност за живота, съобщиха пред бТВ негови колеги, които тази сутрин са го посетили в \"Пирогов\". 21-годишният младеж, произвел изстрела, не е регистриран като психично болен у нас. Това потвърди директорът на Трето районно управление в столицата комисар Дойчин Дойчинов. Според него екипите на място са действали абсолютно адекватно. Дойчинов уточни, че срещу 21-годишния мъж се води досъдебно производство за опит за убийство. Тепърва съдебномедицинска експертиза ще установява дали той може да носи наказателна отговорност. Майката на младежа, прострелял вчера полицай, не е дала информация, че е въоръжен.", "date": "2018.09.19", "title": "Простреляният в София полицай вече е контактен"}
{"url": "https://www.faktor.bg/bg/articles/anton-kutev-se-hvali-utre-shte-doydem-spetsialno-v-parlamenta-tsyalata-parlamentarna-grupa", "text": "Днес дойдохме цялата група специално за културния чек. Утре ще дойдем специално за гласуването на оставките и промените в кабинета и ще бъдем цялата парламентарна група. Това каза пред журналисти в парламента зам.-председателят на ПГ на БСП Антон Кутев по повод предстоящото утре гласуване на министерските оставки и на новите министри, предаде  Агенция „Фокус“. „За останалото в зала ще бъдат само 20 човека“, уточни той.  „На президента работата му е да подписва укази, така че не виждам нищо странно в това, че го е подписал. Кога ще го подпише е негов избор, даже не виждам и разминаване“, коментира Антон Кутев. „Имаше някакво съизмерване на рейтинги или на институционална сила в държавата, което беше ненужно“, заяви той.", "date": "2018.09.19", "title": "Антон Кутев се хвали: Утре ще дойдем специално в парламента цялата парламентарна група"}
{"url": "https://www.faktor.bg/bg/articles/volen-siderov-sazrya-konspiratsiya-rumyana-bachvarova-podkopava-doverieto-v-pravitelstvoto-neyni-rodnini-sa-ot-kraga-kapital", "text": "Председателят на ПГ на Обединените патриоти и лидер на \"Атака\" Волен Сидеров съзря конспирация срещу кабинета. Той заяви пред журналисти в парламента, че началника на кабинета на Бойко Борисов - Румяна Бъчварова подкопава доверието в правителството, а нейни роднини са част от кръга \"Капитал\", който системно атакува българското правителство. Сидеров има предвид дъщерята на Бъчварова - Лора Филева и зетят Росен Босев. Двамата живеят на семейни начала, а той писа за оттегления кандидат-министър.  \"Нямам нищо лично, но виждаме, че някои от ударите срещу правителството дойдоха от приближени до шефа на кабинета. Не мога да коментирам дали има пряка връзка, но не е логично роднините на шефа на кабинета да са в противниковия лагер и да правят такива публикукации. Говоря за дописките срещу Александър Манолев, които си бяха удар под кръста, непозволен, с който се прави опит да се блокира работата на правителството. На всеки кандидат-министър може да му се изкара такава рядка плетка, в която да излезе виновен. Има знаци, че шефът на кабинета може да саботира премиера. Когато имаш връзки с кръг, който назначаваше министри, да има такава обвързаност, за мен е конфликт на интереси. За мен тук премиерът се огъна за Манолев, но това е лично мое мнение, каза още Волен Сидеров.  Сидеров добави, че не харесва Бъчварова нито за шеф на кабинета, нито за посланик.  Беше излишно това упорство от страна на президента, отбеляза още председателят на ПГ на Обединените патриоти и лидер на \"Атака\" Волен Сидеров, по повод забавеното издаване на указа за освобождаването на главния секретар на МВР Младен Маринов от поста му, за да бъде избран за вътрешен министър.  Радвам се, че президентът се е коригирал, защото иначе влизахме в един конфликт, от който нямаше нужда. Следваше една битка напук, която е излишна и вредна за държавата. Така че поздравявам го за решението, не може държавата да стои без вътрешен министър. Всяко безвластие води до хаос, заяви Сидеров по повод подписването на указа за освобождаването на кандидата за министър на вътрешните работи Младен Маринов от поста главен секретар на МВР. Идеята на коалиционния съвет беше да се коригира това недоразумение и честолюбие, че той не е уведомен. След като това беше беше направено, бавенето щеше да е тенденциозно, добави председателят на ПГ на Обединените патриоти. Нека това да е поука за бъдещи действия и да не оставя съмнения за пренебрегване и незачитане. Понякога липсата на разговор води до изостряне и излишно напрежение, посочи Сидеров. В отговор на въпрос за отношенията в Обединени патриоти, Сидеров заяви, че за подкрепата на кабинета коалиционните партньори са единни, а за оставките на тримата мнинистри са на различни мнения. Това обаче не пречи на гласуването на новите министри, там и трите партии сме за, уточни Волен Сидеров.", "date": "2018.09.19", "title": "Сидеров съзря конспирация: Бъчварова подкопава правителството, нейни роднини са от кръга \"Капитал\""}
{"url": "https://www.faktor.bg/bg/articles/mvr-ofitsialno-obir-v-rozhenskiya-manastir-ne-e-imalo", "text": "Обир в Роженския манастир не е имало. Това съобщиха криминалисти от Областната дирекция на полицията в Благоевград. От манастира не е откраднато нищо, уточняват от полицията.   Нападателите, чийто брой все още не е уточнен, са влезли и са завързали заместника на игумена, който по това време е бил в манастира. След това са започнали с инструменти да разрушават една от стените на Роженския манастир.   Основната версия, по която работи МВР: Става въпрос за легенда, че в тази част на манастира има скрито някакво съкровище от миналото. Полицията не изключва и версията манастирът да е бил под наблюдение от нападателите, защото има информация, че още преди дни хора са питали кога се затваря манастирът и до колко часа има хора.   По-рано днес беше съобщено, че неизвестни лица са извършили грабеж в Роженския манастир \"Рождество Богородично\".   Кметът на Сандански Кирил Котев съобщи, че свещеникът е в добро общо състояние. Кметът отказа да коментира факти, свързани с разследването, но уточни, че в момента Роженският манастир е затворен за посетители.   По първоначална информация маскираните мъже са търсили антики в манастира, но в крайна сметка са взели само телефона на свещеника, за да не потърси той полицията.", "date": "2018.09.19", "title": "МВР официално: Обир в Роженския манастир не е имало, само опит за кражба"}
{"url": "https://www.faktor.bg/bg/articles/novini/balgariya/tsvetanov-temata-za-voyna-mezhdu-institutsiite-veche-e-zatvorena-stranitsa", "text": "Темата за война между институциите вече е затворена страница, коментира пред журналисти председателят на ПГ на ГЕРБ Цветан Цветанов, след като президентът Румен Радев подписа указа за освобождаване на Младен Маринов като главен секретар на МВР, тъй като е номиниран да оглави министерството.      \"Радвам се, че разумът надделя и това, което се генерираше през последните дни за война между институциите, вече можем да кажем, че е затворена страница\", каза Цветанов. Той посочи, че процедурата по промените в кабинета утре ще бъде приключена. Убеден съм, че оставките ще бъдат гласувани и ще бъдат гласувани новите министри, коментира тойл цитиран от БТА.      Цветанов отбеляза, че според конституционни съдии съгласувателната процедура при освобождаването на Маринов е била излишна.     Председателят на ПГ на \"Обединени патриоти\" Волен Сидеров коментира, че упорството от страна на президента е било излишно. \"Радвам се, че държавният глава се е коригирал, защото иначе влизахме в един конфликт между институциите, който няма реална причина\", каза той по повод на указа на президента за освобождаването на Младен Маринов и поздрави държавния глава за \"правилното решение да не прави повече спънки на кабинета\" и МВР да не стои без министър.     \"За подкрепата на новите министри Обединените патриоти сме единни, за оставките на тримата министри партия НФСБ има различно мнение\", каза още той.", "date": "2018.09.19", "title": "Цветанов: Темата за война между институциите вече е затворена страница"}
{"url": "https://www.faktor.bg/bg/articles/kola-se-vryaza-v-talpa-v-london-shofyorite-skandirat-anti-islyamistki-lozungi", "text": "Кола се e вряза.d в тълпа близо до ислямския център в Лондон. Трима души са пострадали, съобщава The Sun. Според очевидци младите хора в колата са викали антиислямски лозунги. Инцидентът бе предшестван от конфликт с посетителите на центъра. Полицията не счита инцидента за терористичен акт. Жертвите са отведени в болница. l", "date": "2018.09.19", "title": "Кола се вряза в тълпа в Лондон, шофьорите скандират анти-ислямистки лозунги"}
{"url": "https://www.faktor.bg/bg/articles/novini/balgariya/karakachanov-resheno-e-balgariya-ne-podkrepya-sanktsiite-sreshtu-ungariya", "text": "Прието бе решение за изготвяне на позиция на България, че не подкрепя санкциите срещу Унгария. Това каза вицепремиерът и министър на отбраната Красимир Каракачанов на брифинг в Министерски съвет, предаде Агенция „Фокус“. „На оперативното заседание в Министерски съвет беше внесено предложение от някои от министрите от квотата на „Обединените патриоти“ заедно с вицепремиера Симеонов и министър Нено Димов, касаещо позицията на България по отношение на гласуваното решение в Европейския парламент за санкции срещу Унгария“, съобщи Каракачанов. „Ние смятаме, че подобно решение беше прокарано абсолютно тенденциозно, без да се отчитат политиките на Унгария по някои от критиките и готовността й да разговаря с Европейската комисия“, отбеляза той, като допълни, че решението на ЕП е било прието по идеологически причини, и то без да се отчитат гласовете на гласувалите с „въздържал се“. „Ние смятаме, че това е нарушение на суверенитета на равноправна страна членка на ЕС. Както днес това се прокарва срещу Унгария и има опити подобни решения да бъдат взети срещу Полша, утре по някакъв повод, ако щете дори и за джендърската конвенция, някой може да предложи подобно решение да бъде гласувано и срещу България. Поради тази причина нашето предложение, което беше прието, бе Министерският съвет да започне процедура по изготвяне на позиция на Република България за съответните формати на ЕС, в които да се отрази, че България не подкрепя предложението на ЕП към Съвета на ЕС за започване на процедура срещу Унгария по член 7 от договора за ЕС. Това предложение беше прието“, заяви вицепремиерът. По думите му това решение касае суверенното право на всяка една държава да променя своето законодателство и да провежда политики. „Ако това не се харесва на една или друга парламентарна група в ЕП, това си е техен проблем, а не на суверенната държава. Като организация, която защитава националните интереси, ние винаги сме възразявали срещу опитите да се унищожи или да се принизи максимално суверенитета на страните членки и той да бъде иззет от институции, които на практика никой не е избрал по никакъв начин“, коментира още Каракачанов.", "date": "2018.09.19", "title": "Каракачанов: Решено е,  България не подкрепя санкциите срещу Унгария"}
{"url": "https://www.faktor.bg/bg/articles/novini/balgariya/borisov-kontrabandata-se-hrani-ot-mitnichar-granichar-politsay-bop-adzhiya-prokuror-sadiya-i-politicheski-chadar", "text": "Главният секретар на МВР Младен Маринов днес го няма, защото утре ще става министър на вътрешните работи и днес е цивилно гражданско лице и нямал работа при тях. „В запас да го наречем е днес“ Това каза министър-председателят Бойко Борисов по време на представянето на резултатите от 2-ро тримесечие на 2018 г. за тенденциите и нивата на незаконната търговия с цигари и проучването на пазарните опаковки“.  „Можем да покажем и много филми за печатници за фалшиви евро. Не мога да не поздравя колегите от прокуратурата и от службите за това, че този път успяха да стигнат до тях, а всички тези фабрики за незаконни цигари са щета за бюджета. Компрометират марките и производството. Бяхме поели ангажимент да ги свалим под 5% и сега с тези 4 фабрики е ясно защото е така.  Виждате прокуратурата и службите работят много тихо, много внимателно, без никаква публичност или шум“, коментира Борисов и подчерта, че много професионално събират доказателствата. „Тук участието на прокуратурата от самата разработка, до внасянето в съда, пряко наблюдение и участие, мисля, че като тактика дава добър резултат. От самото начало прокурорът е вътре в разследването, за да може, знаейки какво ще иска съдът, по-добре да се съберат доказателства. Не ме учудва, че вече сме под 5% и мисля, че в следващите месеци ще ги задържим, особено като се има предвид какви външни граници има България. Разликата в акцизите в тези държави и България – колко изкусително за трафикантите, но мисля, че тези пари след това им засядат, защото политическата воля и това, което сме решили да докажем в борбата срещу корупцията и контрабандата, е факт“, допълни той. По думите му, когато парите от контрабандата се вкарват в бюджета е директен удар срещу корупцията, защото тези пари десетилетията са замърсявали политическата среда. „За да се случи всичко това, трябва има задължително митничар, граничар, полицай, БОП-аджия, прокурор, съдия и разбира се политически чадър.  Мисля, че звеното, което направиха в БОП-а, където изнесохме абсолютно всеки в това малко концентрирано от 10-12 души звено, е изведена информацията на всички служби – митници, данъчни, БОП, ДАНС, „Гранична полиция“, абсолютно всички“, допълни Борисов. Той отчете присъствието на министърът на вътрешните работи в оставка Валентин Радев, шефът на Агенция „Митници“ Георги Костов, зам.-главният секретар, шефът на ГДБОП Ивайло Спиридонов, директорът на ГД „Национална полиция“ Христо Терзийски. Борисов уточни, че главният секретар на МВР Младен Маринов го няма, защото утре ще става министър на вътрешните работи и днес е цивилно гражданско лице и нямал работа при тях. „В запас да го наречем е днес“, добави министър-председателят.", "date": "2018.09.19", "title": "Борисов:  Контрабандата се храни от митничар, граничар, полицай, БОП-аджия, прокурор, съдия и политически чадър"}
{"url": "https://www.faktor.bg/bg/articles/ruska-manekenka-putin-se-opita-da-me-ubie", "text": "Руски модел твърди, че тя е станала мишена на президента Владимир Путин, който искал смъртта й, предаде британското издание The Telegraph. Анна Шапиро заяви, че тя и нейният съпруг са били отровени в ресторант в Солсбъри, Англия. 30-годишната рускиня се почувствала зле в ресторант „Прецо“ в града, в който преди няколко месеца с „Новичок“ бяха отровени бившият агент Сергей Скрипал и неговата дъщеря Юлия. Инцидентът от неделя вечерта вдигна на крак силите на реда. Полицията отцепи района и обяви по-късно, че не е използвано нервнопаралитично вещество, както бе в аферата „Скрипал“. Има съмнения обаче, че младата рускиня и нейният партньор са станали мишена на атака с отрова за плъхове. Анна Шапиро заяви, че е намерила своя съпруг припаднал в тоалетната. Той остава в болницата. Рускинята заяви, че нейният баща е генерал в руската армия, който е свирил и за военния оркестър. В интервю за таблоида The Sun Анна Шапиро посочи, че е била поръчана от руския президент Владимир Путин. „Искат ме мъртва, защото съм против Путин и обърнах гръб на родината си. Руснаците мислят, че съм британска шпионка. Русия е способна на всичко“, заяви моделът. След отравянето на Скрипал, британският премиер Тереза Мей заяви, че Русия стои зад опита за убийство на бившия агент. Кремъл отрича.", "date": "2018.09.19", "title": "Руски модел пред британската преса: Путин се опита да ме убие!"}
{"url": "https://www.faktor.bg/bg/articles/maykite-na-detsa-s-uvrezhdaniya-pokaniha-vsichki-deputati-da-se-prisaedinyat-kam-palatkoviya-im-lager", "text": "Представители на протестиращите майки на деца с увреждания от инициативата \"Системата ни убива\" поканиха всички депутати да се присъединят в петък към палатковия им лагер. Една от протестиращите, Вера Иванова, обясни, че те настояват народните представители да поемат ясен ангажимент за изпълнението на поставените искания: „Отношението към нас е повече от пренебрежително, с малки изключения. Искаме очи в очи да ги попитаме докога смятат да продължават така. Основното искане е реформата - това са трите закона: Законът за личната помощ, който е в Народното събрание внесен вече повече от два месеца без движение, Законът за хората с увреждания, който имаше някакво, предполагам умишлено, забавяне и в момента все още е на обществено обсъждане, и Законът за социалните услуги, който пък е във фаза много по-назад“.", "date": "2018.09.19", "title": "Майките на деца с увреждания поканиха всички депутати да се присъединят към палатковия им лагер"}
{"url": "https://www.faktor.bg/bg/articles/tsvetanov-prezidentat-izbra-tozi-ton", "text": "Убеден съм, че утре оставките ще бъдат гласувани, както и новите министри. Всички документи са постъпили още при първата кореспонденция, повторихме кореспонденцията с абсолютно същите документи. Нищо не сме променили. Това каза председателят на ПП ГЕРБ Цветан Цветанов пред журналисти в парламента, предаде \"24 часа\".  Съветниците на президента са му дали съвет за указа с Младен Маринов. През последните седмица и половина нещо друго коментираше ли се освен дали ще се гласуват оставките, има ли война между институциите. Заложено е, че трябва да има съгласуване с президентстката институция при назначаването, каза още Цветанов. Той е категоричен, че още на 10 септември правителството е изпратило на президента всички нужни документи за издаването на указ, с който държавният глава да освободи кандидата за вътрешен министър от сегашната му длъжност. Румен Радев бил подстрекаван към хард позиция от съветниците си. Не бих желал това, което се случи в последните дни, да е модел на комуникацията. Президентът избра този тон, той не дойде в парламента за такова обсъждане. Всички други президенти и Георги Първанов, и Росен Плевнелиев са го правили, имали са поне по 4-5 изказвания пред НС, добави председателят на парламентарната група на ГЕРБ. ГЕРБ започва да обсъжда сред няколко имена бъдещата си номинация за КС, обяви още Цветанов. Правосъдбият министър Цецка Цачева, макар и да има качества, не е в списъка, уточни той. Цветанов увери, че не е чувал варианта управляващата партия да прати главния прокурор Сотир Цацаров в КС след края на мандата му.", "date": "2018.09.19", "title": "Цветанов: Президентът избра този тон"}
{"url": "https://www.faktor.bg/bg/articles/lozan-panov-v-parlamenta-dnes-ste-deputati-a-utre-kato-obiknoveni-grazhdani-shte-tryabva-da-zhiveete-po-pravilata-si", "text": "Не лишавйвате българските граждани от достъп до правосъдие, накланяйки везната в едната посока. Това каза председателят на Върховния касационен съд Лозан Панов за последните промени в АПК преди гласуването на докладите за дейността на съдилищата за 2016 и 2017 година, предадеа Агенция „Фокус“.  „Да не се връща колелото на историята обратно. При една млада демокрация трябва да има повече гаранции за опазване на гражданите от административен произвол“, коментира той. „Днес сте депутати, а утре като обикновени граждани ще трябва да живеете по правилата, които самите вие сте създали“, обяви Лозан Панов.", "date": "2018.09.19", "title": "Лозан Панов в парламента: Днес сте депутати, а утре като обикновени граждани ще трябва да живеете по правилата, които самите вие сте създали"}
{"url": "https://www.faktor.bg/bg/articles/novini/svyat/s-pasi-tretata-svetovna-voyna-veche-se-vodi-mezhdu-sistemnite-i-populistite", "text": "„2016 г. е вододел на историческото време след Втората световна война. Тогава започна Третата световна война, тази между популистите и системните, между самоубийците и нормалните”, коментира Соломон Паси пред бТВ. Според него тази „война” очертава един много интересен алианс – този на вечните лидери. „Това са Владимир Путин, отскоро – Реджеп Ердоган, вечен лидер стана и Виктор Орбан. Това са лидери, които имат дадеността да останат почти пожизнено на поста си”, коментира Паси. По повод предстоящия референдум в Македония за смяна на името на страната Паси коментира, че преговорите за евроинтеграция са като едно голямо наказание, но да не си в европейските структури е още по-голямо наказание.", "date": "2018.09.19", "title": "С. Паси: Третата световна война вече се води - между системните и популистите"}
{"url": "https://www.faktor.bg/bg/articles/novini/svyat/zapadni-medii-nyama-da-ima-konflikt-rusiya-izrael-zaradi-svaleniya-samolet", "text": "Русия и Израел отстъпиха от ръба на пропастта, след като Сирия свали руски военен самолет Ил-20 с 15 военнослужещи на борда, пише британският в. \"Индипендънт\", цитиран от БТА. Руският президент Владимир Путин се опита да омаловажи вероятността за сериозен дипломатически конфликт, заявявайки, че инцидентът се дължи на \"трагична серия от случайни събития\".  Премерените му коментари се различаваха рязко от предишният гневен отговор, отбелязва в. \"Индипендънт\", припомняйки, че рано сутринта руското министерство на отбраната обяви, че самолетът е свален от израелски или френски огън. По-късно говорителите промениха историята, приемайки, че самолетът е бил свален от Сирия, но дипломатическите нападки се засилиха, включително с призоваването на израелския посланик в руското външно министерство и публично порицание на израелския министър на отбраната. Някои руски политици предложиха в отговор Москва да достави на Дамаск усъвършенствани системи за противовъздушна отбрана С-300, които да затруднят израелските самолети. Но вероятността за сериозен военен отговор от страна на Кремъл е малка. Дори да иска, Русия няма възможност да затвори сирийското въздушно пространство за израелската авиация. По-важно, тя в никакъв случай няма да се намеси в необявената война между Израел и Иран, отбелязва в. \"Индипендънт\".  \"Москва се опитва да е приятел на всички - Асад, Израел, Турция, кюрдите. Това, разбира се, е в основата на проблема\", смята Джонатан Спайър, изследовател в Ерусалимския институт за стратегически проучвания.  \"Оперативната динамика може да се промени леко, но политиката не може да се променя. Русия няма толкова съюзници, че да може да пожертва един от тях\", подчертава Бармин.  Свалянето на руския самолет, само 24 часа след сключената в последния момент споразумение, което предотврати офанзивата на сирийските правителствени сили срещу провинция Идлиб, показва ясно колко трудно ще бъде достигането до мир в Сирия, пише в. \"Вашингтон таймс\". От намесата си в бруталната сирийска гражданска война, Русия показва изключителна толерантност към израелската армия, която нанесе над 200 въздушни удара срещу подкрепяните от Иран шиитски милиции в Сирия, пише в. \"Ню Йорк таймс\". Израелските цели - да предотврати предаването на усъвършенствани оръжия на ливанската Хизбула и да се попречи на Иран да установи военно присъствие в Сирия - отдавна се ползват с мълчаливата подкрепа на Русия. Това налагаше упорити усилия за предотвратяване на инциденти, както и тясно сътрудничество на различни равнища на командната верига. Нетаняху постоянно се стремеше да получи съгласието на Кремъл, като посети Москва, която е най-големият поддръжник на Асад, девет пъти за последните три години, припомня в. \"Ню Йорк таймс\". Контролираните от държавата руски медии, които през 2015 г. изразиха гнева си срещу Турция и нарекоха турския президент Реджеп Ердоган престъпник, отразиха с много по-умерен тон свалянето на руския самолет през 2018 г. и замъглиха вината на Сирия. Това отговаря на политиката на Кремъл да омаловажава загубите в сирийския конфликт и да представя военната си подкрепа за Асад като операция, която почти не изисква разходи, а в замяна на това налага руското влияние като велика сила и дава на въоръжените й сили възможност да се обучават за сблъсъци на други бойни полета.", "date": "2018.09.19", "title": "Западни медии: Няма да има конфликт Русия-Израел заради сваления самолет"}
{"url": "https://www.faktor.bg/bg/articles/bliznashki-naprezhenieto-radev-borisov-zaradi-mladen-marinov-e-burya-v-chasha-voda", "text": "Президентската институция срещу Министерския съвет и един неподписан указ за освобождаване на главния секретар на МВР Младен Маринов са основната тема на напрежението между Румен Радев и Бойко Борисов. Премиерът иска държавният глава да освободи Маринов от поста, за да може бившият шеф на СДВР да стане вътрешен министър. Радев обаче не го прави, защото иска да се спазят законовите процедури.   Според бившия служебен премиер и  професора по конституционно право Георги Близнашки парламентът може да гласува кандидатурата на Младен Маринов за министър на вътрешните работи и без президентския указ. \"В крайна сметка става дума за буря в чаша вода, няма особена драма, ще се изживее до няколко дни\", каза проф. Близнашки в студиото на \"България сутрин\". Бившият премиер и кмет на София Стефан Софиянски пък е на мнение, че напрежение между институциите, за каквото се говори много в последно време, въобще няма. \"Нито едните бързат, нито другите. Нито правителството бърза да направи промените, всичко е в едно спокойно темпо. Нито президентът бърза да подпише указа и по-скоро има едно съвпадение на позициите в момента\", заяви Софиянски пред Bulgaria ON AIR. Той се аргументира като обясни, че ако правителството искаше да направи бързо промените, то двама от министрите вече щяха да са избр", "date": "2018.09.19", "title": "Георги Близнашки: Напрежението Румен Радев-Бойко Борисов заради Младен Маринов е буря в чаша вода"}
{"url": "https://www.faktor.bg/bg/articles/razgele-rumen-radev-e-podpisal-ukaza-za-osvobozhdavaneto-mladen-marinov", "text": "Президентът Румен Радев е подписал указа за освобождаването на главния секретар на МВР Младен Маринов, който утре трябва да стане вътрешен министър. Внесени са необходимите документи по съгласувателната процедура и президентът ги е подписал, потвърдиха за Канал 3 от \"Дондуков\" 2. Президентският подпис под указа е от тази сутрин.", "date": "2018.09.19", "title": "Разгеле! Румен Радев е подписал указа за освобождаването на  Младен Маринов"}
{"url": "https://www.faktor.bg/bg/articles/protest-v-kazanlak-zaradi-masoviya-boy-s-tsigani", "text": "Масовият бой в първия учебен ден породи напрежение сред жителите на Казанлък. Те обвиниха кмета и полицията, че умишлено крият информация по случая. Затова местните се събират на протест срещу престъпността, съобщава Нова телевизия.  \"Инцидентът е между две групи младежи и е на битова основа. Наш екип пристигна на мястото веднага, след като получихме сигнал\", обясни Христо Петров, зам.-началник на полицията в Казанлък.  Първоначалната версия е, че причината за сбиването е момиче. Пасторът от ромския квартал заяви, че в региона няма етническо напрежение. Той се извини от името на родителите на младежите, като каза, че те не насърчават подобни постъпки.  Въпреки това жителите на Казанлък не са спокойни, защото случаите на ромска агресия са изключително много. Подадени са множество сигнали, но те не са получили адекватна реакция. Целта на мирния протест пред общината е да бъдат взети мерки. По думи на местните те се притесняват да изразят мнението си по въпроса, защото след това получават натиск от работодателите си с цел да се запази етническият мир. Според тях е трудно да се работи с местната администрация, защото те толерират \"само свои хора\". Жителите се притесняват и от репресии заради двойното отношение.  Община Казанлък ще даде специална пресконференция по-късно днес. Темата ще бъде именно ромската агресия и зачестилите сигнали.", "date": "2018.09.19", "title": "Протест в Казанлък: Местните се жалват, че работодатели ги притискат да не подават сигнали за циганска агресия заради \"етническия мир\""}
{"url": "https://www.faktor.bg/bg/articles/neshka-robeva-s-priziv-kam-rumen-radev-i-boyko-borisov", "text": "Нешка Робева отправи призив към Бойко Борисов и Румен Радев да станат обединители на нацията. \"Имах наивна вяра, че като изстрадал народ можем да се обединим\", заяви Робева пред Би Ти Ви. Тя обясни и какво се е случило с предложението да стане министър на спорта. \"В началото се съгласих да стана министър, но имах условие - спортният тотализатор да е само за спорта. Тогава в един вестник написаха, че съм се отказала и аз наистина се отказах\", каза Робева.  Въпреки скандала през пролетта, когато се разбра, че тя е станала треньор на националния отбор на Германия, а Илиана Раева индиректно я обвини, че шпионирала съчетанията на българките, сега Нешка отново пожела да се позиционира сред родната художествена гимнастика. По думите й можело и сега да \"помага\" на Раева. \"Не съм се отказала от художествената гимнастика, това са спекулации\", каза Робева и обясни, че ималадоговор с федерацията по художествена гимнастика на Германия само да \"помогне\". Но в момента, в който се появил проблем с очите й, го прекратила за месец.", "date": "2018.09.19", "title": "Нешка Робева с призив към Радев и Борисов, предложи се пак и на Илиана Раева"}
{"url": "https://www.faktor.bg/bg/articles/generalniyat-sekretar-na-oon-privetstva-putin-i-erdogan-za-dogovorkata-za-idlib", "text": "Генералният секретар на ООН Антониу Гутериш приветства постигнатото споразумение между президентите на Русия и Турция за сирийската провинция Идлиб, предаде РИА Новости, като цитира изявление на Гутериш.       Генералният секретар на ООН приветства постигнатото на 17 септември споразумение между президента на Русия Владимир Путин и президента на Турция Реджеп Тайип Ердоган за създаване на демилитаризирана буферна зона в района на Идлиб, с което трябва да бъде предотвратена широкомащабна военна операция и да бъде нормализирана ситуацията за милиони граждани, се казва в изявлението.       Гутериш призова всички страни в Сирия да сътрудничат за реализиране на постигнатото споразумение и да\" осигуряват безопасен хуманитарен достъп\" до всички райони по най-кратките маршрути, пише БТА      Генералният секретар на ООН подчерта необходимостта от скорошни действия за отстраняването на основните причини за конфликта в Сирия и за изработването на дългосрочно политическо решение в съответствие с резолюция 2254 на Съвета за сигурност на ООН, е посочено още в текста.        Президентите на Русия и Турция Владимир Путин и Реджеп Тайип Ердоган се договориха да създадат от 15 октомври демилитаризирана зона (в сирийската провинция Идлиб) по линията на съприкосновение на правителствените войски на Сирия и въоръжената опозиция.", "date": "2018.09.19", "title": "Генералният секретар на ООН приветства Путин и Ердоган за договорката за Идлиб"}
{"url": "https://www.faktor.bg/bg/articles/novini/balgariya/uchitelka-obleche-roklya-tribagrenik-v-mezdra-obviniha-ya-v-patriotichen-kich", "text": "Доколко патриотизмът е уместен и кога се превръща в кич? Това се питат десетки интернет потребители, които разпространяват една и съща снимка. На нея е снимана учителка от Мездра в първия си учебен ден. Тя е решила да облече рокля от трибагреника. \"Но дали това е истинският урок, който нейните ученици да научат по родолюбие\", питат в социалните мрежи.  \"Не го разбирам, честно. Хубаво е, че уважава символите на държавността..ама все пак трябва да е естетично. Учител съм. Уча децата си да обичат Родината и красивото\", пише, например, Дарина Иванова, разгаряйки полемика удачно ли е преподавателки да се явяват в такива тоалети пред възпитаниците си.", "date": "2018.09.19", "title": "Учителка облече рокля-трибагреник в Мездра, обвиниха я в \"патриотичен кич\""}
{"url": "https://www.faktor.bg/bg/articles/asansyor-propadna-v-burgas-ima-raneni", "text": "Инцидент е възникнал на територията на частна фирма в Бургас, занимаваща се със стъклопакети. Това каза Цветелина Рандева, говорител на ОДМВР – Бургас. По думите ѝ при инцидента асансьор в една от сградите на фирмата е пропаднал от 3-4 метра разстояние, в резултат на което стъклата, заедно с работниците, които са ги превозвали, са паднали на първия етаж, като стъклата са се счупили. „Нараняванията, които работниците са получили, са от срязовете на стъклата“, каза още Рандева. Тя добави, че към момента пострадалите са откарани с три линейки към бургаска болница и се установяват вида на получените наранявания и състоянието им.", "date": "2018.09.19", "title": "Асансьор пропадна в Бургас, има ранени"}
{"url": "https://www.faktor.bg/bg/articles/balgarin-e-sred-chetirimata-kandidati-za-predsedatel-na-evropeyskata-komisiya", "text": "Групата на \"зелените\" в Европейския парламент представи четирима кандидати за поста председател на Европейската комисия. В списъка с претендентите на Жан-Клод Юнкер е и българинът Атанас Шмидт.  \"Аз съм международен секретар в Зелената партия. Имам дългогодишен опит в международната дейност на партията, имам опит на местно ниво, на парламентарни избори. С годините човек показва, че може да работи в политиката и изгражда доверие. Мога да говоря няколко езика, което е голямо предимство в ЕС\", заяви Шмидт пред Bulgaria ON AIR. По думите му битката ще е много голяма, а противниците му в нея са \"лъвове\". Той обаче отчита този факт като много позитивен. Атанас Шмидт определи шансовете си като много добри.  \"От България ще търся 100% подкрепа, знам че това ще е трудно. Моята кандидатура е голям успех за България\", категоричен бе кандидатът за наследник на Юнкер. \"Постът на Юнкер се предлага от Европейския съвет. Не съм предложен от българското правителство в Европейския съвет като кандидат. Битката в момента е в Европейската зелена партия. Възможно е съвсем други кандидати да бъдат номинирани\", обясни Шмидт за зрителите на \"България сутрин\".", "date": "2018.09.19", "title": "Българинът, номиниран за шеф на ЕК: Противниците ми са лъвове, но имам много добри шансове"}
{"url": "https://www.faktor.bg/bg/articles/mun-dzhey-in-kim-chen-un-se-saglasi-da-zakrie-eksperimentalniya-yadren-reaktor-na-severna-koreya", "text": "КНДР се е съгласила да закрие своя експериментален ядрен реактор в ядрения център „Йонбен“ в провинция Пхенян-Пукто. Това бе съобщено от президента на Южна Корея Мун Джей-ин по време на пресконференция в Пхенян след срещата си с лидера на Северна Корея Ким Чен-ун, предава ТАСС. „Северна Корея даде съгласие напълно да прекрати работата на ядрения си реактор в Йонбен“. В центъра Йонбен е разположен завод за обогатяване на уран и реактор с мощ 5 МВт, построен през 1986 г. Според експертите за една година в него могат да се извлекат достатъчно материали за изготвянето на няколко ядрени заряда. Превод и редакция: Виктор Турмаков", "date": "2018.09.19", "title": "Мун Джей-ин: Ким Чен-ун се съгласи да закрие експерименталния ядрен реактор на Северна Корея"}
{"url": "https://www.faktor.bg/bg/articles/novini/svyat/uvolnyavat-shefa-na-germanskoto-kontrarazuznavane", "text": "Германското правителство ще смени шефа на Федералната служба за защита на конституцията (контраразузнаването) Ханс-Георг Маасен, предаде Ройтерс, цитирана от БТА. След като напусне ФСЗК Маасен, който беше обвинен, че крие симпатии към крайната десница, ще стане високопоставен служител в министерството на вътрешните работи, се допълва в изявление на правителството. По-рано днес канцлерът Ангела Меркел и лидерите от управляващата коалиция се срещнаха, за да решат бъдещето на Маасен, след като той постави под съмнение автентичността на видеозапис, на който крайнодесни преследват мигранти по улиците на Кемниц. Германската социалдемократическа партия и някои в партията на Меркел призоваваха Маасен да бъде уволнен, защото бил омаловажил крайнодясното насилие в Кемниц, отбелязва Асошиейтед прес. Маасен беше критикуван и за предполагаеми неуместни контакти с представители на противопоставящата се на имиграцията партия \"Алтернатива за Германия\", което той отрича.", "date": "2018.09.19", "title": "Уволняват шефа на германското контраразузнаване"}
{"url": "https://www.faktor.bg/bg/articles/novini/svyat/maduro-ne-smee-da-otide-na-sabranieto-na-oon-strahuva-se-za-zhivota-si", "text": "Президентът на Венецуела Николас Мадуро заяви, че в момента обмисля дали да присъства на Общото събрание на ООН в Ню Йорк тази седмица, посочвайки съображения за сигурността, предава Reuters, цитирана от \"Фокус\".  \"Знаете, че съм им под мерника. Искам да отида в Ню Йорк, но трябва да се погрижа за сигурността си\", заяви Мадуро, без да уточни кой готви покушение.  По-рано по време на пресконференция президентът заяви, че бивши офицери от венецуелската армия готвят преврат срещу него с помощта на САЩ.  През август два безпилотни летателни апарата се взривиха по време на митинг с негово участие в Каракас, ранявайки седем войника и довели до ареста на повече от 10 заподозрени, сред които и военни.", "date": "2018.09.19", "title": "Мадуро не смее да отиде на събранието на ООН, страхува се за живота си"}
{"url": "https://www.faktor.bg/bg/articles/novini/balgariya/d-atanasova-na-vsichki-e-yasno-che-tozi-kabinet-nyama-alternativa", "text": "„Решението на президента Румен Радев да не подпише указа за освобождаването на Младен Маринов от поста главен секретар на МВР е натоварено повече с политическа, отколкото с правна тежест”, коментира пред бТВ депутатът Десислава Атанасова от ГЕРБ. Според нея, това е еднолично решение на Радев, което е „облечено в съответната форма”. „Следя с интерес цяла седмица коментарите по повод неиздаването на указа. Когато говорим за изпълнение на закона, в случая Закона за МВР, как се назначава и освобождава главният секретар – да, трябва да стане с указ на президента, но сме в хипотезата когато лицето, което ще освободи мястото на главен секретар, да стане министър на вътрешните работи”, коментира Атанасова. По думите ѝ едва ли секретарят на президента по правните въпроси е изготвила становища, което да блокира процедурата. Атанасова уточни, че ако указът не бъде подписан от президента, то в Народното събрание за гласуване ще влязат само две оставки. „Неразбирателство и трус в коалицията няма. Смятам, че всички противоречия бяха преодолени и то във формата на диалог. За всички е ясно, че този кабинет няма алтернатива”, категорична е Атанасова. По думите ѝ няма предпоставки за предсрочни парламентарни избори и „БСП трябва да осъзнаят това”.", "date": "2018.09.19", "title": "Д. Атанасова: На всички е ясно, че този кабинет няма алтернатива"}
{"url": "https://www.faktor.bg/bg/articles/pri-arestuvanite-gorski-shefove-sa-namereni-pet-nezakonni-pushki-i-ogromno-kolichestvo-boepripasi", "text": "Близо 40 000 лева са открили разследващите в домовете на задържаните петима души от престъпната група, разследвана за незаконен дърводобив и търговия. В ареста са шефовете на Горската дирекция в София, на  Държавното горско стопанство в Своге и Регионалната дирекция по горите, собствениците на базата в село Батулия Георги Танев и синът му Петьо Петела и още един стражар. В базата бяха открити пет незаконни пушки и огромно количество боеприпаси. Утре продължават претърсванията и разпити на свидетели, издирват се още съпричастни към групата. Подробности по случая ще даде и Специализираната прокуратура.", "date": "2018.09.19", "title": "При арестуваните \"горски шефове\" са намерени пет незаконни пушки и огромно количество боеприпаси"}
{"url": "https://www.faktor.bg/bg/articles/novini/balgariya/mareshki-otivame-pri-horata-da-varshim-rabota-a-ne-kato-bsp-da-si-govorim-s-tyah", "text": "\"Партия \"Воля\" се явява авангард на новите идеи, първи реагирахме на безумието на Брюксел срещу Орбан, който като един смел лидер защити интересите на своя народ. Наказват го едни чиновници, това се случва с всички свободомислещи хора. И мен в България ме наказват\", заяви пред БНТ лидерът на партия \"Воля\" Веселин Марешки, който благодари на Волен Сидеров, който също е подкрепил предложението за това правителството да се обяви срещу санкции за Унгария. Марешки критикува политиката на германския канцлер Ангела Меркел към бежанците, като заяви, че не може те да бъдат поканени в центъра на Европа, където \"оползотворяват европейски пари\". \"Мигрантите трябва да се пратят към Щатите, там има големи площи, да си ги гледат. Оставаме най-бедната държава в Европа, за това и мигрантите не остават при нас, което може би е за щастие\", каза още той. \"Отиваме при хората да вършим работа, а не като БСП да си говорим с тях\", заяви Марешки. \"Сред народа вече се говори, че ден година храни и може президентът да не подписва освобождаването на Младен Маринов, защото се се е наговорил с някой министър\", завърши Веселин Марешки.", "date": "2018.09.19", "title": "Марешки: Отиваме при хората да вършим работа, а не като БСП да си говорим с тях"}
{"url": "https://www.faktor.bg/bg/articles/porozhanov-prichinata-za-vdiganeto-na-hlyaba-e-poskapvaneto-na-zarnoto", "text": "Основната предпоставка за увеличението на цената на хляба е поскъпването на зърното. Увеличение от 20-30 стотинки е нереалистично. Цената не се калкулира така. Това заяви министърът на земеделието, храните и горите Румен Порожанов в сутрешния блок на Нова телевизия.  \"Разговарях с големите фирми да не се слага надценка, защото самите хранителни вериги са регулатор на крайната цената\", разкри той. \"Ако има надценка от доставчик тя ще е само за покриване на брак\", каза още Порожанов.  \"Непрекъснато се опитваме да спираме незаконната сеч. Не мога да коментирам ареста на длъжностните лица от Държавно горско стопанство, защото всичко, което е знам е от прессъобщението от Прокуратурата\", допълни министърът.  \"Оградата по границата е изключително надеждна, има огнища на чума по прасетата много близо от румънската граница\", завърши Румен Порожанов.", "date": "2018.09.19", "title": "Порожанов: Причината за вдигането на хляба е поскъпването на зърното"}
{"url": "https://www.faktor.bg/bg/articles/sasht-svalyaneto-na-ruskiya-samolet-v-siriya-e-zloshtasten-intsident", "text": "Държавният секретар на САЩ Майк Помпейо изрази съжалението си за смъртта на екипажа на руския самолет, който бе свален погрешка от сирийската ПВО в отговор на израелски въздушен удар, предадоха Ройтерс и Франс прес, цитирани от БТА.     \"Вчерашният злощастен инцидент ни напомня необходимостта да се намерят постоянни, мирни и политически решения на множеството припокриващи се конфликти в региона, както и опасността от трагични грешки в преценката\" заради големия брой участници в сирийския конфликт, се казва в изявление на Помпейо.     Това подчертава спешната нужда да се сложи край на провокационното транзитно превозване от Иран на опасни оръжейни системи през Сирия, добави той.     В изявлението на Помпейо не се споменава израелския въздушен удар. Според Москва сирийската армия е стреляла по израелски самолети, когато погрешка е свалила руския военен самолет, убивайки 15-членния му екипаж, отбелязва АФП.", "date": "2018.09.19", "title": "САЩ: Свалянето на руския самолет в Сирия е злощастен инцидент"}
{"url": "https://www.faktor.bg/bg/articles/novini/balgariya/germanski-deputat-prisaedinyavaneto-vi-kam-shengen-sega-e-nerealistichno", "text": "\"България върши отлична работа при опазването на европейската външна граница. България не пази само своята външна граница, но и тази на Европейския съюз, както и нашите ценности. Това е едно от нещата, което евроепйските партньори имат право да очакват от своя европейски партньор България. От друга страна, тя има правото да бъде пълноправен член на европейската общност, което включва и членството в Шенген. Смятам, че едно постепенно присъединяване по въздушен и воден път, а впоследствие по суша, е стъпка в правилната посока. Надявам се, че още преди изборите за Европейски парламент през май догодина, но най-късно след тях, ще бъдем готови да вземем някои решения - за преговори с кандидати като страните от Балканите, но и за присъединяването на България към Шенген\", коментира пред БНТ Николас Льобел, докладчик за България и Румъния в Бундестага. Льобел е първият политик, който откровено признава, че точно в сегашния момент, заради разнобоя по миграционната политика сред страните-членки, но и заради сънародниците ни, които напълниха Германия напоследък, присъединяването ни към Шенген е нереалистично. Освен това преди европейските избори с темата може и да се злоупотреби, затова най-подходящо е решението да дойде след тях. \"Българските граждани обаче имат нужда от ясна перспектива. Ние трябва да им изпратим посланието, че пълноценен член в европейското семейство означава и членство в Шенген. Решенията се взимат в Страсбург и Брюксел, но идеите идват от Берлин и Париж. Затова очаквам от Берлин да изпратим сигнала, че през следващите пет години с нов Европейски парламент и нова Европейска комисия, надявам се, под германското ръководство на Манфред Вебер, ще настъпят промени. Трябва да имаме смелостта след изборите за Европейски парламент да кажем на нашите граждани, че европейското ни семейство не намалява заради Брекзит, а се увеличава и по отношение на еврозоната и Шенген\", казва още той. Докладът му, може да се очаква, че ще бъде позитивен, ще трябва да се гласува в Бундестага. Това е важно за вдигането на бариерата пред страната ни. Но най-голямата опозиционна партия \"Алтернатива за Германия\" е против влизането ни и в Шенген и в еврозоната. \"Алтернатива за Германия\" дава популистки, прости отговори на трудни и обхватни въпроси. Като европейско семейство обаче трябва да бъдем в състояние да се справим с такива предизвикателства, за да не освобождаваме пространство за популистите\", ковентира германският политик.", "date": "2018.09.19", "title": "Германски депутат: Присъединяването ви към Шенген сега е нереалистично"}
{"url": "https://www.faktor.bg/bg/articles/novini/balgariya/maskirani-nahluli-tazi-nosht-v-rozhenskiya-manastir-tarsili-skrito-sakrovishte", "text": "Маскирани мъже нахлули тази нощ в Роженския манастир.  По информация от кмета на Сандански Кирил Котев  шестима мъже са влезли в Роженския манастир, завързали са свещеника и са започнали да копаят с кирки в една от стените под иконите. Легенда разказва, че в манастира има скрито съкровище.  Двама от нападателите пазили входа, докато други четирима нахлули вътре и завързали свещеника. Запушили устата му, взели му телефона и започнали да копаят. 15-20 минути по-късно си тръгнали, а свещеникът се освободил и повикал помощ. Той не е пострадал, засега няма данни, че нещо е изчезнало. Свещеникът не е местен – от Хаджидимово е. Бил е само за ден в манастира, за да замести свой колега. Полицията издирва цяла нощ нападателите.", "date": "2018.09.19", "title": "Маскирани нахлули тази нощ в Роженския манастир, търсили скрито съкровище"}
{"url": "https://www.faktor.bg/bg/articles/sryada-19-septemvri-2018-g", "text": "Васил Гелев - директор на Центъра за насърчаването на земеделието и сътрудничеството между Китай и държавите от Централна и Източна Европа Илиана Иванова - представител на България в Европейската сметна палата, председател на втора одитна камара Николай Тишев - депутат в 44-ото НС, бивш директор на пристанище Бургас Стойко Танков - бивш депутат Явор Куюмджиев - енергиен експерт, бивш заместник-министър на икономиката и енергетиката.", "date": "2018.09.19", "title": "Сряда, 19 септември, 2018 г."}
{"url": "https://www.faktor.bg/bg/articles/novini/balgariya/lyatoto-prodalzhava-ochakva-ni-slanchev-i-topal-den", "text": "Ще е слънчево, след обяд над планинските райони с незначителна купеста облачност. Максималните температури ще са между 24 и 29 градуса. Над планините ще бъде предимно слънчево. Ще духа слаб до умерен вятър от изток-североизток. Максимална температура на височина 1200 метра около 18 градуса, на 2000 метра около 11 градуса. Над Черноморието ще бъде предимно слънчево. Ще духа до умерен североизточен вятър. Максимални температури на въздуха 22-24 градуса. Температурата на морската вода е 24 градуса. Вълнението на морето ще бъде 2-3 бала, съобщават от НИМХ-БАН.", "date": "2018.09.19", "title": "Лятото продължава - очаква ни слънчев и топъл ден"}
{"url": "https://www.faktor.bg/bg/articles/tramp-zhan-klod-yunker-e-tvarda-biskvitka-no-otstapi-za-novo-targovsko-sporazumenie", "text": "Президентът на САЩ Доналд Тръмп заяви, че председателят на Европейската комисия Жан-Клод Юнкер е „твърда бисквитка“, която в крайна сметка е отстъпила под натиска на САЩ да преговаря за ново търговско споразумение, след като Вашингтон е заплашил с вносни мита върху европейската автопродукция, предава Politico, цитира \"Фокус\" \". „Честно казано той пристигна в офиса ми от Европа толкова бързо, че се зачудих толкова ли са бързи самолетите“, заяви Тръмп по време на съвместна пресконференция заедно с президента на Полша Анджей Дуда. „И сега имаме оформящо се споразумение“, допълни той. Тръмп говори за срещата си с Юнкер през юли, която доведе до това САЩ и ЕС да намалят търговските мита от двете страни на Атлантическия океан докато помежду им текат търговски преговори. „Жан-Клод Юнкер е неотстъпчив преговарящ. Той е много добър човек. Харесвам го. Но той е неотстъпчив. Той е от типа хора, с които искам да преговарям. Той е твърда бисквитка“, допълни президентът на САЩ.", "date": "2018.09.19", "title": "Тръмп: Юнкер е твърда бисквитка, но отстъпи за ново търговско споразумение"}
