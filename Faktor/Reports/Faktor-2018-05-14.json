{"url": "https://www.faktor.bg/bg/articles/novini/balgariya/dyado-dobri-zaveshtal-parite-si-na-malkata-si-dashterya", "text": "На малката си дъщеря Богдана дарява всичките си пари дядо Добри, пише в. \"България Днес\".  Светецът от Байлово е направил завещанието си през септември 2007 г. в Елин Пелин. \"Всички парични средства, които ще притежавам към моята смърт и които към настоящия момент са вложени в банковата ми сметка, завещавам на дъщеря ми Богдана, като средствата съм събирал лично чрез доброволни дарения на миряните и същите следва да се използват за възстановяване дейността на манастира, находящ се в село Елешница, община Елин Пелин, с цел същият да стане действащ манастир\", записва дословно в документа най-големият дарител на патриаршеската катедрала \"Св. Александър Невски\" със своите 37 500 лева.  При невъзможност средствата да се използват за Елешнишката обител, допълва дядо Добри, парите \"да бъдат използвани за всяка друга дейност, свързана с развитието и утвърждаването на християнството в страната, като преценката оставям на Богдана\". Завещанието светецът от Байлово прави в Елин Пелин. \"Това е моята последна воля, която желая да изпълнят наследниците ми\", казва още дядо Добри и записва също, че \"завещанието правя в пълно съзнание и разбирам значението му\". Вчера се навършиха точни три месеца от кончината на благочестивия християнин, отдал живота си на събиране на милостиня, с която подпомага ремонт на църкви и манастири в цяла България.", "date": "2018.05.14", "title": "Дядо Добри завещал парите си на малката си дъщеря"}
{"url": "https://www.faktor.bg/bg/articles/borisov-evrokomisari-shte-imat-dosta-tezhak-razgovor-s-men-za-prevozvachite", "text": "Българските шофьори са добри и много компании на Запад ги искат. А после да си говорим за конкурентоспособност и да вървим на една скорост… Ще имат доста тежък разговор с мен в тази посока. Това каза премиерът Бойко Борисов на официалният старт на програмата „Grow with Google“ преди срещата си с еврокомисаря по транспорта Виолета Булц, която е на посещение в София днес.  По време на разговора  ще бъдат обсъдени промените в пакета, които засягат условията и работата на превозвачите.  На срещата ще присъстват и министърът на транспорта, информационните технологии и съобщенията Ивайло Московски, както и представители на транспортния бранш.  Ефективността на средствата от предприсъединителните фондове за страните от Западните Балкани в контекста на тяхното приобщаване обсъдиха министър-председателят Бойко Борисов и председателят на Европейската сметна палата Клаус-Хайнер Лене на среща в Министерския съвет.", "date": "2018.05.14", "title": "Борисов: Еврокомисари ще имат доста тежък разговор с мен за превозвачите"}
{"url": "https://www.faktor.bg/bg/articles/sarbiya-obvini-nato-za-rakovo-bolnite-v-stranata", "text": "Сърбия обвинява НАТО за нарасналите рязко случаи на рак в страната, сред които и много деца, съобщават световните осведомителни агенции.  През 1999 г. НАТО използва оръжия, съдържащи обеднен уран, в бомбардировките си над бивша Югославия в опит да защити албанците в Косово. Сръбският президент Александър Вучич припомни това време на церемонията по откриването на новия Онкологичен институт. Според него сръбските лекари са убедени, че тези оръжия сериозно са засегнали здравето на младото население в страната.  \"Днес в Онкологичния институт научих, че все повече и повече деца са диагностицирани с рак в нашата страна. Ще бъда честен, отначало не вярвах в теориите на обеднен уран, но днес, след като говорих с лекари, Разбрах, че обедният уран е сред много от факторите, които причиняват рак в ранна възраст \", каза Вучич.  Той отбеляза също, че ракът сред деца е най-често диагностициран сред тези от тях, чиито родители са родени около 1990 г. Той заяви, че Сърбия ще проучи по-нататък въпроса.  \"Това е безпрецедентно престъпление и ние, като страна, ще се занимаваме с това много сериозно\", закани се президентът.  По-рано сръбският учен Любиша Ракич каза, че количеството обеднен уран, който е хвърлен в балканските държави по време на операциите на НАТО, би било достатъчно, за да се създадат 170 бомби като тази в Хирошима. Сред най-широко разпространените последици за здравето от употребата на такива оръжия са нарушена функция на щитовидната жлеза, рак и проблеми с плода при бременност.", "date": "2018.05.14", "title": "Сърбия обвини НАТО за раково болните в страната"}
{"url": "https://www.faktor.bg/bg/articles/lekari-i-patsienti-myatat-yaytsa-po-zam-ministar-vav-vratsa", "text": "Лекари и граждани останаха недоволни от срещата със заместник-министъра на здравеопазването във Враца Жени Начева, която се проведе тази сутрин в местната болница и изразиха гнева си, като я замеряха с яйца.  На срещата Начева обяви, че ще бъдат изплатени забавените заплати на лекарите в МБАЛ „Христо Ботев“. „Днес ще бъдат преведени заплатите за месец февруари“, каза тя.  Не стана ясно обаче какво ще се случи с тези за март. Според хората от врачанската болница, те имат да получават заплати за февруари, март и април, както и аванси за 3 месеца, включително и за май. Начева от своя страна обеща, че след като се намери начин да се изплатят сегашните задълженията към лекарите, те ще си получават заплатите редовно. Присъстващите на срещата медицински работници и граждани обаче не останаха доволни от казаното от нея, тъй като останаха много неизяснени въпроси и на тръгване Жени Начева бе замерена с яйца.", "date": "2018.05.14", "title": "Лекари и пациенти мятат яйца по зам.министър във Враца"}
{"url": "https://www.faktor.bg/bg/articles/novini/svyat/sergey-lavrov-situatsiya-s-plana-po-iranskata-yadrena-programa-e-krizisna", "text": "Руският външен министър Сергей Лавров нарече кризисна днешната ситуация във връзка със Съвместния всеобхватен план за действие по иранската ядрена програма, предаде ТАСС, цитирана от \"Фокус\".     Първият дипломат на Москва говори днес на среща с иранския си колега Мохамад Джавад Зариф. \"Оценяваме възможността да се срещнем в Москва и да разменим мнения по проблемите на Съвместния всеобхватен план за действие, около който се формира, казано направо, кризисна ситуация\", заяви Лавров.     \"За жалост протестът срещу международните правила и закони се е превърнал в някакъв навик за правителството на САЩ\", каза на срещата Мохамад Джавад Зариф в коментар за излизането на Вашингтон от ядрената сделка.     След това решение Иран ще има нужда от известно време, за да обсъди положението с други участници в сделката, добави той.     Според Зариф излизането на САЩ от сделката подкопава баланса в ангажиментите между Техеран и другите страни по споразумението. \"Трябва да погледнем как може да гарантираме интересите на иранския народ\", каза той. \"Затова водих вчера твърде позитивни преговори с нашия колега Ван И\" - външния министър на Китай, отбеляза шефът на иранската дипломация.      Иран разчита да получи от Русия, Китай и европейските страни уверения, че интересите му, гарантирани от ядрената сделка, ще бъдат защитени, посочи Зариф. Това е \"крайната цел на всички в тези преговори\", каза той.", "date": "2018.05.14", "title": "Сергей Лавров: Ситуация с плана по иранската ядрена програма е кризисна"}
{"url": "https://www.faktor.bg/bg/articles/novini/svyat/ekspert-skeptichen-sam-kam-tova-che-rusiya-mozhe-da-se-varne-na-svetovnata-politicheska-stsena", "text": "Скептичен съм към това, че Русия може да се върне на световната политическа сцена. Това посочи в интервю за предаването \"Хоризонт до обед\" на БНР  доктор Щефан Майстер, член на германското общество за външна политика: \"Русия е страна, която има БВП, равен на този на Италия. Няма нито икономическата, нито военната сила да бъде страна, налагаща световен ред. Тя има ресурсите да се намесва в някои конфликти, но не и да ги реши. Военните акции в Сирия и Украйна едновременно напълно изчерпват потенциала на военните сили на Русия, но Западът трябва да мери по своите критерии, поне що се отнася до ценностите. В случая с експулсирането на дипломати без достатъчно доказателства и с анексията на Крим, където никой не се намеси. Аз не вярвам, че големият световен конфликт за това кой е по-силен е между САЩ и Русия. Не, той е между Китай и САЩ. В крайна сметка става дума за Китай, а не за Русия, която ще продължи да губи влияние\".", "date": "2018.05.14", "title": "Експерт: Скептичен съм към това, че Русия може да се върне на световната политическа сцена"}
{"url": "https://www.faktor.bg/bg/articles/novini/balgariya/prevrat-v-bsp-shumen-chervenite-aktivisti-se-biyat-kato-kechisti", "text": "Авторитетна професорка от ръководството на БСП в Шумен и съпругът й са налетели на бой на общинска съветничка социалистка по време на инфарктна конференция в петък вечерта. Баталният сблъсък е описан подробно и със снимков материал в официалния профил на шуменската левица във фейсбук. Битката се е завъртяла между два лагера които гравитират съответно около бившия кмет на Шумен Красимир Костов и настоящия депутат Иван Иванов, пише в. Монитор. До бой в буквалния смисъл на думата се стигна, след поредица от пленуми, на които стари и нови ръководства се сваляха и възкачваха на власт и се заговори за преврат в БСП. Като организатори на преврата бяха посочени привържениците на бившия кмет Красимир Костов. Те организираха извънредна конференция, на която свалиха цялото общинско ръководство без председателя му, но след седмица свалените си върнаха властта, а в петък на извънредна конференция броят на членовете на общинския съвет бил намален от 41 на 33 души, като били извадени всички превратаджии в това число бившия кмет Красимир Костов и доскорошният заместник-председател на Националното обединение на БСП Анатолий Стоянов. Чистка имало и в контролната комисия, редуцирана от 9 на 7 души. [null] Промените не минали без съпротива, става ясно от почти протоколния запис на събитията, публикуван от самите социалисти, а целият цирк станал пред очите на члена на изпълнителното бюро на НС на БСП Апостол Димитров. \"Необузданата хайка на превратаджиите\" е озаглавена снимка, която показва блокада на сцената и трибуната в читалище \"Тодор Петков\" от противниците на сегашното ръководство. Наречената превратаджийка проф. Русанка Петрова и съпругът и били ударили общинската съветничка от БСП Лили Петрова. Озвучаването било изкарано от строя, след като единият бунтовници скъсали кабела на микрофона.  Прочети повече в Blitz.bg:  Авторитетна професорка от ръководството на БСП в Шумен и съпругът й са налетели на бой на общинска съветничка социалистка по време на инфарктна конференция в петък вечерта. Баталният сблъсък е описан подробно и със снимков материал в официалния профил на шуменската левица във фейсбук. Битката се е завъртяла между два лагера които гравитират съответно около бившия кмет на Шумен Красимир Костов и настоящия депутат Иван Иванов, пише в. Монитор. До бой в буквалния смисъл на думата се стигна, след поредица от пленуми, на които стари и нови ръководства се сваляха и възкачваха на власт и се заговори за преврат в БСП. Като организатори на преврата бяха посочени привържениците на бившия кмет Красимир Костов. Те организираха извънредна конференция, на която свалиха цялото общинско ръководство без председателя му, но след седмица свалените си върнаха властта, а в петък на извънредна конференция броят на членовете на общинския съвет бил намален от 41 на 33 души, като били извадени всички превратаджии в това число бившия кмет Красимир Костов и доскорошният заместник-председател на Националното обединение на БСП Анатолий Стоянов. Чистка имало и в контролната комисия, редуцирана от 9 на 7 души. [null] Промените не минали без съпротива, става ясно от почти протоколния запис на събитията, публикуван от самите социалисти, а целият цирк станал пред очите на члена на изпълнителното бюро на НС на БСП Апостол Димитров. \"Необузданата хайка на превратаджиите\" е озаглавена снимка, която показва блокада на сцената и трибуната в читалище \"Тодор Петков\" от противниците на сегашното ръководство. Наречената превратаджийка проф. Русанка Петрова и съпругът и били ударили общинската съветничка от БСП Лили Петрова. Озвучаването било изкарано от строя, след като единият бунтовници скъсали кабела на микрофона.  Прочети повече в Blitz.bg:  Авторитетна професорка от ръководството на БСП в Шумен и съпругът й са налетели на бой на общинска съветничка социалистка по време на инфарктна конференция в петък вечерта. Баталният сблъсък е описан подробно и със снимков материал в официалния профил на шуменската левица във фейсбук. Битката се е завъртяла между два лагера които гравитират съответно около бившия кмет на Шумен Красимир Костов и настоящия депутат Иван Иванов, пише в. Монитор. До бой в буквалния смисъл на думата се стигна, след поредица от пленуми, на които стари и нови ръководства се сваляха и възкачваха на власт и се заговори за преврат в БСП. Като организатори на преврата бяха посочени привържениците на бившия кмет Красимир Костов. Те организираха извънредна конференция, на която свалиха цялото общинско ръководство без председателя му, но след седмица свалените си върнаха властта, а в петък на извънредна конференция броят на членовете на общинския съвет бил намален от 41 на 33 души, като били извадени всички превратаджии в това число бившия кмет Красимир Костов и доскорошният заместник-председател на Националното обединение на БСП Анатолий Стоянов. Чистка имало и в контролната комисия, редуцирана от 9 на 7 души. [null] Промените не минали без съпротива, става ясно от почти протоколния запис на събитията, публикуван от самите социалисти, а целият цирк станал пред очите на члена на изпълнителното бюро на НС на БСП Апостол Димитров. \"Необузданата хайка на превратаджиите\" е озаглавена снимка, която показва блокада на сцената и трибуната в читалище \"Тодор Петков\" от противниците на сегашното ръководство. Наречената превратаджийка проф. Русанка Петрова и съпругът и били ударили общинската съветничка от БСП Лили Петрова. Озвучаването било изкарано от строя, след като единият бунтовници скъсали кабела на микрофона. [null] \"Щетите, които нанесе тая обучена, какво да прави неразумна\"превратаджийка\", трябва да се заплатят на читалище \"Тодор Петков\" и на БСП Шумен, лично от нея, защото тя си позволи да къса кабелите на микрофона, на уредбата, да изключва шалтера и заради нея, едва ли ще бъде предоставена залата занапред на БСП, след тоя случай на вандалщина!\" - пишат от БСП. Разгневената маса активисти изтръгнала отчетния доклад от ръцете на председателя Веселин Пенчев и го скъсала. Според участници в конференцията възрастните партийци, които наблюдавали случващото се не посмели да вземат думата, за да не ядат бой. [null] \"Днес не е денят на Съединението за партията, днес е денят на Независимостта\" - бил казал общинският лидер на социалистите след приключването на конференцията. Прочети повече в Blitz.bg:  Авторитетна професорка от ръководството на БСП в Шумен и съпругът й са налетели на бой на общинска съветничка социалистка по време на инфарктна конференция в петък вечерта. Баталният сблъсък е описан и със снимков материал в официалния профил на шуменската левица във фейсбук. Битката се е завъртяла между два лагера които гравитират съответно около бившия кмет на Шумен Красимир Костов и настоящия депутат Иван Иванов.  До бой в буквалния смисъл на думата се стигна, след поредица от пленуми, на които стари и нови ръководства се сваляха и възкачваха на власт и се заговори за преврат в БСП, пише в. Монитор. Като организатори на преврата бяха посочени привържениците на бившия кмет Красимир Костов. Те организираха извънредна конференция, на която свалиха цялото общинско ръководство без председателя му, но след седмица свалените си върнаха властта, а в петък на извънредна конференция броят на членовете на общинския съвет бил намален от 41 на 33 души, като били извадени всички превратаджии в това число бившия кмет Красимир Костов и доскорошният заместник-председател на Националното обединение на БСП Анатолий Стоянов. Чистка имало и в контролната комисия, редуцирана от 9 на 7 души. Промените не минали без съпротива, става ясно от почти протоколния запис на събитията, публикуван от самите социалисти, а целият цирк станал пред очите на члена на изпълнителното бюро на НС на БСП Апостол Димитров . \"Необузданата хайка на превратаджиите\" е озаглавена снимка, която показва блокада на сцената и трибуната в читалище \"Тодор Петков\" от противниците на сегашното ръководство. Наречената превратаджийка проф. Русанка Петрова и съпругът и били ударили общинската съветничка от БСП Лили Петрова. Озвучаването било изкарано от строя, след като единият бунтовници скъсали кабела на микрофона.  \"Щетите, които нанесе тая обучена, какво да прави неразумна\"превратаджийка\", трябва да се заплатят на читалище \"Тодор Петков\" и на БСП Шумен, лично от нея, защото тя си позволи да къса кабелите на микрофона, на уредбата, да изключва шалтера и заради нея, едва ли ще бъде предоставена залата занапред на БСП, след тоя случай на вандалщина!\" - пишат от БСП. Разгневената маса активисти изтръгнала отчетния доклад от ръцете на председателя Веселин Пенчев и го скъсала. Според участници в конференцията възрастните партийци, които наблюдавали случващото се не посмели да вземат думата, за да не ядат бой. \"Днес не е денят на Съединението за партията, днес е денят на Независимостта\" - бил казал общинският лидер на социалистите след приключването на конференцията.", "date": "2018.05.14", "title": "Преврат в БСП-Шумен. Червените активисти се бият като кечисти"}
{"url": "https://www.faktor.bg/bg/articles/novini/balgariya/temenuzhka-petkova-agitira-za-aets-belene-iska-vazmozhno-nay-barzo-da-se-realizira", "text": "Народното събрание възложи на Министерството на енергетиката (МЕ) в срок до 30 юни да подготви доклад с конкретни предложения, свързани с визията за това как по най-добрия начин да бъде оползотворено всичко, което притежаваме като активи във връзка с проекта „АЕЦ „Белене“. Това коментира пред журналисти министърът на енергетиката Теменужка Петкова, която е в Сочи за международния форум \"Атомекспо“ в периода 14-16 май, предаде Агенция „Фокус“.  „Към настоящия момент работна група в МЕ разработва всички възможни варианти, свързани с оползотворяване на оборудването. Опитваме се да направим и определена икономическа оценка на всеки един от тези варианти. Смея да твърдя, че сме готови с доклада и се надявам до броени дни да бъде внесен в българския парламент, така че да бъде взето решение по отношение на предложението, което ще направим. Надявам се съвсем скоро, все пак има още известно време, в което ще ни бъде нужно да огледаме доклада“, коментира Петкова. По думите ѝ като цяло, решението, което предлагат, е ясно и оттук нататък ще върви напред. „Всичко, което притежаваме като активи е изключително сериозно. Това са близо 3 млрд. пари на българския данъкоплатец. Имаме оборудване, което платихме, доставено е и е на площадката на АЕЦ „Белене“, имаме лицензирана площадка, нотифициран проект от ЕК още през 2007 г. Всичко това прави този проект възможно най-бързо да се реализира спрямо други подобни в региона. Мисля, че трябва да опитаме да потърсим вариант и възможност за реализация на проекта на пазарен принцип и без предоставяне на държавна гаранция“, допълни Петкова. Според нея, за да стартира този процес, ще ни бъде необходим мандат от българския парламент. „Говорим за проекта „Белене“ с два блока. Трябва да е ясно, че единственият вариант НЕК, БЕХ и българската държава да възстановят всички средства, които са инвестирани до този момент, е реализация на този проект. Ако се върви към някои от другите варианти за оползотворяване на оборудването, т.е. проектът да не е на площадката на АЕЦ „Белене“, това означава, че трябва да се отпишат от активите на НЕК близо 1,3 млрд. лв. Те представляват разходите в инфраструктурата и по площадката. Сами разбирате, че това не е най-доброто икономическо решение. Затова сме се концентрирали в тази посока – максимално използване на всичко, което притежаваме за проекта с цел защита и на нашите национални интереси и на енергийната ни сигурност“, каза още Теменужка Петкова.", "date": "2018.05.14", "title": "Теменужка Петкова агитира за „АЕЦ „Белене“, иска \"възможно най-бързо да се реализира\""}
{"url": "https://www.faktor.bg/bg/articles/novini/balgariya/fandakova-grizhata-za-chistiya-vazduh-i-zelenata-sistema-na-sofiya-e-vazhna-zadacha", "text": "Грижата за зелената система на града, нейното развитие и модернизиране е важна наша задача. Това коментира столичният кмет Йорданка Фандъкова по време на брифинг в Министерството на регионалното развитие и благоустройството.  На пресконференцията присъстваха и министър Николай Нанков, както и заместник-министър Деница Николова. Двете страни подписаха договора за възстановяване на представителната част на Западния парк. По думите на Фандъкова проектът е част от усилията на Столична община за по-добри среда на живот и отдих на софиянци, както и при борбата с мръсния въздух. Според плановете в рамките на проекта предстои да се ремонтират 54 декара. Облагородяването включва, както подмяна на осветлението и монтиране на камери, така и отварянето на вход откъм район Люлин. Включва се още подмяна с различни видове настилки. „Ще има всички видове настилки, характерни за парковите пространства“, посочи кметът на София, като допълни, че ще се запази архитектурното оформление.", "date": "2018.05.14", "title": "Фандъкова: Грижата за чистия въздух и зелената система на София е важна задача"}
{"url": "https://www.faktor.bg/bg/articles/novini/svyat/izraelski-ministar-se-uvleche-donald-tramp-e-charchil-na-xxi-vek", "text": "Министърът на правосъдието на Израел Айалет Шакед \r\nнарече президента на САЩ Доналд Тръмп   „Чърчил на XXI век“ за решението\r\n му да премести американското посолство от Тел Авив в Ерусалим, предава New York Times, цитиран от \"Фокус\". Предишните американски президенти, независимо от партиите им, се \r\nвъздъжаха от решението да открият посолство в Ерусалим, посочвайки, че \r\nпърво трябва да се реши окончателният статут на града чрез \r\nизраелско-палестински преговори.  Същевременно Шакед разкритикува Европа, че не се учи от историята. „Тя \r\nзатвори очите си пред засилването на нацистите и днес си затваря очите \r\nпред засилващ се Иран“.", "date": "2018.05.14", "title": "Израелски министър се увлече: Доналд Тръмп е Чърчил на XXI век"}
{"url": "https://www.faktor.bg/bg/articles/obshtestvo/zakon-i-red/proveryavat-za-obezopasitelni-kolani-v-avtobusite", "text": "У нас започва акция на пътя в цялата страна. Ще се проверява за поставяне на обезопасителни колани в автобусите. Ще се следят както водачите на превозните средства, така и пътниците в автобусите. Ще се гледа и за състоянието на товарните автомобили и автобусите. През април вече стартира акция за стимулиране на слагането на колани в автобусите. Малко по-рано през месеца шестима души загинаха, а над 20 бяха ранени при тежка автобусна катастрофа на магистрала „Тракия”, при която се оказа, че почти никой не е бил с предпазен колан.", "date": "2018.05.14", "title": "Проверяват за обезопасителни колани в автобусите"}
{"url": "https://www.faktor.bg/bg/articles/germaniya-iska-da-posrednichi-mezhdu-rusiya-i-ukrayna-za-severen-potok-2", "text": "Берлин е готов да посредничи между Русия и Украйна за „Северен поток-2“. Това заяви управляващият директор на Източния комитет на германската икономика Михаел Хармс, цитиран от световните медии. По думите на Хармс главният въпрос остава транзита на газ през Украйна след реализацията на проекта. Киев не би трябвало да се притеснява от пълно спиране на транзита, защото „Северен поток-2“ след пускането си в експлоатация съвсем не веднага няма да достигне до пълна мощност. „Правителството на Германия може да бъде посредник, защото Германия и немската икономика играят важна роля в проекта“, предлага той.", "date": "2018.05.14", "title": "Германия иска да посредничи между Русия и Украйна  за \"Северен поток 2\""}
{"url": "https://www.faktor.bg/bg/articles/deyli-meyl-balgarskite-uchastnitsi-v-evroviziya-sa-uzhasni-plagiati", "text": "Британският вестник \"Дейли Мейл\" буквално сравни със земята тазгодишните представители на България в конкурса Евровизия.  Четири „награди” от антикласация за Евровизия отреди на страната ни коментаторът на „Дейли мейл” Джим Шели. Първата „награда” е в категорията „Най-лоши плагиати”, пише в. Труд.  Шели смята визията на Жана Бергендорф за взаимствана от американската изпълнителка на пънк и поп-рок Деби Хари, вокал на една от първите ню уейв групи – Блонди. В категорията „Най-лоша похвала” България е единствен „победител” с представянето на Бергендорф като „една от най-спорните български изпълнителки през последните години”. Третата „награда” за страната ни е в категорията „Най-мрачно въведение” за началото на песента Bones, която започва с думите “Love is like a black hole/everything is dark”. Последното „отличие”, което получаваме, е за най-лош текст на песента. Тук Шели дава за пример следната част: „I wanna be the re/Even if it burns/Offer up my bre”.", "date": "2018.05.14", "title": "\"Дейли Мейл\" разкости Жана Бергендорф и компания: Българските участници в Евровизия са ужасни плагиати с калпави текстове"}
{"url": "https://www.faktor.bg/bg/articles/obsazhdat-merki-za-izplashtane-na-zabaveni-zaplati", "text": "Как да се изплащат бързо и безпроблемно забавени трудови възнаграждения на работници? Това ще обсъждат омбудсманът Мая Манолова, представители на Националния осигурителен институт и на Инспекцията по труда.  Идеята е да се осигурят бързи механизми за компенсация на служители, които са станали жертва на некоректни работодатели или несъстоятелни предприятия. От екипа на омбудсмана припомнят, че вече има възможност работниците да получават забавените си възнаграждения от Фонда за гарантиране на вземанията, а трудовата инспекция може да инициира от тяхно име производство по несъстоятелност срещу некоректен работодател.", "date": "2018.05.14", "title": "Обсъждат мерки за изплащане на забавени заплати"}
{"url": "https://www.faktor.bg/bg/articles/ikonomika/biznes/prevozvachi-se-zakanvat-da-blokirat-sofiya-s-1000-kamiona", "text": "Превозвачи се заканват да блокират София с 1000 камиона и автобуса. Очаква се това да стане по време на срещата на върха между лидерите на ЕС и Западните Балкани на 16 и 17 май От бранша се опасяват, че новите правила, нашумели като „Закона Макрон”, ще оставят без работа 120 000 българи. В края на миналата седмица депутатите заклеймиха бъдещите нови правила за командированите работници. И задължиха правителството да им се противопостави решително. „Видяхме огромната опасност за българския транспортен бранш. Още през октомври българските евродепутати излязохме с позиция, която казва, че всички тези условия – за престоя, спането в хотел - не са удачни и това ще убие бизнеса в държавите от Източна Европа”, заяви пред NOVA евродепутатът от ГЕРБ Емил Радев. По думите му основните двигатели на този пакет за мобилност са Франция, Германия, Австрия, Италия. „От другата страна сме ние, румънците, Полша, Хърватия, Словения и Литва”, коментира Радев. „Огромен проблем може да създаде това на българския бизнес”. Според новите правила всеки шофьор ще трябва да се прибира в родината си на всеки 3 седмици. Това обаче било проблем, защото понякога изчаквали на място за нов товар, за да се върнат. Освен това командировъчните трябва да са равни на тези в дадената държава. Това създавало административна тежест за фирмите. „Това са мерки за протекция на държавите в Западна Европа, където бизнесът беше завладян от източноевропейски компании. Сега искат да си го приберат, за съжаление с несправедливи мерки”, заяви Радев.", "date": "2018.05.14", "title": "Превозвачи се заканват да блокират София с 1000 камиона"}
{"url": "https://www.faktor.bg/bg/articles/ikonomika/novi-pravila-za-taksite-na-bankite-ot-1-avgust", "text": "От 1 август БНБ слага таван на комисионните, които трезорите ни начисляват за теглене от банкомат, разкриване на сметка или плащане с дебитна карта. Преди дни БНБ обяви средния размер на таксите по основните услуги за миналата година. Анализът е направен след сравняване на комисионните на 23 банки у нас. Така например от август трезорите трябва да намалят таксата за откриване на разплащателна сметка, но обслужването й се очаква да поскъпне. По-скъпо може да стане и тегленето от банкомат на друга банка. А за да изтеглим пари в брой от сметката в офиса на банката ще плащаме до 1,02 лв. Очакванията обаче са от 1 август плащанията по банкомат с дебитна карта да станат безплатни.", "date": "2018.05.14", "title": "Нови правила за таксите на банките от 1 август"}
{"url": "https://www.faktor.bg/bg/articles/da-go-ozhalish-mazh-opita-da-podkupi-politsai-sas-samo-20-leva", "text": "29-годишен мъж е задържан за предлагане на подкуп на полицейски служители, съобщиха от ОДМВР - Сливен.  Полицейският екип спирял за проверка кола „Фолксваген Шаран“ и устанил, че установяват автомобилът нямал сключена застраховка \"Гражданска отговорност\". За това нарушение се предвижда отнемане на  свидетелството  за управление и глоба в размер на 250 лева. За да не му бъде съставен акт, шофьорът е направил опит да подкупи полицейските служители, като е хвърлил в служебния автомобил сумата от 20 лева. Полицаите обаче не приели \"тлъстия\" подкуп, съставили му акт и му отнели книжката.", "date": "2018.05.14", "title": "Да го ожалиш: Мъж опита да подкупи полицаи с едва 20 лева"}
{"url": "https://www.faktor.bg/bg/articles/razsledvat-bivsh-deputat-za-eventualen-poboy-nad-vazrastna-zhena", "text": "Полицаи от Второ районно управление в Пловдив изясняват обстоятелства около инцидент, при който е пострадала 73-годишна жена. Това съобщиха за Дарик от пресцентъра на пловдивската полиция.  По предварителна информация, бившият депутат от ГЕРБ Костадин Язов е поискал да паркира автомобила си на паркомясто в близост до заведението „Вижън“ на бул. „Шести септември“. 73-годишна жена не му позволила, защото очаквала там да паркира бус с нейни вещи. Между двамата се стигнало до пререкание. По непотвърдена информация, Язов посегнал и ударил жената в гръб.  По случая е уведомена Районна прокуратура.", "date": "2018.05.14", "title": "Разследват бивш депутат за побой над възрастна жена"}
{"url": "https://www.faktor.bg/bg/articles/politika/hlyab-i-pasti/izkrivenoto-prisastvie-na-rusiya-v-istoriyata-ni-pravi-balgarite-za-smyah-v-evropa", "text": "Когато преди 3 години за пръв път животът ми се пренесе в Швеция, къде на шега, къде съвсем сериозно един от съседи в Стокхолм ми каза: „Ако искаш по-лесно да се разбираш с нас, шведите, следвай тези  правила - Златан Ибрахимович е по-добър от Марадона.  И за всичко са виновни датчаните!” Като балканско чедо приех на драго сърце правилото за Златан.  Но като журналист ми бе трудно да приема „на доверие” тая работа с датчаните.  Поразрових се в шведската история.  От учебниците  става ясно, че положението между Швеция и Дания в едни далечни времена определено не е било пример за „добросъседски отношения”, така да се каже...   И няма противоречиви исторически оценки по темата – открай време шведите учат едно и също.  В някои моменти, в които са яли най-здрав пердах от комшиите си,  са ги оттървавали французи,  англичани... Но никой в Швеция не счита англичани и французи за „спасители” или „освободители”, такива определения няма и в учебниците. „Франция и Англия просто са си гледали личния интерес и техните си заяждания с Русия и Прусия в нашия регион. Никоя държава не помага на друга, ако не си е правила някаква собсвена сметка”, сви лаконично рамене съседът Йохан.  Така е учел историята той преди години, така са я учили баба му и дядо му, така я учат и внуците му..   После дойде ред  и аз да им обяснявам важни моменти от българската история и националните ни празници. И се видях в чудо! Защото в България по-добре празник да не идва!  Освен Баба Марта и 24 май, май нямаме други празници, на които   да не се веят различни теории, да се разказват различни истории, а стари и нови историци постоянно да дописват и пренаписват нещо.   Наложи ми се да почна с 3 март - Ден на Освобождението на България. Когато обясняваш на чужденец такъв празник, трябва да му кажеш от какво се е осводобила България. Естествено, казах „от турско робство”.  После се сетих, че настоящите историци воюват срещу този термин и системно се опитват да ме убедят, че робство не е имало, а само „османско присъствие”.  Същото смята и една неизменно присъстваща в българския парламент партия, която счита тезата за „робството” за „расизъм” и „нетолерантност”. Дори вече се махат от учебниците и много произведения, възприемани като свидетелство за това робство. Така че стана малко сложно да обяснявам от какво точно се е освободила България.. Добре, че е онзи текст за Баташкото клане, написан от Джанюриъс Макгахан, които съм публикувала във фейсбук много пъти в оригинал на английски,  та чужденците да добият сами представа имало ли е или не имало робство по българските земи по османско време. Някои от тях съвсем сериозно ме питаха българските историци чели ли са този текст...  После се наложи да обяснявам защо на Деня на Освобождението на България „от нещо си” се веят почти толкова руски знамена, колкото и български.  Започнах с това, че от малки българите учат, че Русия е освободила България от турското „нещо”.  Шведите, които, както стана ясно са били донякъде в такъв „филм” с англичаните и франзуците, ме попитаха какъв интерес е гонила Русия. Тук се наложи да обяснявам, че поколения българи учат в учебниците по история, че Русия съвсем безкористно, просто ей така, от едната добра славянска душа, е дошла да освобождава България. На това дори внукът-петокласник на съседа Йохан погледна скептично... Когато вече стигнахме до Берлинския договор, който разпокъсва България, но пък Русия получава османски територии в района на Кавказ, както и румънската до тогава Южна Бесарабия, шведите съвсем сериозно ме попитаха   Само от едното патриотично чувство се спрях да не  кажа „малоумни”.   Наложи се да обяснявам и защо не всички българи празнуват 8 март и 1 май, а именно – защото  от историците им е внушено, че това са само и единствено комунистически празници.  Това наистина трудно можеш да го обясниш на европеец. Защото на 8 март в Швеция никой не говори за Клара Цеткин – тази там не са я чували толкова, колкото не са чували и за Корнелия Нинова... На този ден се говори за равенство между половете, дават се примери с  живота на имените шведки, променили по един или друг начин историята. На 1 май пък никой не говори за Карл Маркс, а се говори за права на трудещите си, правят се дискусии за нови социални придобивки. Задължително кметът на Стокхолм участва в шествие, а Министърът на финансите прави приветствие към работниците.   „Ако сте подарили защитата на правата на жените и борбата за права на работниците на комунистите, тогава не се чудете защо комунизмът почва да изглежа привлекателен за младите българи”, каза ми преди време експертка от шведското министерство на труда, с която споделих тревогата си за вървящата рекомунизация в България.  Абсолютно невъзможно ми бе да обяснявам, че част от българите не празнува Свети Валентин, защото на този ден се чества и български светец на виното, който иначе си има и друг ден за честване. „Не можете ли едновременно да правите любов и да пиете?!”, попита ме изумен асистент в Стокхолмския университет. И допълни, че в онзи северен район на Швеция, от който е родом,  любов се прави най-добре, след като хората порядъчно си пийнат..   Същата работа и с 9 май. От целия Европейски съюз,  само и единствено в България се спори дали това е Ден на победата или Ден на Европа. За европейците е напълно нормално Русия да празнува на този ден Ден на победата. Дали са 20 милиона жертви руснаците, понесли са много, тяхна си работа какво празнуват - не са членове на Европейския съюз. Защо обаче и България, която е член на ЕС,  се бута да празнува Ден на победата на 9 май е въпрос без отговор!  Отново се видях в чудо да обяснявам, че България е била на страната на фашистка Германия през Втората световна война,  но на 9-ти май  част от българите искат да празнуват Ден на победата, въпреки че страната им е била сред победените!... И има куп мастити български историци, които смятат, че точно това трябва да празнува България на този ден.  Тъй като в провинцията все още могат да се видят прекалено много следи от онези 45 години „светло бъдеще” в България, трябваше да обяснявам и за плакатите с надпис 9 септември, защо тази дата е била национален празник и има хора, които още държат да си я празнуват. Тук пак стана сложно,  като обясних, че това е дата, на която според историците Съветската армия е освободила България от хитлеро-фашизма. И пак се почнаха въпроси:  нали България е била на страната на Германия и в Първата, и във Втората световна война? Нали германците не са били окупатори на България, а съюзници? Нали България е една от най-малко пострадалите икономически страни през Втората световна война и благодарение на Германия си връща територии, заграбени от Ньойнския договор? Нали България до такава степен е имала влияние пред немците,  че не е пуснала и евреите си в лагери и Хитлер е трябвало да преглътне това? Тогава  И така хубаво звучащият Ден на Независимостта на България също не се приема еднозначно от българите.  (Да не говорим, че голяма част одори не са наясно какво точно се е случило тогава).  С него България отхвърля васалната зависимост от Османската империя, наложена й от Берлинския договор. Но всичко се случва с благословията на княз Фердинанд. А пък него част от българите смятат за „предател” и точка – няма да празнуват „празника му”!  Не можеше да подминем и денят на столицата – Денята на Света София и дъщерите й Вяра, Надежда и Любов.   И него не празнуваме единни – католически бил, езически.  И статуята на Света София в столицата, която забелязва всеки турист у нас, също не била съвсем по канона на църквата, не трябвало да я има.   А като говорим за статуии, най-трудно ми беше да обясня защо срещу Народното събрание на България, до Българската академия на науките и до най-титулования бълграски университет стои статуя на руски цар, а не на български. И защо българите приемат това за нормално. Както и защо един от най-внушителните монументи в България е на несъществуващата Съветска армия, която,  както стана ясно от фактите, няма начин да е осбодила България...  Така, след „разходка” по най-важните национални празници на България, моито чуждестранни приятели вече се убедиха, че България е страната с най-много празници в ЕС, но с най-малко истински празнуващи.  Защото   Не с някои друг, а помежду си.  Воюващи с миналото и с настоящето си.  А какво ни чака в бъдеще? Последният път, докато чаках полета за София на летището в Стокхолм,  около мен българи разглеждаха някакви разхвърляни рекламни брошури. Естествено,  почти на всяка страница имаше ликът на Златан Ибрахимович. Коментарите и на жените, и на мъжете бяха: „Малии, тоя къв е грозен, баш кат наш циганин е, ама е голем. Кефи!”,  „В главата е ужас, ама какво тяло... Взимам го, кака..” „Див като петел, ама много добър”.   Замислих се – дали пък да не обявим рождения ден на Златан Ибрахимович за национален празник на България?   А после може да почнем да обвиняваме и датчаните за всичко...", "date": "2018.05.14", "title": "Изкривеното присъствие на Русия в историята ни прави българите за смях в Европа"}
{"url": "https://www.faktor.bg/bg/articles/novini/svyat/facebook-vtvardyava-iziskvaniyata-kam-razrabotvashtite-prilozheniya", "text": "Социалната мрежа Facebook иска от разработчиците на софтуер за приложения да сключват договори с компанията. За тази цел ще им се наложи да регистрират свои компании, пише в. \"Известия\". Изданието се позовава на уведомление, разпратено от Facebook до създателите на този вид услуги, пише БГНЕС. За да продължи даден разработчик да работи за Facebook, е необходима проверка на приложението до 1 август 2018 година. След това разработчикът трябва да премине процес на верификация, за което е необходимо да има регистрирана компания. След проверката може да се сключи договор, който \"ще съдържа допълнителни изисквания към сигурността\".  В списъка с документите, които може да се искат, фигурират \"сметки за комунални плащания, бизнес лицензи, сертификати за образование, учредителни документи\".  Втвърдяването на изискванията към разработващите приложения за Facebook се появяват на фона на скандала с британската фирма Cambridge Analytica. Припомняме, че компанията събра лични данни за 87 млн. потребители на Facebook, включително 35 000 българи, и ги използва за създаване на поведенчески алгоритъм. Чрез алгоритъма се оказва влияние върху потребители на Facebook - за политически цели.", "date": "2018.05.14", "title": "Facebook  втвърдява изискванията към разработващите приложения"}
{"url": "https://www.faktor.bg/bg/articles/novini/balgariya/tsveta-karayancheva-balgarskoto-predsedatelstvo-prodalzhava-deystviyata-za-postigane-na-stabilen-evropeyski-energien-sayuz", "text": "Българското председателство на Съвета на ЕС продължава действията за постигане на стабилен Европейски енергиен съюз и на резултати по приоритетните теми, сред които са инициативите от пакета със законодателни и незаконодателни предложения „Чиста енергия за всички европейци“. Това заяви председателят на Народното събрание Цвета Караянчева, която откри срещата на председателите на комисиите по енергетика на парламентите на страните от Европейския съюз. Форумът е в рамките на Парламентарното измерение на Българското председателство на Съвета на ЕС. България се води от принципа за изграждане на Енергиен съюз, който да предоставя сигурна, надеждна, достъпна и нисковъглеродна енергия за всички европейци, отбеляза Цвета Караянчева. Тя изрази увереност, че Енергийният съюз може да бъде устойчив, само ако отразява спецификите на отделните държави-членки и се базира на равнопоставеност, недискирминационен подход и технологичен неутралитет. Председателят на Народното събрание отбеляза, че срещата на председателите на Комисиите по енергетика на парламентите на страните-членки на ЕС е посветена на важни теми, по които България работи активно като предвидим и надежден партньор. Сред тях са енергийната инфраструктура в Съюза и сигурността на доставките, преходът към чиста енергия в Европа и пазарната интеграция на възобновяемите енергийни източници, посочи Цвета Караянчева. Ключови въпроси наБългарското председателство са изграждането на стабилен Енергиен съюз, законодателните предложения от пакета „Чиста енергия за всички европейци“, целите за възобновяемите енергийни източници до 2030 г., както и осъществяването на поетапен и икономически обоснован преход към нисковъглеродна икономика, подчерта тя. Вижте още новини от България и света  Насърчаването на регионалното сътрудничество и добрата междусистемна свързаност са жизненоважни за установяването на сигурна, добре функционираща и достъпна енергийна система, заяви Цвета Караянчева. Тя отбеляза, че европейският пример в областта на енергийната ефективност и възобновяемата енергия е добра възможност за развитие на икономиките и на страните от Западните Балкани. Един от основните аспекти на този процес е завършването на междусистемната свързаност в региона, добави председателят на българския парламент. Народното събрание е пример за отличен диалог както с изпълнителната власт, така и с неправителствения сектор – в търсене и прилагане на дългосрочни решения за енергийния отрасъл, през призмата на общоевропейските политики, отбеляза Цвета Караянчева и пожела на участниците в срещата ползотворна и конструктивна работа в София. Председателят на Комисията по енергетика Делян Добрев определи срещата на парламентаристите като важно и интересно събитие в рамките на парламентарното измерение на Българското председателство на Съвета на ЕС. Темите, подбрани за този форум, са от голямо значение в хода на преговорите по приемането на документите от законодателния пакет „Чиста енергия за всички европейци“ и ще допринесат за по-добрата комуникация и информираност за приоритетите в дневния ред на Европа, подчерта той. Делян Добрев заяви, че България участва активно във формирането и осъществяването на енергийната политика на ЕС. Той подчерта, че Българското председателство на Съвета на ЕС се стреми към отразяване на основните елементи на общия подход и гарантиране, че държавите-членки няма да бъдат обременявани с допълнителна административна тежест, ще запазят гъвкавостта си при съставянето и изпълнението на националните си планове в областта на климата и енергетиката и същевременно гарантиране на европейските цели за изграждане на Европейски енергиен съюз", "date": "2018.05.14", "title": "Караянчева: Българското председателство продължава действията за постигане на стабилен Европейски енергиен съюз"}
{"url": "https://www.faktor.bg/bg/articles/novini/svyat/-levada-tsentar-rusnatsite-postepenno-zapochvat-da-osaznavat-mashtaba-na-problema", "text": "Броят на руснаците, които смятат, че Русия се намира в международна изолация е достигнал максимума си (56%), съобщава руският вестник \"Ведомости\", като се позовава на данни от проучване на общественото мнение на агенция \"Левада-център\". При това, броят на тези, които се тревожат от тази изолация през последната година се е увеличил с 12% и е достигнал 37%. Това обаче все пак е доста по-ниско отколкото тези, които не смятат, че това е проблем (56%).  С 12% е спаднал броят на хората, които смятат, че Русия трябва да укрепва връзките си със Запада. Едновременно с това се увеличават негативните оценки на Запада като цяло. Според руснаците, в страните от Запада към тях се отнасят със страх (25%), тревога (21%) и презрение (16%). Както отбелязват социолозите, по същество това е оценка на самите себе си: мнозинството руснаци разбират, че Русия се прпевръща в аутсайдер.  Руснаците постепенно започват да осъзнават мащаба на проблема.", "date": "2018.05.14", "title": "\"Левада център\": Руснаците постепенно започват да осъзнават мащаба на проблема"}
{"url": "https://www.faktor.bg/bg/articles/novini/svyat/nay-malko-40-zhertvi-na-prashna-burya-v-indiya", "text": "Най-малко 40 души са загинали по време на прашната буря в северните райони на Индия, съобщава Times of India.  Това е третата буря за месец, а общият брой на жертвите вече е билзо 200. Първата буря се стовари върху Индия на 2 май, тогава загинаха 110 души, над 100 бяха ранени.  На 10 май, по време на втората буря загинаха между 10 и 13 души.", "date": "2018.05.14", "title": "Най-малко 40 жертви на прашна буря в Индия"}
{"url": "https://www.faktor.bg/bg/articles/novini/svyat/cnn-bivsh-pomoshtnik-na-tramp-lobira-za-blizak-do-putin-oligarh", "text": "Фирмата Mercury Public Affairs, която е собственост на бившия помощник на президента Доналд Тръмп, Брайан Ланза, е сключиола договор за лобистки услвуги с попадналата под санкциите на САЩ компания En+ Group на близкия до Путин руски олигарх Олег Дерипаска. По информация на CNN договорът за лобистки усулги е влязъл в сила преди месец, тоест, по времето, когато Олег Дерипаска беше включен с списъка с руски милиардери, които са санкционирани заради участие в анексирането на Крим, агресията в Донбас или войната в Грузия през 2008 година. В рамките на договора е планирано компанията на Ланза да издейства отмяна на санкциите, при намаляване на дела на Дерипаска в En+  под 50%. Дерипаска се е съгласил и да напусне поста председател на съвета на директорите на компанията.  По информация на телевизията, Ланда поддържа постоянен контакт с високопоставени чиновници в Белия дом. След 6 април, когато бяха обявени новите санкции срещу редица руски милиардери, компаниите \"Русал\" и En+ Group, принадлежащи на Олег Дерипаска, загубиха половината от стойността си заради срива на акциите им на фондовите пазари.", "date": "2018.05.14", "title": "CNN: Бивш помощник на Тръмп лобира за близък до Путин олигарх"}
{"url": "https://www.faktor.bg/bg/articles/razuznavatelnata-agentsiya-na-makedoniya-prez-2017-g-stranata-e-bila-tsel-na-hibridni-zaplahi", "text": "Според годишен доклад на Разузнавателната агенция на Македония „през 2017 г. страната е била цел на хибридни заплахи в няколко ключови момента, особено при смяната на властта и промяната на съседските отношения“, предава македонската медия „Независен“. „Разузнавателните приоритети на страната бяха насочени към откриване и разпознаване разрушителното въздействие на външни сили, които чрез медии в Македония и в региона се опитват да влияят върху възприемането на гражданите с проектиране на антизападен, анти-ЕС анти-НАТО наратив“, пише в доклада, цитиран от агенция \"Фокус\".  Според Разузнавателната агенция сигурността в страната е била определена от глобалните промени на центровете на властта, разделението на сфери на влияние, конфликтите в Близкия изток и политическа турбулентност в региона на Югоизточна Европа. В доклада се отбелязва, че приоритетите в работата са в резултат от външно-политическата програма на правителството за засилване на дейностите към евроатлантическия курс на държавата. Поради засилените действия трафикантите мрежи в близост до границата и опитите за реактивиране на \"балканския маршрут\", кризисната ситуация на северната и южната граница е удължена до юни тази година и се извършвал усилен надзор върху приемните транзитни центрове за мигранти. „Интересът е насочен към събиране и обработка на информация за възможното активиране на нова мигрантска вълна от Близкия изток, Северна Африка през Турция и Гърция, използването на мигрантски маршрути и канали за прехвърляне на чуждестранни бойци, завърнали се от кризисните огнища към Европа и Балканите“, съобщава разузнаването Обект на интерес сред разузнаването е и „студената война“ между Русия и Запада, чиито последствия се усещат в региона, включително и в Македония.", "date": "2018.05.14", "title": "Разузнавателната агенция на Македония: През 2017 г. страната е била цел на хибридни заплахи"}
{"url": "https://www.faktor.bg/bg/articles/tramp-nyama-da-pozvolim-na-iran-da-zavladee-blizkiya-iztok", "text": "Президентът на САЩ Доналд Тръмп се зарече, че опитът на Иран да завладее Близкия изток \"няма да се случи\".  \"Спомнете си колко лошо се държеше Иран, докато иранската сделка беше в сила. Те се опитваха да завладеят Близкия изток с всякакви средства. Сега това няма да се случи!\", написа Тръмп в профила си в \"Туитър\". САЩ се изтеглиха от ядреното споразумение с Техеран преди седмица, а американският държавен секретар Майк Помпео по-рано заяви, че САЩ ще работят с европейските си партньори по споразумение, което ще защити света от иранското \"лошо, злонамерено поведение\". \"Мисля, че европейците ще видят, че е в техен интерес да бъдат заедно с нас \", коментира Джон Болтън. \"Надявам се, че предстоящите дни и седмици ще можем да сключим сделка, която наистина да работи, която наистина защитава света от лошото поведение на Иран, а не само от тяхната ядрена програма, но и от ракетите им и тяхното злонамерено поведение\", изтъкна Помпео в интервю за Fox News.", "date": "2018.05.14", "title": "Тръмп: Няма да позволим на Иран да завладее Близкия изток!"}
{"url": "https://www.faktor.bg/bg/articles/novini/balgariya/velizar-shalamanov-balgariya-se-samoizolira-v-nato-i-es", "text": "България в НАТО и европейската отбрана не е лозунг, а много работа, конкретни проекти и усилия на всички ни. Заслужава си - всички позитивни промени след кризата 1996/1997 са резултат от движението ни към НАТО и ЕС с усилията на толкова много българи. Повечето ни проблеми са от забавени реформи и отклонение от принципите и ценностите на евростлантическия избор. Може би най-ясно всичко това е видно в сферата на отбраната - сферата, където можем.  България се самоизолира в НАТО и ЕС и съюзниците ни губят доверието си в нас, предупреждава бившият военен министър и експерт по въпросите на националната сигурност Велизар Шаламанов в интервю за Меdiapool. Според него разделението по същностни въпроси на сигурността, отбраната, външната политика и геополитиката е най-големият риск за България. \"Много хора в България като че ли не могат да разберат този проблем и отделят изключително много внимание да защитават някакви специални отношения с Русия, което е във вреда на нашата позиция в НАТО и ЕС и единството и сплотеността на българското общество\", казва Велизар Шаламанов. Той е категоричен, че българските служби не реагират ефективно на хибридните заплахи и външните опити за натиск, което е видимо в разделението на българското общество. Коментира още, че България спешно трябва да превъоръжи армията си, като за целта е необходима визия до 2030 година. Според него старото съветско оръжие трябва да се продаде, а не да се инвестират излишни средства в него.", "date": "2018.05.14", "title": "Велизар Шаламанов: България се самоизолира от НАТО и ЕС"}
{"url": "https://www.faktor.bg/bg/articles/novini/balgariya/martin-dimitrov-kak-taka-gerb-opredelyat-ploshtadkata-za-belene-kato-opasna-prez-2012-g-a-sega-iskat-da-stroyat-aets", "text": "Как така ГЕРБ определят площадката за \"Белене\" като опасна през 2012 г., а сега искат да строят атомна централа?! От стенограма на МС от 28 март 2012 г. става ясно, че Борисов определя „Белене” като рисков от сеизмологична гледна точка - „Има доклади за разлома на Вранча, и за опасности, които дебнат там една подобна ядрена централа”. Интересно какво промени неговото мнение?! Мястото е същото, технологията е същата. Защо един и същи човек смята проекта за опасен през 2012 г. и иска да строи атомна централа през 2018 г.?", "date": "2018.05.14", "title": "Мартин Димитров: Как така ГЕРБ определят площадката за \"Белене\" като опасна през 2012 г., а сега искат да строят АЕЦ?"}
{"url": "https://www.faktor.bg/bg/articles/boyko-borisov-shte-se-sreshtne-s-evrokomisarya-po-transporta-violeta-bults", "text": "Премиерът Бойко Борисов ще проведе среща с еврокомисаря по транспорта Виолета Булц, която е на посещение в София, днес, 14 май. Това съобщиха от правителствената пресслужба. По време на разговора ще бъдат обсъдени промените в пакета \"Мобилност\", които засягат условията и работата на превозвачите. На срещата ще присъстват и министърът на транспорта, информационните технологии и съобщенията Ивайло Московски, както и представители на транспортния бранш.", "date": "2018.05.14", "title": "Бойко Борисов ще се срещне с еврокомисаря по транспорта Виолета Булц"}
{"url": "https://www.faktor.bg/bg/articles/novini/svyat/atina-blokirana-ot-stachka-na-metroto", "text": "Метрото в гръцката столица няма да работи днес заради стачка- Профсъюзът SELMA обяви 24-часова стачка по две от линиите, за да обърне внимание на \"трагичната ситуация, създадена от липсата на персонал, резервни части и материали\", предава БГНЕС.  Според синдикатите ръководството на компанията отказва да обсъжда ситуацията с повечето от служителите и използва \"мафиотски методи\" за сплашване на несъгласните с политиката му.  Служителите се обявяват и срещу приватизацията на метрото и предаването му в приватизационния \"суперфонд\", създаден по изискването на международните кредитори.  Останалият обществен транспорт в Атина ще работи, но обикновено стачките в метрото водят до задръствания по улиците.", "date": "2018.05.14", "title": "Атина блокирана от стачка на метрото"}
{"url": "https://www.faktor.bg/bg/articles/novini/balgariya/deyan-petkov-chlen-na-ekipa-na-boyan-petrov-ne-e-ostanalo-neprovereno-myasto-nad-lager-3-do-varha", "text": "„Днес двата екипа, които издирват алпиниста Боян Петров, ще слязат от лагер 3 към лагер 2 и по пътя ще разгледат точки, които са ни интересни и искаме да видим какво има там”, каза пред бТВ Деян Петков, член на екипа на Боян Петров в София. „Няма непроверено място над лагер 3. Китайците са стигнали на 10 м от върха и са имали визуален контакт с върха. Минали са абсолютно целия маршрут и внимателно са разгледали всички места”, категоричен е Деян Петков. По думите му днес върхът няма да се изкачва.  „Още вчера, когато разбрахме, че китайците са се качили до върха, ги помолихме всички да слязат заедно надолу към лагер 2, където има смисъл да претърсват”, обясни той.", "date": "2018.05.14", "title": "Деян Петков, член на екипа на Боян Петров: Не е останало непроверено място над лагер 3 до върха"}
{"url": "https://www.faktor.bg/bg/articles/novini/balgariya/tsvetan-tsvetanov-shte-ima-priemen-den-dnes-vav-veliko-tarnovo", "text": "Председателят на ПГ на ГЕРБ и зам.-председател на партията Цветан Цветанов организира приемен ден за жителите на Велико Търново и региона. Приемната ще се състои на 14 май 2018 г. (понеделник) от 10.00 часа в сградата на Общината във Велико Търново. Срещите ще се провеждат в зала 302, а предварителни записвания могат да се правят на телефон: 0882 336314. При посещението си във Велико Търново Цветан Цветанов ще се срещне и с представители на двете младежки групи, които ще участват в Националния поход „По стъпките на Ботевата чета“. За четвърта поредна година председателят на най-голямата парламентарна група подкрепя финансово участието в похода на ученици от всички великотърновски училища.", "date": "2018.05.14", "title": "Цветан Цветанов ще има приемен ден днес във Велико Търново"}
{"url": "https://www.faktor.bg/bg/articles/panagyursko-selo-na-protest-sreshtu-dobiva-na-ruda", "text": "Жителите на Попинци са притеснени от проучванията в района Село Попинци на протест заради геоложки проучвания. Местните са притеснени, че няма да се търси медна руда, както ги увещават, а ще се търси златна.  Хората са готови да протестират всеки ден и дори да излязат на палатков лагер.  В Попинци са категорични, че местността е проучвана над 30 години и се знае какво има. Според местни в района има медна руда, която е силно окислена и не може да се използва. Има обаче и големи залежи на злато и хората се съмняват, че компанията „Асарел-Медет” иска да вземе именно златната руда. Освен това местността се намира на около 1 километър от селото и хората се притесняват да не се стигне до замърсяване на района и дори отравяне на околната среда.", "date": "2018.05.14", "title": "Панагюрско село на протест срещу добива на руда"}
{"url": "https://www.faktor.bg/bg/articles/novini/balgariya/a-dzhambazki-za-prevozvachite-opitvat-da-falirat-firmite-ot-iztochna-evropa-za-da-drapnat-balgarite-koito-da-rabotyat-tam", "text": "\"Искам българското правителство да използва думата вето, да не се притеснява, това е системата за стотици хиляди шофьори или 17 % от БВП. Опитват се да откраднат бизнеса ни. Германците и французите отдавна не карат ТИР-ове, те се опитват да фалират фирмите от Източна Европа, така че да дръпнат българите, които да работят там като хора втора ръка\", заяви пред БНТ евродепутатът и заместник-председател на ВМРО Ангел Джамбазки.  \"Това е един от най-големите български бизнеси, обричаме хората на фалит и миграция. Правителството и Съвета на ЕС трябва да са по-агресивни. Организираме протест в Брюксел със стотици шофьори на ТИР-ове. Когато българските предприемачи дават по-ниска цена и вършат работата по-бързо и качествено трябва да печелят поръчките\", допълни още той.  \"Ако не бяха Бойко Борисов и правителството вече щеше да е подписана пагубната сделка за шофьорите. Всички шофьори са готови на протест. Пакетът „Мобилност“ беше наложен много агресивно. Много пъти Борисов и Московски предприеха лични разговори, но нищо не се промени. Оптимист съм, че няма да се стигне до такова пагубно решение. Ако това се случи, ще има едно домино, което никой няма да може да спре. Не могат да оставят без хляб стотици хиляди хора, при положение, че справедливо си изкарват хляба\", заяви евродепутатът от ГЕРБ/ЕНП Андрей Новаков.  \"450 на 300 депутати ще премине гласуването в Европейския парламент, но не в наша полза. Получава се едно насъскване държави срещу държави. Няма нито една тема в Европейския парламент, по която да сме се карали така, както за решението за пакета\", каза още по темата евродепутатът от БСП Петър Курумбашев.", "date": "2018.05.14", "title": "А. Джамбазки за превозвачите: Опитват да фалират фирмите от Източна Европа, за да дръпнат българите да работят там"}
{"url": "https://www.faktor.bg/bg/articles/novini/svyat/direktorat-na-mi5-rusiya-e-ne-po-malko-opasna-ot-islyamska-darzhava", "text": "Директорът на британското контраразунаване MI5 Андрю Паркър призова държавите от ЕС към сътрудничество, за да попречат на \"враждебните опити на Русия да свалят западните демокрации\", съобщава агенция Reuters.  По думите му, заплахата от Москва изисква не по-малко внимание от терористичната дейност на \"Ислямска държава\". \"Русия е враждебно настроенса държава, която осъществява агресивни и пагубни действия. Такова поведение ще превърне Русия в изолирана и отхвърлена държава\", заявил Паркър. Той съобщил, че след отравянето на Сергей Скрипал и дъщеря му в Солсбъри, Русия е провела \"безпрецедентна акция за дезинформация\".", "date": "2018.05.14", "title": "Директорът на MI5: Русия е не по-малко опасна от \"Ислямска държава\""}
{"url": "https://www.faktor.bg/bg/articles/novini/balgariya/chlen-na-spasitelniya-ekip-za-boyan-petrov-veche-ne-tarsim-zhiv-chovek-a-tyalo", "text": "Над лагер 2 по пътя към върха, след толкова много дни, от които Петров е в неизвестност, шерпите „вече търсят само тяло, а не жив човек”.Това каза в ефира на „Здравей, България” Кирил Петков – член на спасителния екип в Хималаите. \" Днес времето се влоши сериозно. Има мъгла в цялата планина, вали сняг, няма никаква видимост”, каза още Петков. Той похвали усилията на китайските спасители, които полагали неимоверни усилия, за да открият Боян Петров. „Личната теория на най-добрия шерп, който е и добър приятел на Боян, е, че най-вероятно трагедията е станала между лагер 3 и върха заради големи пропасти, покрити със сняг. Там съвсем леко отклонение може да ти коства живота”, обясни още Петков. В неделя едната група шерпи стигнали до 10 метра под Шиша пангма, но не могли да продължат. Спрели ги големи снегонавявания.", "date": "2018.05.14", "title": "Член на спасителния екип за Боян Петров: Вече не търсим жив човек, а тяло"}
{"url": "https://www.faktor.bg/bg/articles/novini/balgariya/kupesti-oblatsi-opasnost-ot-gradushki-dnes", "text": "Ще се развива купесто-дъждовна облачност, ще има краткотрайни валежи, на места интензивни и придружени с гръмотевици.  В Северна България има повишена вероятност за градушки.  Максималните температури ще са между 21 и 26 градуса.  Над Черноморието ще е предимно слънчево с временни увеличения на облачността в следобедните часове. Валежи са малко вероятни. Максималните температури ще са между 19-22 градуса.  В планините ще има купесто-дъждовна облачност и на много места ще превали и прегърми. Максималната температура на височина 1200 метра ще е около 15 градуса, на 2000 метра - около 9 градуса.", "date": "2018.05.14", "title": "Купести облаци, опасност от градушки днес"}
{"url": "https://www.faktor.bg/bg/articles/novini/svyat/islyamska-darzhava-razprostrani-video-s-atentatora-ot-parizh", "text": "Групировката \"Ислямска държава\", която пое отговорност за нападението с нож в събота вечер в Париж, разпространи днес видеозапис, в който млад мъж, представен като извършител на атентата, се заклева във вярност към джихадистката организация, предаде Франс прес.  Пропагандната агенция на \"Ислямска държава\" Амак публикува в Telegram видеоклип, който показва млад мъж с качулка и черна маска, скриваща по-голямата част от лицето му, който се заклева във вярност към лидера на \"Ислямска държава\" Абу Бакр ал Багдади. Той призовава мюсюлманите от Европа да отидат на територията на \"Ислямска държава\" или, ако не успеят, да извършват атаки у дома: \"Те затвориха вратата за хиджра (емиграция) пред нас, затова ги ударете у дома\", предаде ДПА.  Той се обръща към своите \"братя муджахидини\" на френски, примесен с отделни фрази на арабски:  \"Бъдете силни, защото победата е близо, по волята на Аллах\".  По думите му атаките срещу Европа са отговор на въздушните удари срещу \"Ислямска държава\", в които Франция е участвала активно и се обръща към французите:  \"Вие първи започнахте за убивате мюсюлмани, а когато ви отвръщат, хленчите. Ако искате това да спре, окажете натиск над своето правителство\".  Автентичността на записа не може да бъде потвърдена, отбелязва ДПА.", "date": "2018.05.14", "title": "Ислямска държава разпространи видео с атентатора от Париж"}
{"url": "https://www.faktor.bg/bg/articles/otkrivat-amerikanskoto-posolstvo-v-yerusalim", "text": "В Йерусалим в петък се открива новото американско посолство.  Дипломатическата мисия, която досега беше в Тел Авив, се премества в Йерусалим, след като Доналд Тръмп реши да признае града за столица на Израел. Това предизвика бурни палестински протести.  Очаква се на церемонията по откриването да присъстват около 800 гости. Първоначално Тръмп беше казал, че би искал да присъства на събитието. В крайна сметка той няма да пътува до Израел и ще бъде представен от помощник-държавния секретар Джон Съливан, придружаван от дъщерята на Тръмп - Иванка, и съпруга й Джаред Къшнър, който е съветник в Белия дом.", "date": "2018.05.14", "title": "Иванка Тръмп открива новото американското посолство в Йерусалим"}
{"url": "https://www.faktor.bg/bg/articles/novini/svyat/sasht-mozhe-da-nalozhat-sanktsii-na-evropeyski-firmi-zaradi-iran", "text": "Съветникът по националната сигурност на Белия дом Джон Болтън каза, че е възможно САЩ да наложат санкции на европейските компании, които имат бизнес отношения с Иран, но американският държавен секретар Майк Помпео изрази надежда, че Вашингтон и съюзниците му могат да постигнат ново ядрено споразумение с Техеран, предаде Ройтерс.  Болтън възприе по-твърд тон в коментарите си по телевизия CNN, отколкото Помпео в интервю за \"Фокс нюз\".  Попитан дали САЩ могат да наложат санкции на европейски компании, които продължават да имат бизнес отношения с Иран, Болтън отговори: \"Възможно е. Зависи от поведението на другите правителства.\"  \"Мисля, че европейците ще видят, че е в техен интерес в крайна сметка да бъдат с нас\", заяви той.  Болтън, който в миналото е намеквал, че САЩ би трябвало да се стремят към промяна в управлението в Иран, каза, че сегашната политика на правителството на американския президент Доналд Тръмп не цели смяна на режима в Техеран.  \"Това не е политиката на правителството. Политиката на правителството е да гарантира, че Иран никога няма да се приближи до боеспособни ядрени оръжия\", заяви той по телевизия АВС.", "date": "2018.05.14", "title": "САЩ може да наложат санкции на европейски фирми заради Иран"}
{"url": "https://www.faktor.bg/bg/articles/novini/balgariya/delyan-dobrev-pravitelstvoto-tryabva-da-poluchi-mandat-za-pregovori-s-investitor-za-aets-belene", "text": "Парламентът би трябвало да даде мандат на правителството за преговори със стратегически инвеститор за АЕЦ \"Белене\", като условието е да няма държавна гаранция за проекта. Това заяви пред БНР  председателят на енергийната парламентарна комисия Делян Добрев. Той посочи още, че очаква до края на годината дългосрочните договори с двете американски централи от комплекса \"Марица Изток\" да бъдат прекратени.   Условието, по думите на Делян Добрев, ако ще се строи АЕЦ \"Белене\", е това да стане от частен инвеститор без никакви държавни гаранции. За да бъде избран такъв инвеститор обаче, трябва да се започне от процедурата.  \"Има заявен интерес от страна на Китайската национална компания. Дали този интерес е сериозен ще стане ясно, когато се стартира процедура, някаква, за избор на стратегически инвеститор. За да се стартира такава процедура, Министерски съвет трябва да предложи на Народното събрание вариант за стартиране на преговори с потенциални инвеститори. Арбитражното дело приключи преди две години. Две години ние сме собственици на оборудването и затова трябва да преминем към опит за решаване на казуса с това съществуващо оборудване\", коментира Добрев. За дългосрочните договори с двете американски централи от комплекса \"Марица-Изток\" Добрев заяви: \"Договорите трябва да се развалят, да ги няма и тези централи трябва да продават енергията си на свободен пазар, така както всички други, Моята прогноза е, че това ще се случи до края на годината.\" За да може енергийният регулатор да се произнесе по сделката за \" ЧЕЗ\" в България, са необходими нови законови промени до месец-два. Трябва също да се определят критериите, по които да се одобряват или не подобни сделки, каза Делян Добрев.  \"Ако не се направят критериите до месец-два, то тогава вероятно ще се изпусне срокът, в който те ще могат да се приложат за тази сделка и ще важат само за някакви други сделки. Могат да бъдат критерии, подобни на критериите в стратегията за приватизация на самите ЕРП-та\", обясни той.", "date": "2018.05.14", "title": "Делян Добрев: Правителството трябва да получи мандат за преговори с инвеститор за АЕЦ \"Белене\""}
{"url": "https://www.faktor.bg/bg/articles/novini/svyat/nov-atentat-v-indoneziyskiya-grad-surabaya", "text": "Десет души - четирима полицаи и шестима местни граждани, бяха ранени при нов атентат в индонезийския град Сурабая, който е вторият по големина в страната. Нападението е извършено срещу местната централа на полицията. Атаката е извършена от мъж и жена, придвижвали се мотоциклет бомба. Ранени са. Кадри от охранителна камери показват как двама полицаи спират мотоциклета с мъжа и жената на входа на сградата, преди бомбата да бъде детонирана. Според непотвърдена информация с двамата е имало и дете. Нападението става ден след като шестима атентатори камикадзе атакуваха три църкви в същия град. Те загинаха, както и още осем души. Ранени бяха около 40 души. Терористичната организация „Ислямска държава” пое отговорност за атентатите в църквите. Вчера вечерта полицията уби предполагаем ислямист след взрив в апартамента му в Сурабая, при който загинаха съпругата и едно от децата му. След взрива полицията дошла на мястото и влязла в апартамента, където заварила предполагаемия ислямист да държи детонатор. Тогава го простреляла. Президентът на Индонезия Джоко Видодо осъди серията от атентати в Сурабая, които нарече „действия на мерзост и страхливост” и обеща да се прокара по-бързо нов закон за борба с тероризма, за да се води борба срещу ислямистките организации в страната.", "date": "2018.05.14", "title": "Нов атентат в индонезийския град Сурабая"}
{"url": "https://www.faktor.bg/bg/articles/novini/svyat/vladimir-chukov-v-balgariya-e-imalo-operatsiya-sreshtu-finansiraneto-i-logistikata-na-id", "text": "„В Западна Европа всяка седмица има подобен тип нападения, като това във Франция от събота – например във Великобритания, особено в Швеция, но не чуваме за тях, защото медиите не ги пускат. Буквално всяка седмица има подобни инциденти, но представете си, ако всеки ден ни занимават с подобни атаки, каква би била реакцията на обществото”, заяви пред бТВ арабистът Владимир Чуков. По думите му противодействието на този тип тероризъм е много скъпо – например за следенето само на един заподозрян са нужни 36 щатни полицейски сътрудници. Именно затова и Белгия отпуснала още 600 млн. евро за полицията си. „Имаше злокобен атентат в Индонезия, както и в Афганистан. „Амак”, пропагандната организация на ИД пое отговорността само 24 часа след атентатите – а в подобни атентати досега срокът беше 2 – 3 дни. Според ДПА на 2 и 3 май е имало широка операция на властите в 8 държави от антитерористичната коалиция, вкл. и в България, като целта са били финансирането и логистиката за ИД. Била е срещу „Амак” – иззети са сървъри, компютри”, съобщи той. „Преди седмица бяха хванати петима високопоставени помощници на лидера на „Ислямска държава” Абу Бакр ал Багдади, примката около когото се затяга. Агонията ще се проточи, докато бъде заловен и ликвидиран Ал Багдади. Има и преструктуриране на ИД, преди имаше 34 вилаета, а сега са 6 – 7. Едно от които обаче е Европа.”, каза още Чуков.\"", "date": "2018.05.14", "title": "Владимир Чуков: В България е имало операция срещу финансирането и логистиката на ИД"}
{"url": "https://www.faktor.bg/bg/articles/novini/balgariya/ivan-hinovski-za-proekta-belene-kitay-planira-ekspanziya-za-iznos-na-elektroenergiya-kam-stranite-ot-es", "text": "„Отмяната на решението, с което проектът АЕЦ „Белене” беше замразен, ще даде правното основание да започнат разговори с инвеститори”, коментира пред бТВ Иван Хиновски, председател на Българския енергиен форум. „До този момент каквито и желания да имаха чужди инвеститори бяха блокирани от този правен казус”, посочи той. Хиновски припомни, че има заявено инвестиционно намерение от националната ядрена компания на Китай, която по думите му има оборот два пъти колкото брутния национален продукт на България. „Това обаче внася сериозен смут в нашите ядрени редици, в лобистите, защото изведнъж се явява несистемен играч. За пръв път в ядрената енергетика на България се появява инвеститор, с когото никой не е правил уговорки, не е стъпвал на нашия пазар, няма връзки с никой от нашите политици. Това ще бъде предизвикателство и очаквам скандали”, прогнозира председателят на Българския енергиен форум. Според него няма връзка с руските компании, а по-скоро китайската компания ще се базира изцяло на свой опит и финансиране и няма да търси местни лобита за една или друга инженерна услуга. Според него в този проект в никакъв случай не трябва да има нито държавна гаранция, нито да бъде допуснат дългосрочен договор за изкупуване на електроенергията. „При положение че централата се реализира като китайски проект, тя ще бъде 100% частна. Би могло да се водят преговори и за участие на България с част, равна на активите, които вече са вложени в централата, но мисля, че те ще бъдат твърде малко, за да имаме решаващо влияние върху проекта”, смята Хиновски. „По моя информация китайците планират експанзия за износ на електроенергия към страните от ЕС. И те се базират на техни реактори, които са доста по-евтини като инвестиция, отколкото са руските. Доколкото разбрах, те ще изкупят нашето оборудване, но ще построят тук 2 или 4 реактора по тяхна технология”, коментира още той. Хиновски отбеляза, че решението на НС и МС от 2012 г. е заложено, че доставеното оборудване за „Белене” трябва да бъде вложено в АЕЦ „Козлодуй” в нов седми блок.  „Оттогава никой не го коментира, а това е много добро решение за българската енергетика”, посочи Иван Хиновски. „Българската енергетика няма нужда от никакво ново „Белене” до 2030-2035 г., АЕЦ „Белене” ни е натрапено от закупеното оборудване, ние сега се чудим какво да правим с него”, заяви още той.", "date": "2018.05.14", "title": "Иван Хиновски за проекта \"Белене\": Китай планира експанзия за износ на електроенергия към страните от ЕС"}
{"url": "https://www.faktor.bg/bg/articles/vtora-grupa-spasiteli-tragva-da-tarsi-boyan-petrov", "text": "Спасителната акция в търсенето на изчезналия Боян Петров по земя в Хималаите продължава и днес. Очаква се втора група спасители да се отправят към върха на Шиша памгма. Втората група са прекарали тази нощ в лагер 3.  Друга група вече мина по същото трасе, като припомняме, че те отриха само предмети. На връщане в близост до Лагер 3 са намерени инсулин и инсулиновата помпа на Боян Петров. Според координатори на акцията има хора по целия маршрут.", "date": "2018.05.14", "title": "Втора група спасители тръгва да търси Боян Петров"}
