{"url": "https://www.faktor.bg/bg/articles/novini/svyat/zaev-kaharen-ne-day-bozhe-da-ne-uspee-referenduma-za-imeto-na-makedoniya", "text": "Македонският премиер Зоран Заев заяви, че започва консултации с коалиционните партньори и опозицията за организиране на референдума за името на Македония и промените в конституцията, съобщиха македонските медии. За да бъде успешен референдумът, е необходимо политическите фактори да се договорят дали той ще има консултативен или задължителен характер. Заев изрази увереност, че референдумът ще бъде успешен. \"Не дай Боже, да не успее\", каза той пред журналисти в Скопие.", "date": "2018.06.22", "title": "Заев кахърен: Не дай Боже, да не успее референдумът за името на Македония"}
{"url": "https://www.faktor.bg/bg/articles/mariya-gabriel-pregovorniyat-protses-s-operatorite-beshe-tezhak", "text": "Ако затваряне на границите означава това да има контрол кой с какъв статут преминава границите, това е нещо, което премиерът Борисов отстоява от много време, заяви в ефира на бТВ еврокомисарят Мария Габриел. Според нея темата за миграцията и сигурността е най-важна за европейците. \"Само с общи усилия може да се справим с проблема с мигрантите\", посочи още еврокомисарят. Тя сподели, че преговорният процес с операторите по темата за намаляването на роуминга между страните в Източна Европае бил тежък. \"Но никой няма намерение да ни засегне правата като потребители\", увери Габриел. \"Дигиталната асамблея, която предстои следващата седмица, е много вълнуващо събитие, тя е кулминационният момент, в който ще отбележим целия напредък, който успяхме да постигнем по време на българското председателство\", заяви още Мария Габриел и добави: \"Ще продължим да говорим по темата киберсигурност, борбата срещу дезинформацията и новото поколение интернет.\"", "date": "2018.06.22", "title": "Мария Габриел: Преговорният процес с операторите беше тежък"}
{"url": "https://www.faktor.bg/bg/articles/iran-mozhe-da-izleze-ot-yadrenoto-sporazumenie-v-blizkite-sedmitsi", "text": "Заместник-министърът на външните работи на Иран Абас Аракчи заяви, че в близките седмици Техеран може да излезе от Съвместния всеобхватен план за действие (СВПД) за иранската ядрена програма, предава РИА Новости, цитирана от \"Фокус\". „Търпението на Иран свършва и е много вероятно той да излезе от СВПД през близките седмици“, заяви Аракчи. „Не мога да кажа, че перспективата за продължаване на преговорите с Европа е ясна и може да ни доведе до постигане на общо решение за съхраняване на СВПД. Ние все още чакаме и се надяваме, че предложението на Европа ще бъде приемливо за Иран, за да не излезе той от сделката“, добави иранският дипломат. Според думите на Аракчи, Европа трябва да работи над това да убеди персите в своята решимост да се запази ядрената сделка. РИА припомня, че на 8 май президентът на САЩ Доналд Тръмп обяви, че Вашингтон излиза от споразумението по ядрената програма на Иран, подписано от „шесторката“ международни посредници (Русия, САЩ, Великобритания, Китай, Франция и Германия) през 2015 година. Амерканският държавен глава съобщи, че възстановява всички санкции срещу Техеран, включително вторичните, т.е. тези, по отношение на други страни, правещи бизнес с Иран. Останалите членове на „шесторката“ международни посредници се обявиха против действията на САЩ. Европейските партньори на Вашингтон заявиха, че имат намерение да продължат да спазват СВПД.", "date": "2018.06.22", "title": "Техеран: Търпението ни към Европа свършва"}
{"url": "https://www.faktor.bg/bg/articles/novini/svyat/vuchich-s-iskreni-priznaniya-nyama-nito-edin-sarbin-koyto-da-ne-obicha-balgarite", "text": "Ние, сърбите, обичаме българите, искрено казвам, че при нас няма нито един сърбин, който не обича българите - не познавам такъв, каза сръбският президент Александър Вучич по време на съвместното посещение с Румен Радев в Димитровград, Сърбия. \"Желаем добри отношения, и ако някой каже, че се нуждаем от България само за да продължим по пътя към Европейския съюз, това не е така. Нуждаем се от България като съсед, като приятелска държава\", отбеляза Вучич и добави: \"Разбира се, европейската перспектива е добре дошла, но това за нас не е повод или мотив за добри отношения с България\", пише Канал3. По думите на Александър Вучич българите и сърбите са два братски народа и призова сънародниците ни в Сърбия да обичат и чувстват за свои както своя български род и етническа принадлежност, така и родината си Сърбия. В двора на гимназията \"Св. Св. Кирил и Методий“ в Димитровград двамата президенти направиха първа копка на паметник на славянските първоучители. По инициатива на президента Вучич от 2019 г. 24 май ще бъде включен сред официалните празници в Република Сърбия. Символично двамата държавни глави поднесоха заедно венци на паметника на загиналите български и сръбски воини през Сръбско-българската война от 1885 г. на Нешков връх.", "date": "2018.06.22", "title": "Вучич с \"искрени\" признания: Няма нито един сърбин, който да не обича българите"}
{"url": "https://www.faktor.bg/bg/articles/novini/balgariya/prizivat-na-siderov-da-se-priznae-stalin-kato-darzhavnik-e-anti-choveshki-anti-balgarski-i-anti-istoricheski", "text": "Протестирам най-остро срещу изказването на лидера на една от управляващите парти – Атака, направено по повод 77-мата годишнина от хитлеристкото нападение срещу Съветския съюз, че било „време да се признае ролята на Сталин като държавник и главнокомандващ. Според Волен Сидеров „когато говорим за тази дата, трябва да кажем задължително, че през цялото време тази военна агресия на Хитлер беше подготвена, финансирана и насочвана от Запада.”  То е анти-човешко, защото Йосиф Сталин е един от най-безжалостните убийци, които човечеството помни. Не само, че по негова заповед са екзекутирани стотици хиляди реални или мними опоненти, но и милиони невинни хора загиват в безбройните съветски лагери. Милиони загиват от ужасния Гладомор, предизвикан от насилствената колективизация. По заповед на Сталин цели народи са изселвани  на хиляди километри от земите, на които предците им са живеели от векове. Изказването на Сидеров е анти-българско, защото, докато България е съюзник на Германия в Тристранния пакт, Съветският съюз поддържа легация в София. Но Сталин вероломно обявява война на България, когато на власт идва правителство, съставено от смели демократи, които са се обявявали против всяко сътрудничество с Хитлер, още когато Съветският съюз снабдява нацисткия диктатор с горива и ценни суровини! Армиите на Трети украински фронт навлизат в България като окупатори, когато нашата армия вече се сражава с Вермахта! И накрая, изявлението на Сидеров е анти-историческо. Между двете световни войни обучението на германските военновъздушни сили се извършва тайно на съветските полигони! Съветският съюз няма граница с Германия и нито една от държавите разположени между тях не би допуснала Вермахта на своя територия. Единствено желанието на Сталин да съучастници в разграбването на Източна Европа позволява на Хитлер да завладее западната част на континента. Завладените от Съветския съюз територии не допринасят с нищо за неговата сигурност. Сталин струпва в тях значими армии, които са унищожени с лекота в първите дни след 22 юни 1941 г. Над 3000 бойни самолета, стационарни съвсем близо до границата са унищожени от Луфтвафе без да успеят да излетят.  Единствено климатичните особености, огромната помощ оказана от Великобритания и САЩ, които предупреждават Сталин за надвисналата опасност, убийствената същност на нацистката идеология, която настройва много от добронамерените към германците поданици в завладените земи срещу нашествениците, неутралитетът запазен от Япония и не на последно място тактическите и стратегически грешки на Вермахта, продиктувани от намесата на Хитлер, въпреки съвета на генералите му, спасяват Русия и останалите съветски народи от пълно унищожение. Сталин е морален изверг, враг на България и бездарен ръководител, който оцелява единствено благодарение на чужда помощ и на щастливо за него развитие на обстоятелствата. За БЗНС изказванията на лидер на политическа партия, която е част от управлението са провокация към демокрацията, към нашите съюзници и към националната сигурност на България! Когато се опитваш да се договаряш с диктатори - ще ти се случи 22 юни! Когато се опитваш да умилостивяваш диктатори - ще ти се случи 9-ти септември!", "date": "2018.06.22", "title": "Призивът на Сидеров да се признае Сталин като държавник е анти-човешки, анти-български и анти-исторически"}
{"url": "https://www.faktor.bg/bg/articles/gartsiya-shte-izprati-pismata-za-chlenstvo-na-makedoniya-do-es-i-nato-v-ponedelnik", "text": "Министърът на външните работи на Гърция Никос Коцияс заяви в петък, че в неделя ще подпише, а в понеделник сутринта ще изпрати писмата до ЕС и НАТО, че неговата страна няма да се противопостави на евроатлантическата интеграция на Македония, предава македонската електронна медия Радио „Свободна Европа“. След конференция за стабилност и сигурност в Родос, той потвърди, че е получил нотата от македонското МВнР за ратификацията на договора за името, а в понеделник Гърция ще изпълни нейната част от задълженията. Според Коцияс, за да има напредък „е нужен позитивен отговор от Съвета на Европейския съюз, а там има много пречки“, тъй като, както изтъкна гръцкият дипломат, има страни, които се противопоставят на това сега да се даде дата за започване на преговори с ЕС.", "date": "2018.06.22", "title": "Гърция ще изпрати писмата за членство на Македония до ЕС и НАТО в понеделник"}
{"url": "https://www.faktor.bg/bg/articles/opozitsionna-mobilizatsiya-v-turtsiya-alternativna-platforma-shte-prebroyava-glasovete-na-izborite", "text": "Четири турски опозиционни партии и множество неправителствени организации сформираха алтернативна платформа за преброяване, валидиране и обявяване на гласовете на 24 юни – денят, в който ще се проведат президентските избори в Турция, пише електронното издание на турския вестник Hurryiet. В „Платформата за честни избори“ влизат основната опозиционна партия „Републиканската народна партия“ (РНП), „Добрата“ (IYI) и „Щастливата“ партии, които формират „Националният съюз“, както и кюрдската „Народна демократична партия“ (НДП). В нея се включиха и редица НПО-та. Говорителят на новосформираната организация Нестерен Давутоглу заяви, че тя е мобилизирала 415 членове на изборни комисии и 195 хиляди наблюдатели и доброволци и увери, че това ще гарантира, че „99,9% от гласовете ще бъдат преброени честно“ в изборния ден. „Нито един избирател повече не може да се оправдава със сигурността на вота. Призоваваме ги да гласуват в изборния ден и да следят преброяването“, заяви Давутоглу, като добави, че те ще осигурят отразяване на живо на последните резултати на своя уебсайт в хода на проброяването. Преброяването на Платформата ще дава алтернатива на резултатите, които ще бъдат публикувани от държавната „Анадолска агенция“, допълни тя. „Няма да има съмнения относно изборните резултати“, надява се Давутоглу. „Хюриет“ обяснява, че това се случва заради скептицизма относно безпристрастността в отразяването на предизборната кампания на „Анадолската агенция“, държавната телевизия TRT и частните медии, за които се смята, че отдават предпочитанията си на правителството. Вестникът припомня, че миналогодишният референдум за президентска република, проведен през април 2017 година, бе нарочен от опозицията за фалшифициран, а тази година отново „Анадолската агенция“ ще бъде единствената, която ще съобщава резултатите. Изданието припомня, че на президентските избори на 24 юни ще се състезават осмина кандидати, включително един от затворническата килия (на НДП), докато в паралелния парламентарен вот ще се включат осем партии.", "date": "2018.06.22", "title": "Честни избори в Турция: Алтернативна платформа ще преброява гласовете"}
{"url": "https://www.faktor.bg/bg/articles/novini/svyat/ues-michal-iskame-evropa-svobodna-ot-energiynite-popalznoveniya-na-rusiya", "text": "Общ интерес на САЩ и Европа е по пътя към Европейския съюз да тръгнат едни реформирани балкански страни, заяви помощник-държавният секретар на САЩ за Европа и Евразия Уес Мичъл, цитиран от скопското електронно издание „Нова Македония“, предаде \"Фокус\". В изказването си на конференцията на „Фондация Карнеги“ в Брюксел, Мичъл поиска светът да остане свободен, териториалният интегритет на Европа да бъде защитен, а Русия да бъде накарана да отговаря за „инвазията в Украйна“. „Искаме да видим реформирани Балкани по пътя към Европа, както и Европа, свободна от енергийните попълзновения на Русия“, заяви Мичъл. Той добави, че европейски и американски дипломати са разговаряли с часове по телефона за нормализацията на отношенията между Белград и Прищина, за реформи в Босна и Херцеговина, както и с гръцки и македонски официални лица за преговорите за името на Македония. Мичъл заяви, че е много доволен от постигнатия напредък в преговорите между Атина и Скопие, като изтъкна, че от самото начало САЩ са участвали в разговорите.", "date": "2018.06.22", "title": "Уес Мичъл: Искаме Европа, свободна от енергийните попълзновения на Русия"}
{"url": "https://www.faktor.bg/bg/articles/skandalen-asad-pregovori-mezhdu-sasht-i-siriya-biha-bili-chista-zaguba-na-vreme", "text": "Преговори между САЩ и Сирия понастоящем биха били чиста загуба на време, каза сирийският президент Башар Асад в интервю за телевизионния канал НТВ, цитирано от ТАСС и БТА. Част от интервюто бе разпространено днес от канцеларията на сирийския лидер. \"Преговори със САЩ сега няма да доведат до нищо, ще бъдат само загуба на време. Ние отказваме да говорим с американците не защото са американци. Готови сме да разговаряме с когото и да е, стига да можем да постигнем резултат. Смятаме, че няма изгледи американската политика да се промени\", казва Асад в интервюто.  Според сирийския лидер американските президенти стават \"заложници на лобисти, на медиите и на големите корпорации\". \"Те (президентите) могат да кажат онова, което ти би искал да чуеш, но ще направят обратното. И положението става все по-лошо и по-лошо\", добавя Асад.", "date": "2018.06.22", "title": "Скандален Асад: Преговори между САЩ и Сирия ще са чиста загуба на време"}
{"url": "https://www.faktor.bg/bg/articles/politiko-gotvi-li-se-italiya-da-obarka-smetkite-na-es-za-migrantitet", "text": "Една италианска пеперуда се очаква скоро да предизвика ураган в Брюксел. Големите европейски сили са свикнали с опитите за сдържане на неудобната група в периферията на ЕС, включваща Унгария и Полша. Но с популистката коалиция, която застана начело на Италия, има много слаба надежда, че на Европейския съвет на 28 и 29 юни дневният ред по някои от най-належащите дилеми в Европа няма да бъде преобърнат от исканията й, пише \"Политико\".  Новият мъж на масата на лидерите ще бъде премиерът Джузепе Конте, но вече е ясно, че истинската власт е в ръцете на вътрешния министър и лидер на крайнодясната партия Лига Матео Салвини. Именно той даде заповедта да бъдат затворени италианските пристанища за превозващия 625 мигранти, сред които около 100 деца, хуманитарен кораб \"Акуариус\". Конте е бил по-късно \"информиран\" за решението, когато е кацнал за срещата на Г-7 в Канада.  \"Конте не е много независим, той страда от Салвини, които е много по-бърз и безскрупулен\", коментира Стефано Стефанини, бивш италиански посланик.  Дипломатическата криза за това кое европейско пристанище ще позволи на кораба да акостира бе само предвестник за амбициите на Салвини. \"(Той е) представител на кризата, която последва възгледите на Тръмп за оспорване на международния ред\", смята Марко Дамилано, политически анализатор и издател на италианското списание \"Л'Еспресо\". По думите му \"миграцията е перфектна от тази гледна точка - именно там ЕС е най-крехък\".  Дълбок евроскептицизъм  . Въпреки че Брюксел леко си отдъхна, след като президентът отказа да одобри Паоло Савона, опонент на еврото и поддръжник на Брекзит, за нов финансов министър на страната, правителството е пълно с фигури, които изглеждат дори още по-заплашително за реда в ЕС.  Макар Савона да изрази подкрепа за еврото преди няколко дена, не се очаква той да бъде приятел на Брюксел начело на министерството по европейските въпроси на Италия. Външното министерство е поверено на Моаверо Миланези, опитен еврофил, който е високо ценен в Брюксел. Сред неговите подчинени обаче е Манило ди Стефано, който през 2015 г. определи санкциите срещу Кремъл като \"непохватен опит да се угоди на Барак Обама\".  Земеделският министър Джан Марко Чентинайо обяви, че Рим няма да ратифицира новото споразумение за свободна търговия с Канада (познато като CETA), защото то не защитава достатъчно италианските продукти. Не е ясно дали Италия действително може да блокира сделката, която бе ратифицирана от Европейския парламент през 2017 г., но това е знак колко различни са приоритетите на италианското правителство от тези на партньорите му в Европа.  Споразумението и търговската политика като цяло сега са голяма цел за Салвини. В интервю в неделя той обяви \"готови сме да блокираме кораби, натоварени с азиатски ориз\", за да защити италианските производители на продукта.  Промяна на съюзниците  Един от въпросите, по които новото италианско правителство иска гласът му да с чува, е Русия. И двете партии в коалицията са прокремълски настроени и искат да се сложи край на санкциите от ЕС, но най-вероятно на Европейския съвет ще бъдат внимателни по този въпрос. Евродепутат от Движение \"Пет звезди\" изключва Конте да блокира санкции този път, но намеква, че това е борба, която правителството си е запазило за друг ден.  За миграцията обаче Рим иска да има повече влияние на Европейския съвет. В момента изглежда почти невъзможно председателят на съвета Доналд Туск да намери компромис за реформата на правилата за убежище. \"Държавите членки искат да държат в ръцете си (реформата за миграцията) и да не му оставят много пространство\", коментира дипломат, запознат с разговорите.  Очаква се Рим да направи предложение за засилване на контрола по външните граници заедно с Виена и евентуално с Берлин. Централноевропейските страни като Унгария по всяка вероятност ще застанат зад предложението, обявено от външния министър Моаверо: отваряне на центрове в Африка за търсещи убежище, за да бъдат проверявани всички молби за убежище, преди мигрантите да започнат пътуването си.  Сближаването с Будапеща обаче свършва дотук. Рим иска механизъм за преразпределяне на бежанци в ЕС (нещо, срещу което се обявява Будапеща), както и други средиземноморски държави да отворят пристанищата си за неправителствени спасителни кораби.  Трудно решение  А междувременно и други държави наред с Италия започват да заемат все по-крайни позиции за миграцията. През седмицата австрийският канцлер Себастиан Курц, чиято страна на 1 юли ще поеме от България ротационното председателство на Съвета на ЕС, настоя да се действа бързо по проблема с миграцията, като заплаши, че неговата страна ще започне сама да създава центрове за кандидати за убежище извън ЕС, ако проточилата се парализа в търсенето на общоевропейско решение по въпроса не бъде преодоляна.  Германският канцлер Ангела Меркел разполага с две седмици да намери общоевропейско решение, а ултиматумът й бе поставен от собствените й коалиционни партньори, които искат да връщат от границите на Германия мигранти, чиито предишни молби за убежище са били отхвърлени или които са регистрирани като кандидати за убежище в друга страна - членка на ЕС. Италия побърза да се заяви, че няма да приема кандидати за убежище, върнати от Германия.  Като подготовка за Европейския съвет председателят на Европейската комисия свиква в неделя извънредна среща за миграцията, на която, макар съставът все още да не е напълно ясен, се очаква да присъстват поне 16 държави (според говорител на еврокомисията), сред които и България. И червените линии вероятно ще станат дори по-ярки още тогава. Рим първоначално заплаши да бойкотира срещата, защото давала твърде голям приоритет на притесненията на Меркел и нейната вътрешнополитическа криза, вместо да се фокусира върху оплакванията на Италия, че някои страни от ЕС не правят достатъчно, за да помогнат на крайбрежните държави да поемат бремето от бежанската вълна. В крайна сметка след едно телефонно обаждане на Меркел Италия се отказа от бойкота.  Човекът, който има силата да спре антиевропейския импулс на голяма част от италианското правителство, е президентът Серджо Матарела. Но, парадоксално, колкото повече държави от ЕС атакуват Рим, толкова по-малко пространство за маневри има той, защото бива принуждаван да защитава националните интереси, а следователно и правителството.  Салвини засега отблъсква атаките, а партията му дори е увеличила подкрепата си. Лигата има над 25% одобрение в сравнение със 17-те, спечелени на изборите през март. Когато преди пет години Салвини бе избран да оглави партията, Лигата имаше едва 4% подкрепа.  \"Не искаме да правим сравнение, но популярността на (фашисткия диктатор Бенито) Мусолини никога не е била толкова висока, колкото след налагането на санкциите (срещу Италия) заради войната в Етиопия\", коментира италианският журналист Стефано Фоли. Салвини не е Мусолини, но европейските лидери, слушащи неговия марионетен премиер на Европейския съвет по-късно този месец, ще се чудят какво могат да постигнат с него начело на Италия. Източник: Дневник", "date": "2018.06.22", "title": "Политико: Готви ли се Италия да обърка сметките на ЕС за мигрантите?"}
{"url": "https://www.faktor.bg/bg/articles/blasnaha-dvama-velosipedisti-na-veloaleya-vav-varna", "text": "Колони от автомобили с дължина 2 км са се образували на км 31 от автомагистрала \"Хемус\" преди тунел \"Витиня\" към Варна заради ремонтни дейности, показа Канал 3. Ремонтират се две от пътните платна.   В тунела \"Витиня\" движението се извършва двупосочно, а преди него от три ленти автомобилите преминават за движение само в една. Адската тапа е преди първия тунел на магистралата, колите са принудени да пъплят със скорост 10 км/ч, нервите на шофьорите са обтегнати до скъсване.", "date": "2018.06.22", "title": "Гадна тапа при \"Витиня\", колоната пъпли с 10 км/ч"}
{"url": "https://www.faktor.bg/bg/articles/pozharnata-s-ukazaniya-do-oblastnite-upraviteli-zaradi-ochakvanite-intenzivni-valezhi", "text": "Интензивни валежи се очакват в Северозападна България в следващите дни. От пожарната са изпратили писма до областните управители на застрашените райони с указания за действие. Това каза директорът на Главна дирекция \"Пожарна безопасност и защита на населението\" Николай Николов: \"Динамичната метеорологична обстановка ще се запази и през следващите дни. Това наложи ние да пуснем указания до областните управители и кметовете на общини за предприемане на допълнителни превантивни мерки за недопускане на наводнения и застрашаване живота и здравето на хората. Тези допълнителни превантивни мерки са свързани най-вече с наблюдение на критични участъци на речните корита, преглед още веднъж на шахтите на водопроводните и канализационните инсталации, мобилизиране на доброволческия състав\". От вътрешното министерство увериха още, че няма да има необработени сигнали на телефон 112 на хора, които са в бедствена ситуация.  Специално писмо до директорите на Видин, Монтана, Ловеч, Враца е изпратено за днес, където се очакват по-интензивни валежи. За утре прогнозата е за по-голямата част от страната, с изключение на Добрич, Силистра, Перник, София окръг, Кюстендил и столицата, където кодът е зелен, в останалата част кодът е предупредителен жълт, тоест възможни са опасни явления.", "date": "2018.06.22", "title": "Пожарната с указания до областните управители заради очаквани опасни явления"}
{"url": "https://www.faktor.bg/bg/articles/evrogrupata-postigna-sporazumenie-za-gartsiya", "text": "Със споразумение по гръцкия дълг завършиха тежките преговори на финансовите министри от Еврозоната, предаде \"Екатимерини\". Срещата им продължи 7 часа.  Последният транш от помощта ще е в размер на 15 млрд. евро.  Стана ясно, че страната ще може да прекрати спасителната си програма, действала години наред.  Също така е била договорена и 10-годишна отсрочка за връщане на дълга.  Гърция получаваше милиарди евро на траншове от тройката кредитори, но срещу строги икономии и непопуларни реформи, които доведоха до масови протести в страната.", "date": "2018.06.22", "title": "Еврогрупата постигна споразумение за Гърция"}
{"url": "https://www.faktor.bg/bg/articles/layf-stayl/klyuki/tramp-podhvarlil-bonboni-na-merkel-na-sreshtata-na-g-7-da-ne-kazhesh-che-ne-sam-te-pocherpil", "text": "Любопитен момент е имало по време на срещата на Г-7, когато германският канцлер Ангела Меркел и премиерът на Канада Джъстин Трюдо са се опитвали да натиснат Тръмп, американският лидер се е почувствал сякаш западните лидери се обединяват против него.  Въпреки случващото се, американският президент се съгласил да подпише документа.  След това той пъхнал ръката в джоба на сакото си, откъдето извадил два бонбона \"Старберстс\". Това разказа американският политолог Иън Бремер в интервю за СВS. Веднага след това Тръмп подхвърлил бонбоните на Меркел и казал: \"Ето, Ангела. Да не кажеш после, че никога не съм те черпил\", разказа Бремер. След срещата Тръмп отпътува за срещата САЩ-Северна Корея и оттегли одобрението си на текста, като обвини за решението си Трюдо.", "date": "2018.06.22", "title": "Тръмп подхвърлил бонбони на Меркел на срещата на Г-7: Да не кажеш, че не съм те почерпил"}
{"url": "https://www.faktor.bg/bg/articles/sport/harvatska-razplaka-arzhentina-i-prati-gauchosite-u-doma", "text": "Истински шок претърпяха късно снощи футболистите на Аржентина. Лео Меси и компания бяха буквално сравнени със земята от тима на Хърватска и загубиха с 0:3 в мач от Група „D“ на Мондиал 2018, игран в Нижни Новгород. Селекционерът на националния отбор на Аржентина Хорхе Сампаоли стана жертва на гнева на феновете, въпреки че поиска от прошка от тях. Още след втория хърватски гол (на Лука Модрич в 80-ата минута) по 58-годишния треньор полетяха бутилки. По-близо разположените до резервната скамейка аржентински инчаси опитаха да наплюят селекционера на „гаучосите“. Тогава по трибуните се понесе и рефрен с доста обидно съдържание. Пеенето продължи до края на мача, като стана особено масово след попадението на Иван Ракитич в добавеното време, с което Хърватия оформи класическия си успех. „Сампаоли – за**ик! Сампаоли – за**ик! Ти си син на к**ва, на к**вата, която те е родила“, пееха бесните аржентински фенове и след края на мача. На другия полюс бяха настроенията в Хърватска. Капитанът  Лука Модрич реализира фамозен гол при категоричната победа над Аржентина с 3:0 и бе избран за играч на мача от втория кръг на група D. „Шахматистите“ пък си осигуриха класирането за 1/8-финалите на световното първенство по футбол в Русия. “Усещахме нашия шанс срещу този отбор на Аржентина. Трябваше да победим и ние го направихме. Наистина перфектен мач, особено второто полувреме. Щастлив съм, че с помощта на Бог вкарах този гол. Най-важното е, че победихме и изпълнихме първата си голяма цел - две победи и излизане от групата. Трябва да мисли вече от мач за мач и да не бъдем еуфорични. Нашата победа не беше толкова лесна, колкото изглежда”, сподели Модрич след срещата.", "date": "2018.06.22", "title": "Хърватска разплака Аржентина и прати гаучосите у дома"}
{"url": "https://www.faktor.bg/bg/articles/priyatelsko-ramo-kapitanat-na-harvatska-edinstven-zashtiti-leo-mesi", "text": "Капитанът на Хърватия Лука Модрич защити звездата на Аржентина Лео Меси. След победата на \"шахматистите\" с 3:0 на Мондиала цял свят побърза да разсипе от критики петкратния носител на \"Златната топка\", но плеймейкърът на Хърватия застана зад гърба му. Двамата са съперници и в испанското първенство, където Модрич е част от Реал (Мадрид), а Меси от големия враг - Барселона. \"Меси е невероятен, но не може да прави всичко сам. Във футбола трябва да получаваш помИощ от съотборниците си. Дори и Меси има нужда от това\", заяви Модрич след критиките по адрес на аржентинеца.", "date": "2018.06.22", "title": "Благородно: Капитанът на Хърватска единствен защити Лео Меси"}
{"url": "https://www.faktor.bg/bg/articles/brutalna-stsena-na-mondiala-arzhentitsi-mlatiha-do-zabrava-harvatski-fenove", "text": "Почти на всеки мач от световното първенство ставаме свидетели как по стадионите групи фенове на единия отбор седят в непосредствена близост до привържениците на противника. Това без съмнение може да е опасно, особено и ако се засекат някъде в тунела покрай входовете. Разбраха го от първо лице двама хърватски фенове, които станаха жертви на брутална сцена на Мондиала в Русия досега, пише Канал 3. Те бяха жестоко пребити от група аржентинци, които явно изнервени от безобразната игра на своите любимци си изляха гнева върху противниковите фенове. Сцената се разигра именно на входа на стадиона в Нижни Новгород. Особено тежко пострада единия младеж, който бе повален на земята, след което бе ритан от аржентинците, включително и в главата. Отнесе доста удари преди да се намесят няколко други аржентинци, включително и смела дама, които прекратиха побоя. Това не беше единствената грозна постъпка от страна на южноамериканците. Фотограф на \"Ройтерс\" запечата момента след края на мача, в който се изплюва върху хърватските фенове, които се намират по-надолу по трибуните. Както вече е известно Аржентина загуби с 0:3 от Хърватия, което меко казано е недостойно представяне на един от отборите, който се смята за един фаворите на Мондиала в Русия.", "date": "2018.06.22", "title": "Брутална сцена на Мондиала: Аржентици млатят до забрава хърватски фенове"}
{"url": "https://www.faktor.bg/bg/articles/braziliya-postigna-skapotsenna-pobeda-sreshtu-kosta-rika-s-2-0", "text": "Бразилия постигна скъпоценна победа  срещу Коста Рика с 2:0 във втория си мач на Световното първенство по футбол 2018.  Попаденията отбелязаха Филипе Коутиньо и Неймар в добавеното време на редовните 90 минути. \"Селесао\" записа десета победа в 11 срещи с опонентите си, които опитаха всичко, за да измъкнат ремито, но в крайна сметка капитулираха в добавеното време на срещата от група \"Е\".", "date": "2018.06.22", "title": "Бразилия постигна скъпоценна победа срещу Коста Рика с 2:0"}
{"url": "https://www.faktor.bg/bg/articles/superorlite-prizemiha-islandiya", "text": "Отборът на Нигерия победи с 2:0 Исландия в мач от груповата фаза на световното първенство по футбол и записа първи три точки на шампионата в Русия. \"Викингите\" остават с една, а в последния си двубой ще се изправят срещу лидера в групата Хърватия, докато африканците ще спорят с Аржентина в директна битка за второто място в класирането. \"Викингите\" започнаха по-уверено и още във втората минута можеха да открият резултата, но ударът от фаул на Сигурдсон бе избит от вратаря Франсис Узохо. През първото полувреме липсваха сериозни голови ситуации, като само статичните положения разнообразяваха постната игра на двата тима. Отборът на Нигерия излезе по коренно различен начин за второто полувреме и поведе с гол в 49-ата минута след светкавична контраатака. В герой за \"суперорлите\" се превърна Ахмед Муса. В 57-ата минута африканският тим бе близо и до второ попадение, но стражът Ханес Халдорсон се намеси блестящо и изби в корнер. В 73-ата минута нигерийците уцелиха и греда, а няколко секунди по-късно вече водеха с 2:0. Муса влезе мощно в наказателното поле, финтира стража на \"викингите\" и вкара втория си гол в мача. В 82-ата минута Исландия получи право да изпълни дузпа, но Гилфи Сигурдсон стреля над вратата.", "date": "2018.06.22", "title": "\"Суперорлите\" приземиха Исландия, интригата за второто място в група D остава"}
{"url": "https://www.faktor.bg/bg/articles/melaniya-tramp-ne-mi-puka-za-teb", "text": "Мелания Тръмп предизвика недоумение с избора на дреха. Първата дама на САЩ Мелания Тръмп бе облечена вчера с яке с надпис: \"Изобщо не ми пука, а на теб?\", когато се качи на самолет, с който отлетя от Вашингтон към Тексас, където посети център за деца мигранти, отделени от родителите си на границата между САЩ и Мексико. Надписът бе на гърба на зеленото ѝ яке с качулка. Когато бе попитана какво послание отправя дрехата на първата дама, говорителката Стефани Гришам каза: \"Това е яке. Няма скрито послание. Надявам се, че след днешната важна визита в Тексас, медиите няма да изберат да се фокусират върху гардероба й\". След това президентът Доналд Тръмп защити избора на облекло на съпругата си при заминаването ѝ към границата. Според него надписът показвал отношението ѝ към  медиите, разпрострняващи според него \"фалшиви новини\". Първата дама се преоблече с бледожълто яке, преди самолетът да кацне в Макалън, Тексас, за посещението в центъра, където са настанени 55 деца мигранти. Мелания Тръмп посети центъра само ден след като президентът Доналд Тръмп смени курса и нареди семействата, влизащи от Мексико нелегално в САЩ, да не бъдат разделяни, отбеляза Ройтерс.", "date": "2018.06.22", "title": "Мелания Тръмп: Изобщо не ми пука, а на теб ?"}
{"url": "https://www.faktor.bg/bg/articles/senzatsionno-predstaviha-v-rim-nay-rannata-tvorba-na-leonardo", "text": "Керамичната плочка с образа на архангел Гавраил беше представена пред журналисти в Рим, съобщи ТАСС, цитирана от БТА. Малка квадратна плочка с профилното изображение на красив ангел се определя не само като най-ранната оцеляла творба на Леонардо да Винчи (1452-1519 г.), но и като негов автопортрет. Ако е истинска, плочката е оцеляла по чуден начин без прекъсване повече от 500 години, тъй като 18-годишният художник я е направил през 1471 година. Според изследователя на творчеството на ренесансовия гений Ернесто Солари, който е изучавал плочката три години, на нея Леонардо е изобразил самия себе си в профил. \"Така той е искал да покаже, че от ученик е станал художник\", каза Солари. Плочката дълго време се е съхранявала от потомците на аристократичното семейство Фениче ди Равело. След щателно изучаване Ернесто Солари и графологът Ивана Роза Бонфантино са успели да разгадаят шифрован надпис с инициалите на Леонардо да Винчи, годината на раждането му - 1452 г., числото 72, което отпраща към архангел Гавраил и годината на създаване на творбата - 1471 г. \"Леонардо цял живот се е увличал по ребусите. Този се разшифрова: аз Леонардо (52), аз архангел Гавраил (72)\", обясни професорът. \"Знаем за зрелия му период, но почти нищо не знаехме за творчеството на младия Леонардо, за това как е започнал той\", каза Солари. Той разказа, че като млад Леонардо е работел във фабриката на дядо си в Тоскана и е рисувал керамични плочки. Често техните мотиви били \"винкус\". От тази латинска дума всъщност идва името на родния град на Леонардо - Винчи. Така древните римляни наричат ​​върба, с чиито клони подвързвали лозята. Тези дървета растели в изобилие по поречието на река Винчи и се използвали и за тъкане на кошници. Преплитането на клоните е също ребус от букви и цифри, с които Леонардо кодира посланията си. Тезата на Солари се подкрепя и от факта, че изображението на архангела е направено с помощта на специална машина, измислена от Леонардо. Чертежите й се пазят в Уиндзор. Копие на машината, чието предназначение дълго време е било трудно за разгадаване, заедно с копието на плочката с архангела ще бъдат изложени в Музея на изобретенията на Леонардо да Винчи в Рим. Солари се затрудни да назове цената на творбата, която все още е в частни ръце. Но по думите му тя е безценна. \"Това е първата рисунка на Леонардо, Тя е безценна\", отсече професорът.", "date": "2018.06.22", "title": "Сензационно: Представиха в Рим най-ранната творба на Леонардо"}
{"url": "https://www.faktor.bg/bg/articles/falitat-na-ktb-izstrelya-tsenite-na-imotite-am-nay-vico-ite-ci-ctoynocti-otppedi-pizata", "text": "Aĸo cтe peшили дa cи ĸyпyвaтe нeдвижим имoт в мoмeнтa, тo мoжe дa бъдeтe cepиoзнo oбeзĸypaжeн oт eдин фaĸт. Цeнитe нa имoтитe в гoлeмитe гpaдoвe нa cтpaнaтa и cтoлицaтa пocĸъпнaxa c близo 30% caмo пpeз пocлeднитe тpи гoдини. Bcъщнocт, aĸo ce oбъpнeм ĸъм cтaтиcтиĸaтa, имoтитe ca нaй-cĸъпи oт близo дeвeт гoдини нacaм, ĸaтo yвepeнo ce нacoчвaт ĸъм иcтopичecĸи нaй-виcoĸитe cи cтoйнocти oтпpeди ĸpизaтa. И тoвa нe e изнeнaдвaщo. Ha мнoгo имoтни пaзapи в Eвpoпa, жилищaтa вeчe пpeминaxa пиĸoвитe cи cтoйнocти oт пpeди финaнcoвaтa ĸpизa пpeз 2008-мa гoдинa, ĸoятo тpъгнa oт CAЩ, нo в пocлeдcтвиe ce пpexвъpли и в Eвpoпa. Kaĸвo пpeдoпpeдeли пocĸъпвaнeтo нa имoтитe пocлeднитe тpи гoдини? Cилнoтo тъpceнe, в cpeдa нa oтнocитeлнo oгpaничeнo пpeдлaгaнe, нe caмo изпpaти цeнитe нa имoтитe нaгope пpeз пocлeднитe тpи гoдини, нo oтнoвo въpнa дoминaциятa нa пpoдaвaчитe. Hяĸoлĸo ca фaĸтopитe, ĸoитo пpeдoпpeдeлиxa дoбpaтa cpeдa зa имoтитe. Ha пъpвo мяcтo, ĸoлĸoтo и cтpaннo дa Bи изглeждa, ĸaтo фaĸтop нoмep eднo, aз биx пocoчил фaлитa нa KTБ, пише Теодор Минчев в money.bg. Гoлямa чacт oт cпecтитeлитe зaгyбиxa вяpa в бaнĸитe и cлeд ĸaтo дeпoзититe във фaлиpaлaтa бaнĸa им бяxa възcтaнoвeни, зaпoчнaxa дa тъpcят дpyги инвecтициoнни aлтepнaтиви. И ĸaĸвa пo-дoбpa aлтepнaтивa oт нeдвижимитe имoти? Haй-дocтъпнaтa и paзбиpaeмa инвecтиция зa бългapитe. B дoпълнeниe, цeнитe нa имoтитe бяxa пpи oтнocитeлнo дoбpи нивa и вce oщe нe ce бяxa пoвишили ĸoй знae ĸoлĸo oт нaй-ниcĸитe cи cтoйнocти oт 2012-2013-тa гoдинa. Peĸopднo ниcĸитe лиxви пъĸ, ĸaĸтo пo дeпoзититe, тaĸa и пo ĸpeдити, дoпълнитeлнo cтимyлиpaxa, ĸaĸтo пoтeнциaлнитe ĸyпyвaчи дa пpибeгнaт ĸъм пoĸyпĸa, тaĸa и пpeдпpиeмaчитe дa paзмpaзят пpoeĸтитe cи, \"зaмpaзeни\" пo вpeмe нa финaнcoвaтa ĸpизa. Bcяĸo чeтвъpтo жилищe в Coфия cтoи пpaзнo. Зa цялaтa cтpaнa дeлът e oщe пo-виcoĸ Πoвишeниeтo нa нaeмитe нa имoтитe, cлeдcтвиe oт pъcтa нa peaлнитe дoxoди в cтoлицaтa и ocтaнaлитe гoлeми гpaдoвe, бяxa дpyгa пpичинa, ĸoятo ĸapaxa вce пoвeчe xopa дa пoглeждaт ĸъм пoĸyпĸa нa имoт. И тoвa дoпълнитeлнo oĸaзa нaтиcĸ въpxy цeнитe. Eтo ĸaĸ изглeждa гpaфиĸaтa нa цeнитe нa нeдвижимитe имoти, cпopeд eдин oт вoдeщитe caйтoвe зa oфepти зa нeдвижими имoти - іmоt.bg. Kaĸтo ce виждa, цeнaтa нa ĸвaдpaтeн мeтъp нa тpитe ocнoвни типa имoти в Coфия ca пpи нaй-виcoĸитe cи cтoйнocти oт 2009-тa гoдинa нacaм, или мaлĸo cлeд нaмиpaнeтo нa пиĸ пpи тoзи poд цeни пpeз 2007-мa. Kъдe ca нaй-тъpceнитe жилищa в Coфия и ĸoлĸo cтpyвaт? Πaзapът нa имoти в cтoлицaтa pacтe c двyцифpeни тeмпoвe caмo зa гoдинa Haй-cĸъпи в мoмeнтa, въз ocнoвa нa oфepтнитe пpoдaжни цeни, ca eднocтaйнитe имoти cъc cpeднa цeнa в Coфия oт 878 eвpo. Зa cpaвнeниe, пo вpeмe нa имoтния пиĸ, тe дocтигнaxa иcтopичecĸи вpъx oт 1037 eвpo. Или тpябвa дa пocĸъпнaт c oщe 15%, зa дa cтигнaт дo нaй-виcoĸaтa cтoйнocт в иcтopиятa cи. Πpи нивo oт 877 eвpo зa ĸв. м. cpeднa цeнa, тpиcтaйнитe ca втopия нaй-cĸъп ĸлac имoти. Tpиcтaйнитe oбaчe, ca дaлeч пo-близo дo нaй-виcoĸaтa cи цeнa oт 2007-мa, ĸoятo e пpи нивo oт 939 eвpo, или caмo нa 7% нaд тeĸyщитe им нивa (въз ocнoвa нa cтaтиcтиĸaтa нa oфepтнитe цeни). Πpи нивo oт 862 eвpo зa ĸвaдpaтeн мeтъp, двycтaйнитe имoти в Coфия ca нa 14% oт нaй-виcoĸaтa cи cтoйнocт. B зaĸлючeниe мoжeм дa oбoбщим cлeднoтo. Близocттa нa цeнитe нa нeдвижимитe имoти дo иcтopичecĸи нaй-виcoĸитe им cтoйнocти oзнaчaвa, чe нaпълнo e възмoжнo в cлeдвaщитe eднa-двe гoдини, дa видим тяxнoтo дocтигaнe и peгиcтpиpaнe нa нoви peĸopдни cтoйнocти. Eдвa ли oбaчe, мoжeм дa oчaĸвaмe цeнитe нa имoтитe дa пpoдължaт дa pacтaт c тeмпoвeтe, c ĸoитo ce пoвишaвaxa пpeз пocлeднитe тpи гoдини (oт пo нaд 10% нa гoдинa). Зaщoтo aĸo тoвa ce cлyчи (зa eдин пo-дълъг пepиoд oт няĸoлĸo гoдини), pиcĸyвaмe имoтитe дa cтaнaт пpeĸaлeнo нeдocтъпни, ĸoeтo в cpeдa нa пoвишeниe нa лиxвитe в Eвpoпa дa cъздaдe пpeдпocтaвĸи зa нoв \"имoтeн бaлoн\"!", "date": "2018.06.22", "title": "Фaлитът на KTБ изстреля цените на имотите ĸъм нaй-виcoĸитe cи cтoйнocти oтпpeди ĸpизaтa"}
{"url": "https://www.faktor.bg/bg/articles/borisov-se-sreshtna-s-ruski-zhurnalisti", "text": "Министър-председателят Бойко Борисов днес се срещна с руски журналисти, въпреки натоварената му програма. По време на разговора с тях българският премиер е споделил своите впечатления от срещите си с президента Путин и министър-председателя Медведев. Това съобщи самият Борисов на страницата си във Facebook.  Ето и пълния текст на поста, който написа премиерът:  \"Днес се срещнах с група руски журналисти, които са в София в рамките на Българско председателство на Съвета на ЕС - Bulgarian Presidency Council of the EU, и по покана на Ministry of Foreign Affairs of the Republic of Bulgaria.  Разговаряхме по множество теми, от които те се интересуваха: политиката на ЕС за справяне с миграцията, постигнатите договорености по време на моята визита в Русия и разговорите ми с президента Владимир Путин и министър-председателя Димитрий Медведев, проектите \"Балкан\" и \"Южен поток\", както и двустранни въпроси в областта на енергетиката, културата и туризма.\"", "date": "2018.06.22", "title": "Борисов разговаря с руски журналисти за срещите си с Путин и Медведев"}
{"url": "https://www.faktor.bg/bg/articles/s-novi-merki-es-shte-brani-potrebitelite-ot-nezakonni-biznes-praktiki", "text": "„Разкриването на нарушения на Европейското право на конкуренция зависи до голяма степен от силни и независими органи за защита на конкуренцията във всяка държава. Точно това е целта на предложената директива, за която бях докладчик в комисията за Вътрешен пазар не ЕП.“ Това заяви българският евродепутат Ева Майдел (ГЕРБ/ЕНП) след като на 20 юли 2018 г. комитетът на постоянните представители на Съвета на ЕС одобри споразумението за нови мерки за националните власти за защита на конкуренцията.  „Поздравявам Българското председателство на Съвета на ЕС за работата им по постигането на бързо съгласие по това досие с Европейския парламент. Новите правила, които ЕС ще въведе, ще засилят взаимодействието между отделните национални власти за защита на конкуренцията. Те ще осигурят и повече независимост при взимането на решения и при налагането на глоби. Надяваме се, че от своя страна това ще защити потребителите от изкуствено високи цени и ще подобри конкурентоспособността на икономиката“ добави Ева Майдел.  Преди да влезе в сила финалният текст на директивата трябва да бъде формално приет от Европейския парламент, както и да бъде гласуван в Съвета. Очаква се това да стане през есента на 2018 г. След приемането, държавите членки ще имат две години, за да приведат новите разпоредби в националното си законодателство.", "date": "2018.06.22", "title": "С нови мерки ЕС ще брани потребителите от незаконни бизнес практики"}
{"url": "https://www.faktor.bg/bg/articles/krasimir-karakachanov-na-bsp-im-tryabva-stabilizirane-na-koalitsiyata-i-prodalzhavane-na-upravlenieto", "text": "Вотът на недоверие е в услуга на управляващото мнозинство да стегне редиците. Това коментира пред журналисти вицепремиерът и министър на отбраната Красимир Каракачанов по повод внесения от БСП вот на недоверие към кабинета за провал на политиката в сектор \"Сигурност\". Според него на БСП ѝ е ясно, че този вот няма да мине. На тях им трябва стабилизиране на коалицията и продължаване на управлението, за да могат да си решават вътрешните проблеми, смята Каракачанов. \"На тях едни предсрочни избори в момента не са им изгодни и този вот според мен е една услуга на управляващото мнозинство и на правителството, за да консолидира редиците и да гарантира продължаване на управлението\", каза военният министър, цитиран от Дарик.  Каракачанов определи поредния случай на избягал затворник като \"неприятен\". Въпросното общежитие е с лек режим, там самите затворници ходят на работа, връщат се, отбеляза той. Но, разбира се, насложен този случай към предишния и трагичната развръзка в Ботевград, става много неприятно, каза Каракачанов. Вицепремиерът коментира, че предишният случай на бягство от Софийския затвор е бил доста по-различен и многократно по-неприятен, защото става въпрос за внасяне на оръжие в затвора, с което затворникът бяга. Законодателни промени сигурно са необходими, аз не съм специалист по темата \"затвори\", но, щом го казва главният прокурор, който е най в час с тези теми, може би се налагат, коментира Каракачанов.", "date": "2018.06.22", "title": "Красимир Каракачанов: На БСП им трябва стабилизиране на коалицията и продължаване на управлението"}
{"url": "https://www.faktor.bg/bg/articles/novini/balgariya/masovo-otstrelvane-na-divi-svine-zapochva-v-severoiztochna-balgariya", "text": "Масово отстрелване на диви свине започва в Североизточна България, като част от мерките за предотвратяване на разпространението на заболяването африканска чума, регистрирана в съседна Румъния. Това бе обявено на среща днес в община Генерал Тошево, организирана от „Североизточно държавно предприятие“, управляващо горските територии в региона. В околностите на румънския град Тулча са регистрирани случаи на африканска чува по свинете и затова драстично трябва да се намали популацията на дивата свиня в граничните райони. На срещата в Генерал Тошево е взето решение тази година да няма ограничение за броя на отстреляните диви свине. Според директора на „Североизточно държавно предприятие“ инж. Веселин Нинов рискът от зараза е много голям заради сухопътната граница с Румъния. Той смята, че ако болестта премине на наша територия, загубите за страната ни ще са големи.", "date": "2018.06.22", "title": "Масово отстрелване на диви свине започва в Североизточна България"}
{"url": "https://www.faktor.bg/bg/articles/tsvetan-tsvetanov-se-sreshtna-s-poslanika-na-darzhavata-izrael-v-balgariya-n-pr-irit-lilian", "text": "Председателят на ПГ на ГЕРБ и зам.-председател на партията Цветан Цветанов се срещна днес с посланика на Държавата Израел в Република България - Н.Пр. г-жа Ирит Лилиан. Двамата обсъдиха успешната визита на премиера Бойко Борисов в Държавата Израел, както и възможностите за засилване на двустранните отношения, включително и тези на парламентарно ниво. Цветан Цветанов и посланик Лилиан коментираха теми от сектор „Сигурност“, както и ситуацията в региона на Близкия Изток. Според Цветанов опитът на Израел може да има реална добавена стойност както за колективната сигурност на Европа, така и в глобален план.", "date": "2018.06.22", "title": "Цветанов се срещна с посланика на Държавата Израел в България Н.Пр. Ирит Лилиан"}
{"url": "https://www.faktor.bg/bg/articles/ne-otvrashtayte-na-provokatsii-rusiya-razsekreti-voenni-dokumenti-za-22-yuni-1941-g", "text": "\"На 22-23.06 е възможно внезапно нападение на немците [което] може да започне с провокационни действия. Задачата на нашите войски е да не се поддават на никакви провокационни действия, които може да предизвикат големи усложнения.\" Това съобщение е подписано от съветския министър на отбраната Семьон Тимошенко в 1:45 през нощта, кодирано и разпратено 45 минути по-късно до командващите 3 армии на западната граница на СССР на 22 юни 1941 г. В 4 часа сутринта армията на нацистка Германия нахлува и започва тази част от Втората световна война, която в страната наричат Велика отечествена война. Документът е сред разсекретените от Министерството на отбраната на Русия по повод 77-годишнината от този ден, пише \"Дневник\". В Русия той се отбелязва като Ден на памет и скръб за загиналите - по данни на отбранителното министерство - 27 милиона цивилни и военни граждани на СССР. В същия документ се казва, че съветската армия трябва да бъде \"в пълна бойна готовност, за да посрещне удар на немците или на техните съюзници\". Затова се заповядва до изгрев слънце на 22 юни 1941 г. да бъдат заети всички огневи точки по държавната граница, а по полевите летища да се изкара и маскира цялата авиационна техника, включително бомбардировачите, които иначе са за насяне на удари дълбоко в тила на противника. Нарежда се и \"затъмняване на градове и обекти\". Сред публикуваните днес разсекретени документи за пръв път е показана трофейна карта на плана \"Барбароса\" с разположението на германските части и планираното им настъпление. Тук е и бойна заповед на началника на Генералния щаб Георгий Жуков, написана на ръка в 7:15 - три часа след избухването на войната. След като в началото описва какво се знае до момента, той нарежда \"войските с всички сили и средства да се стоварят върху вражеските сили и да ги унищожат в районите, където те са пресекли съветската граница. До изрично нареждане сухопътните части да не прекосяват границата\". Вероятно в Генщаба не са знаели, че в първите часове нацистката армия е унищожила още по летищата значителна част от съветската бойна авиация, защото в заповедта се казва: \"Разузнавателната и бойната авиация да установят местата на съсредоточаване на авиацията на противника и групировките на сухопътните му войски. С мощни удари на бомбардировъчната и щурмовата авиация да се унищожи авиацията по летищата на противника и масирано да се бомбардират основните групировки на наземните му войски. Ударната авиация да атакува Германия в дълбочина до 100-150 км. Масирано да се бомбардират Кьонигсберг (дн. Калининград - бел.ред.) и Мемел (литовското пристанище Клайпеда от другия край на Куршския залив - бел.ред.). По територията на Финландия и Румъния да не се извършват бойни полети до изрично нареждане\". В спомените си адмирал Николай Кузнецов разказва, че много от хаоса в първите седмици на войната и дадените огромни жертви и пленени (над милион и половина от тях загиват в лагери за военнопленници още преди Нова година) е можело да се избегнат, ако дори месец по-рано е била изградена единна командна структура. Съветът (т.нар. Ставка) на Главното командване на въоръжените сили е създаден на 23 юни, т.е. на втория ден след като германските бронирани колони вече настъпват дълбоко в СССР. Сталин формално е член, но не участва в заесадията, на които председател е министърът на отбраната Тимошенко. \"Като член на Ставката съм присъствал само на едно от заседанията й, но не беше трудно да се забележи: Народният комисар по отбраната не беше подготвен за тази длъжност. Членовете на Ставката - също. Не бяха ясни функциите на всеки един от тях, нямаше правилник. Хората, влизащи в него, изобщо не се канеха да се подчиняват на наркома по отбраната. Те изискваха от него доклади, информации и дори отчет за дейността му. (...) На 10 юли учредиха Ставка на Върховното Главнокомандване. На 19 юли, почти месец след началото на войната, Сталин беше назначен на нарком (министър - бел.ред.) на отбраната, а на 8 август - и Върховен Главнокомандващ на Въоръжените Сили. Тогава за назначаването му знаеха малцина. Едва след първите успехи на фронтовете в съобщенията в печата започнаха да го наричат Върховният Главнокомандващ.\" Друг от разесекретените доклади е от ген. Борис Фомин, който през драматичните дни на началото на войната е началник на оперативния отдел на щаба на 12-а армия от Беларуския военен окръг на западния фронт. В него се потвърждава, че десетки и стотици хиляди съветски военни са били буквално на границата, а не разположени на ешелони за посрещане и отблъскване на атака от Германия. През 1952 г. във Военно-историческото управление на Генщаба е създадена група, която да разкаже за войната. Ето какво пише Фомин в документ от 1952 г. на Военната академия, в който описва събитията: \"Към 21 юни на 400-километров фронт покрай държавната граница (на разстояние 8 до 25-30 км от нея) бяха изцяло съсредоточени 13 стрелкови дивизии, а 14-та се придвижваше. На дълбочина 250-300 км се намираха още 6 стрелкови дивизии, от които 4 бяха в движение. (...) До началото на бойните действия дивизиите не бяха се занимавали с отбраната на границата. Радиостанциите в командването на армиите бяха унищожени от бомбардировки. Наложи се командването да се извършва с офицери за свръзка, тя се поддържаше със самолети У-2 (бел.ред. - двуплощен модел от 1927г. със скорост 100-120 км/ч и обсег до 350-400 км), СБ (бел.ред - модел от 1936г., това е основният бомбардировач на СССР в началото на войната), бронирани машини и леки коли. (...) Трудността за поддържане на свръзка при толкова подвижни средства се състоеше в това, че и те бяха много ограничени. Освен това авиацията на противника ги унищожаваше както във въздуха, така и на земята. Достатъчен е следният пример: на 26 юни трябваше да се предаде бойна заповед на армиите за оттеглянето им през р. Шара и след това през Налибокската гора. За доставяне на шифрованата заповед във всяка армия изпратих по един самолет У-2 да кацне до командването и да връчи заповедта; по един самолет СБ във всяка армия със заповед да бъдат спуснати около командните пунктове парашутисти с шифрована заповед за връчване и по една бронирана машина с офицер за връчване на същата тази шифрована заповед. Резултатите: всички У-2 бяха свалени, всички бронирани машини бяха изгорени и само на командния пункт на 10-а армия от СБ бяха спуснати двама парашутисти със заповедите. За изясняване къде се намира линията на фронта се налагаше да използваме изтребители.\"", "date": "2018.06.22", "title": "\"Не отвръщайте на провокации\": Русия разсекрети военни документи за 22 юни 1941 г."}
{"url": "https://www.faktor.bg/bg/articles/novini/svyat/zapochna-li-veche-v-sasht-prezidentskata-kampaniya-za-2020-ta-godina", "text": "Президентът Тръмп е решен да спечели един от най-демократичния (ляв) щат на изборите през 2020 година. Много от местните хора и консервативните коментатори също смятат, че това е възможно. А това би било удар за американската левица, който ще ги прати в несвяст за дълго време. Щатът, в който са били изобретени водните ски и е известен със своите над 10 000 езера; който даде на Америка корпорациите General Mills, 3M, Target, Best Buy, Клиниката Мейо и вице-президентите Хюбърт Хъмпфри и Уолтър Мондейл, е известен в политическите анали с това, че по време на президентската кампания от 1980 година, е само един от неколцината либерални щати гласували за Картър, а не за Рейгън. (Номер 10 на картата, Източник: Wikipedia). До последните избори щата Минесота се считаше толкова стабилно ляв по време на президентски избори, че кандидатите на Демократическата партия само идваха да събират средства от своите поддръжници, но не и да се стресират с ненужни кампании при толкова гарантирани леви гласове. Президентските избори през 2016 година обаче промениха баланса на влияние, който е доминирал този либерален щат за десетилетия. Едва дни преди изборите, Доналд Тръмп посети Минесота и даде ясен сигнал, че има за цел да спечели щата. Въпреки това загуби, но с много малък процент. Загубите бяха в район известен като Желязната верига (The Iron Range), богат на минерали, мед, а в миналото и на въгледобив. На 20 юни, в сряда, президента Доналд Търмп посети Минесота за първи път след избирането му за президент. Домакин беше град Дилут, важен пристанищен, университетски и културен център на щата Минесота и най-големият американски град по бреговете на т. нар. Горно Езеро – най-голямото от петте Големи езера в Северна Америка и най-голямото естествено езеро в света. Защо е важно това посещение на американския президент в един град, характерен със своите докове и пристанищни работници?  Президентът Донлад Тръмп взриви 9 000 души в препълнената спортна зала, хиляди останаха навън. По всичко изглежда, че Минесота продължава да е стратегически важен щат за г-н Тръмп и той възнамерява да дава за пример икономическото възстановяване тук и процъфтяването на региона в своята кампания през година 2020. Това стана повече от ясно днес дори чрез шапките и фланелките, които се продаваха масово в района на залата, много от които вече не са с надпис „Да направим Америка велика отново\", а „Да запазим Америка велика\". – мотото на г-н Тръмп за кампания 2020. Речите на Президента и неговите местни политически партньори също клоняха в тази насока. С други думи кампанията през 2020 година вече е в ход! Малко повече от 500 дни след встъпването му в длъжност, президентът Тръмп вече може да се гордее като един от най-деятелните и продуктивни президенти в историята на САЩ. На кръглата маса, състояла се преди вечерното масово събитие, г-н Тръмп говори надълго и нашироко за своите постижения, даде възможност и на собственици на компании, както и на обикновени работници, да се изкажат. Разказите и статистиките бяха впечатляващи! Създадени са 3.4 милиона нови работни места; отчетени са най-ниските нива на безработица между черно и латино населението в историята на САЩ. Най-ниските нива на безработица сред жените. Заявките за помощи на безработните са в най-минималните си равнища от 44 години насам! Собственик на минна компания излезе и каза на г-н Тръмп: „Вие сте мъж, който държи на своята дума! Казахте, че ще поставяте отсега – нататък американските работници на първо място... и го направихте! Администрацията на Обама парализира нашата индустрия. Наложиха ни 600 нови регулациионни правила, изписани в 97,000 страници – а вие г-н Президент се заехте веднага с анулирането на регулациите на Обама. Благодарение на вас, сега работодателите плащат по-добре, безработицата пада, надеждата се връща при нас, търсят ни за проекти и бизнес. За нас вие сте Железен Президент! Помогнете ни и не допускайте бюрократите да ни разрушават живота!\" Събитието с Президента Тръмп разтърси целия град. Над 9000 души запълниха най-голямата спортна зала в града, а хиляди други не успяха да влязат. Имаше и няколко стотин левичари-протестиращи, АНТИФА и други подобни радикални елементи. С бум в икономика какъвто се случва в момента, надали някой обръща много внимание на една шепа левичари – освен може би левите медии, които винаги търсят именно такива бунтари и анархисти за своите тенденциозни материали. Няколко са историите, които свързват България с щата Минесота, въпреки, че за това няма да намерите много информация в Интернет. В щата Минесота има неголяма българска общност (в сравнение с градове като Чикаго, Лос Анджелис и Ню Йорк), но въпреки това връзките на хора и компании с България са трайни и значими. Освен летните студентски бригади по курортите и увеселителните паркове на Минесота, където са работили хиляди български студенти, една от най-успешните IT компании в Минесота (Mentor Mate), усилено рекламира своя успех, изцяло реализиран от програмисти живеещи в България. Друг един прятел на България – водачът на републиканците в Сената (горната камара на Конгреса на Минесота), Сенатор Пол Газелка, през 2005 година беше говорител на голяма международна конференция, организирана от български протестанти, днес той е един от най-влиятелните лидери в щата след Губернатора.  Президентът Доналд Тръмп заедно със Сенатор Пол Газелка, лидер на републиканците в Сената на Минесота и приятел на България, посетил страната ни през 2005 година като говорител на конференция на български протестанти. Посланието, което Президента Тръмп имаше за щата Минесота е послание за икономическо възстановяване, за изчистване на корупцията във ФБР, за изгражаднето на стената по южната граница и за възвръщането на статута на Америка като лидер на световната сцена. Това послание резонира с работниците, малкия бизнес и големите корпорации. Хилади обикновенни хора, някои от които не са били политически активни за години, са поддръжници на Президента. В своя обичаен стил, Президентът посочи обвинително фалшивите медии в залата и безпощадно заклейми демократите (левите) и нелегално пресичащите границите, като отговорни за кризата по южната граница. Изключително много позитивна енергия, голямо семейно събитие – така може да се опише събитието с Президента Тръмп. А може също и да се представи и като репетиция за предизборната президенстка кампания през 2020 година. И двете биха били верни!", "date": "2018.06.22", "title": "Започна ли вече в САЩ президентската кампания за 2020-та година?"}
{"url": "https://www.faktor.bg/bg/articles/novini/balgariya/zaharieva-balgariya-ne-e-na-pat-da-priznae-nito-makedonski-ezik-nito-makedonska-natsiya", "text": "Добре е европейските лидери да проявят смелост и дадат зелена светлина за старта на преговорите на Македония за присъединяване към ЕС Напълно защитен е интересът на България още с подписания договор за добросъседство през август миналата година, което пък даде тласък за решаването на проблемите в Македония. В него има гаранции. Хубаво е да имаме памет и да знаем какъв е интересът на България – Македония да има отвореност към съседите си, да се развива като една демократична и просперираща държава. Това обяви в ефира на Би Ти Ви българският външен министър Екатерина Захариева. \"В договора между Гърция и Македония също има текст, че той не е насочен срещу трета страна или страни. Има и всички гаранции, че страната няма да има претенции за история, територия, език и култура. Целта на България е Македония да се признае, че сме имали обща история\", каза още тя. Нашият интерес е Македония да отвори нова страница, като се откаже от своите претенции към историята, културата и идентичността. Нека да видим как ще заработи общата комисия, която трябва да направи обективен прочит на историята. Ние нямаме комплекс за нашата история. Но посоката е правилна – отношението към българите и България е изключително положително. Вече над 70% е подкрепата. Ще трябва обаче много път да се извърви, за да се изгради доверието между двете страни, посочи Захариева. Тя бе категорична, че България не е на път да признае македонски език и македонска нация. Що се отнася до това ще получи ли зелена светлина Македония от всички членки на ЕС за започване на преговори за членство в съюза – предстои да видим. Всеки европейски лидер трябва да си отговори къде е границата на сигурността. Тази тема е много важна. Когато говорим за сигурност трябва да мислим за едни по-широки граници, а не само тези на ЕС. Нека европейските лидери да проявят тази смелост, която проявиха Заев, Борисов и Ципрас, за да дадат зелена светлина на преговорите за членство на Македония в ЕС, сподели своята позиция българският външен министър.", "date": "2018.06.22", "title": "Захариева: България не е на път да признае нито македонски език, нито македонска нация"}
{"url": "https://www.faktor.bg/bg/articles/borisov-zapozna-viktor-orban-s-pozitsiyata-na-balgariya-po-temata-migratsiya", "text": "Министър-председателят Бойко Борисов запозна в телефонен разговор унгарския си колега Виктор Орбан с позицията, която ще представи на работната среща в Брюксел в неделя по въпросите на миграцията и предоставяне на убежище. По-рано днес българският премиер беше изслушан по темата и от народните представители.  Министър-председателят Борисов настоява за незабавни мерки за затваряне на външните граници на ЕС и строг контрол на влизащите, включително и по вътрешните граници. Това ще изисква спешна помощ за страните на първа линия чрез техника, финансови средства и засилено присъствие на ФРОНТЕКС и др. Друго предложение на българския премиер е да бъдат изградени кризисни центрове за прием на бежанци извън територията на Европа. В тях да се прави преглед на молбите и да се определят тези, които са в действителна нужда от закрила. Според Бойко Борисов за тази цел е необходимо също ЕС да подпомогне финансово и технологично държавите, в които ще има такива центрове. Българският министър-председател ще настоява да се направи и анализ на вече пристигналите и намиращите се в Европа мигрантски потоци. Необходимо е да се разграничат както нуждаещите се от закрила от икономическите мигранти, така и политиките по отношение на двете групи. По думите на Борисов държавите-членки трябва да поемат отговорност както за кандидатстващите за защита бежанци, така и за мерките, с които да гарантират, че те ще могат да се завърнат по родните си места след края на конфликтите там. Премиерът Бойко Борисов смята, че нелегалните мигранти без нужда от закрила трябва да бъдат връщани в бърз порядък в родината си или в последната държава, определена като сигурна, преди да стъпят на територия на ЕС. За това са необходими политически усилия за реадмисионни споразумения с третите държави. По време на телефонния разговор Виктор Орбан информира българския министър-председател за вчерашната среща на страните от Вишеградската четворка с австрийския канцлер Себастиан Курц. Той също увери Бойко Борисов, че напълно подкрепя позицията му за незабавно затваряне на границите и за изграждане на центрове за мигрантите. Орбан каза, че по отношение на задължителната релокация на бежанци Унгария и останалите държави от Вишеградската четворка остават на позиция „против“. Българският премиер заяви, че България, като страна на първа линия, заедно с Гърция, Италия, Испания не може да се съгласи с позицията за връщане на вече намиращите се в Европа мигранти в държавите на първа регистрация. Това би утежнило ситуацията в тези страни чрез прехвърлянето им на двойни отговорности - по опазване на граници и грижи за бежанците на тяхна територия. „Това е несправедливо и небалансирано спрямо страните на първа линия, които бяха заляти от мигрантската вълна през 2014 г., 2015 г. и 2016 г.“, каза още Бойко Борисов. Виктор Орбан обеща да запознае лидерите на страните от Вишеградската четворка и да обсъдят подробно тези трудности пред България.", "date": "2018.06.22", "title": "Борисов запозна Виктор Орбан с позицията на България, която ще представи в Брюксел"}
{"url": "https://www.faktor.bg/bg/articles/trite-litsa-na-erdogan", "text": "Критиците му го наричат хладнокръвен автократ. И виждат в него един президент, който дръзко разширява властта си. Който безкомпромисно хвърля противниците си в затвора, обявявайки ги за \"терористи\". Съвсем друг беше имиджът на Ердоган след избирането му за министър-председател на Турция през 2003 година - тогава той бе смятан за реформатор и носител на надежда. Веднага след изборната си победа Ердоган се зае със задачата да приближи страната си към ЕС: бореше се срещу корупцията, отмени смъртното наказание, подсили гражданските права и правата на кюрдите и започна да модернизира турската икономика. Това негово изявление от 2004 година показва колко целеустремено върви тогавашният Ердоган по пътя към ЕС: \"Единствената приемлива за нас цел е пълноправното членство. Турция е на път да стане член на ЕС. И този път е необратим.\" (октомври 2004 година, цитат от интервю за сп. \"Шпигел\") Но Ердоган не успя да убеди всички в искреността на своя ентусиазъм. Още тогава в Западна Европа имаше немалко скептици, които го смятаха за вълк в овча кожа. И след като Ердоган използва реформите, за да ореже властта на старите светски елити, мнозина се запитаха дали проевропейското му поведение не е било просто хитра маневра за постигане на истинската му цел - ислямизирането на Турция. За това говори едно негово изявление от времето, когато беше кмет на Истанбул: \"Демокрацията е само влакът, на който ще се качим, за да стигнем до крайната цел. Джамиите са нашите казарми, минаретата - нашите байонети, куполите - нашите шлемове, а вярващите - нашите войници.\" (1997 година, цитат, отпечатан във вестник \"Хюрриет\") За това си изявление Ердоган бе осъден на 10 месеца затвор, а след излежаването на присъдата изглеждаше напълно пречистен - като истински проевропейски реформатор. Ердоган и неговият политически курс срещаха силна подкрепа най-вече в Германия, където по това време на власт беше правителството на социалдемократа Герхард Шрьодер. Следващият германски канцлер - Ангела Меркел - заложи обаче на т.нар. привилегировано партньорство, а преговорите с Турция за еврочленство забавиха ход - най-вече заради съпротивата на Германия и Франция. Което пък доведе до забавяне на реформите в самата Турция. В резултат Ердоган се обърна към страните от региона, залагайки на т.нар. нео-османска външна политика. На преден план отново излязоха културните корени на Османската империя, а бившите територии на страната се разглеждаха като турска зона на влияние. В същото време обаче имаше и съвсем отчетлив стремеж да бъдат запазени добрите връзки със Запада и с Европа. Както проличава от това изявление от 2011 година, към този момент Ердоган се възприема като един вид посредник между двата свята: Навремето в Турция никой не си е представял, че човек като Ердоган може да направи такава кариера. \"Черните турци\" като него са били предвидени за прислуги на елита, казва в интервю за ДВ журналистката Чикдем Акйол. (17.07.2016) \"Става зума за нашата стратегическа цел \"Нула проблеми със съседите\", в името на която вече поехме лидерската роля по отношение на регионалната интеграция.\" (2011 година, цитат от интервю за \"Хановерше Алгемайне Цайтунг\") По време на Арабската пролет Турция се сдоби с идеална възможност да приложи на практика своята политика на \"нула проблеми със съседите\". Турското правителство застана на страната на протестиращите в арабския свят и се захвана усилено да рекламира турския модел на развитие, който, по думите на Ердоган, успява да слее в едно исляма и демокрацията. Тази политика обаче не донесе резултати, а Турция така и не успя да изкове нови съюзи. Поради което на Ердоган не му остана нищо друго, освен да втвърди реториката си и да се концентрира върху новата си цел - изграждането на силна национална държава: \"Онези, които идват в ислямския свят, пристигат заради петрола, златото, диамантите и евтината работна ръка. Те идват, за да разпалват разпри и разкол, а не защото ни харесват. Повярвайте ми - те не ни обичат. Правят се на приятели, но всъщност искат да ни видят мъртви.\" (Ноември 2014 година, цитат, отпечатан във вестник \"Хюрриет\") Ердоган отправя ефектните си послания и към живеещите в Германия турци: \"Наричат ви гастарбайтери, чужденци, германски турци. Но каквото и да говорят за вас - вие сте мои сънародници, вие сте мои хора.\" (февруари 2011 година, цитат, отпечатан в сп. \"Шпигел\") Оттук нататък Ердоган не пропуска нито една възможност да напада мнимите врагове на Турция, като на прицел е най-вече германското правителство. С фалшиви обвинения в турски затвори бяха вкарани няколко германски граждани. Зачестиха и вербалните атаки по адрес на Берлин. След като няколко германски града отказаха предизборни изяви на турски министри преди референдума за конституционната реформа, Ердоган беше направо бесен: \"Не искаме отново този нацистки свят. Не искаме фашистките му дела. Вярвахме, че тази ера е отминала, но очевидно сме се лъгали.\" (март 2017, пред Дойче Веле) Ако сега Ердоган спечели тези избори, с помощта на новите президентски правомощия той ще може окончателно да подкопае демокрацията и правовата държава. И съвсем да отдалечи страната си от Европа. Турският президент неведнъж е ругал ЕС, наричайки го \"християнски клуб\". В това интервю за БиБиСи ясно проличава колко силно е обиден: \"Когато станах министър-председател, на европейските срещи на върха казваха: В Турция извършват тиха революция. А днес дори вече не ни канят на срещите си.\" (юли 2017 година, пред БиБиСи) Но Ердоган е прочут и със своя прагматизъм. При него приятели и врагове често се сменят - в зависимост от актуалната ситуация. И от настроенията му. Затова мнозина наблюдатели смятат, че съвсем скоро Ердоган може да обърне палачинката и да предприеме курс към помирение с ЕС. Защото ако спечели изборите тази неделя, властта му ще бъде дотолкова циментирана, че вече няма да има нужда да залага така силно на национализма и поляризацията. Ако този сценарий се сбъдне, това ще бъде поредният трик, поредната метаморфоза на Реджеп Ердоган.", "date": "2018.06.22", "title": "Трите лица на Ердоган"}
{"url": "https://www.faktor.bg/bg/articles/eisk-balgarskoto-evropredsedatelstvo-razblokira-dve-vazhnite-initsiativi", "text": "Българското председателство на Съвета на ЕС е отключило две много важни врати и е успяло да разблокира две важни инициативи - за командироването на работниците, както и тази за европейската перспектива на Западните Балкани. Това заяви председателят на Група \"Работници\" на Европейския икономически и социален комитет /ЕИСК/ Габриеле Бишоф, която даде пресконференция в резиденция \"Бояна\" по темата.  По думите й постигнатото по директивата за командироването е голям успех, важен за синдикатите, които вече 10 години работят по темата, предаде БТА.  Бишоф подчерта, че във време, когато популизмът набира сила в Европа, е повече от необходимо отключването на тези важни теми, защото само така европейските граждани ще имат сигурност, че Европа защитава техните социални права.  В отговор на въпрос какво е мнението на Европейския икономически и социален комитет за изваждането на пакета \"Мобилност\" от директивата за командироването, Бишоф каза, че група \"Работници\" на ЕИСК е разочарована, че транспортните работници са извадени от този правен инструмент, защото трябва да се осигури равно заплащане за равен труд. Тя смята, че изваждането на транспортните работници има отношение не само към неспазването на принципа за равно заплащане, но и към сигурността на транспорта и на пътните превози. \"Трябва да се намери едно по-справедливо решение, за да не се озоваваме с първа, втора и трета категория работници в ЕС\", допълни Бишоф.  Президентът на КНСБ Пламен Димитров припомни, че синдикатите в България са част от националния консенсус, че се използват някои непазарни подходи и елементи на нелоялна конкуренция, когато става дума за условията, които се поставят за българските, румънските и полските превозвачи, когато извършват транспортна дейност в страни от Западна Европа. Той допълни, че не смята, че нашите шофьори ще бъдат ощетени, ако на всеки три седмици непременно не се връщат в родното си място, защото по думите му, понякога родното място не предполага по-добри условия за почивка от условията в някои западноевропейски страни. Трябва да накараме работодателят да плати съответния престой в най-близката държава, в която те искат да почиват, за да бъде гарантирано възстановяването на работниците, допълни Пламен Димитров. Той припомни и еднаквата позиция на българските синдикати с групата на работниците в ЕИСК, че междудневната почивка трябва да е поне 11 часа, а не девет, както е записано в пакета \"Мобилност\".  Различия с българските превозвачи имаме по темата за заплащането, каза Димитров и припомни, че синдикатите настояват, когато българският работник работи повече от половината от курса в съответната държава, то той трябва да получава поне минималното възнаграждение в тази държава. Става дума за 120 000 български шофьори, които се почувстваха застрашени от начина, по който беше формулирано предложението по пакета за мобилност, каза Димитров. Според него не трябва да се забравя, че има редица западноевропейски фирми, които регистрират свои превозвачи в Източна Европа и от тяхно име извършват дъмпингови превози в собствените си държави.  Бишоф отбеляза, че група \"Работници\" е притеснена от размиването, което се е получило по предложенията за директива за съвместяване на личния и професионалния живот, както и тази за прозрачни условия на труд. С първата се предлага допълнителен четиримесечен отпуск за отглеждане на дете, който да бъде и за майката, и за бащата. По думите й един от най-критичните пунктове на обсъжданията е свързан с невъзможността бащата да прехвърля на друг този отпуск, ако не го ползва. Идеята на предложенията е да се насърчат двамата родители да поемат отговорност за отглеждането на децата, но е установено, че няма достатъчно стимули те да излизат в такъв отпуск. Затова трябва да се повиши равнището на заплащането на двамата родители, за да е икономически по-привлекателно, а не семейството да се оказва в сериозен финансов риск, допълни Габриле Бишоф.", "date": "2018.06.22", "title": "ЕИСК ни похвали: Българското европредседателство разблокира две важните инициативи"}
{"url": "https://www.faktor.bg/bg/articles/tomislav-donchev-za-evrozonata", "text": "Не мога да обещая, че подаването на кандидатура за ERM-2 (така наречената чакалня за eврозоната) ще е следващата седмица. То ще е толкова скоро, колкото може. Това не е само формално изпълняване на критерии, това е политически процес. Това каза вицепремиерът Томислав Дончев по време на Пловдивския икономически форум, предаде БНР.  Така вицепремиерът влезе в противоречие с финансовия министър Влади Горанов, който на 1 юни т.г увери, че \"България ще подаде заявката си за чакалнята на еврозоната до края на юни\".  Намеренията на правителството бяха кандидатстването за чакалнята на еврозоната да бъде направено до края на българското европредседателство. От Еврокомисията обаче настояват България първо да се присъедини към Банковия съюз, за да може банковата система да се контролира от Европейската централна банка.  Кандидатстването за т.нар. \"чакалня за еврозоната\" може да бъде едновременно с присъединяването към Банковия съюз, каза Дончев. Той допълни, че въвеждането на еврото ще увеличи доверието на инвеститорите и пазарите към България, но най-важният ефект е политически. „Еврозоната е ядрото на Европа, а България по ред причини не може да си позволи да бъде в периферията“, каза вицепремиерът.  Той коментира, че сегашният икономически ръст не е достатъчен, за да може България да догонва по-развитите страни от ЕС и за тази цел ръстът трябва да бъде поне 6% годишно. Според вицепремиера ключов фактор за интензифициране на растежа е образованието.  Дончев каза още, че налагането на мита от страна на САЩ няма да се отрази чувствително на българската икономика, тъй като стокооборотът ни с Америка не е значителен, но политическите следствия от този акт ще са сериозни.", "date": "2018.06.22", "title": "Томислав Дончев: Еврозоната е ядрото на Европа, не може да си позволим да бъдем в периферията"}
{"url": "https://www.faktor.bg/bg/articles/ikonomika/biznes/iran-pred-opek-ne-sme-tuk-za-da-poluchavame-narezhdaniya-ot-prezidenta-tramp", "text": "Министърът на петрола на Иран Биджан Намдар Занганех заяви по време на срещата на ОПЕК във Виена днес, че \"не сме тук, за да получаваме нареждания от президента Тръмп и да ги прилагаме\". Запитан дали подкрепя увеличаването на производството, той отговори: \"Някои от страните са против каквото и да е увеличение, питайте тях. Не съм им представител.\" Занганех посочи, че 70 долара за барел ще бъде \"много добра\" цена на петрола. Сортът \"Брент\" се търгуваше за 74,19 долара за барел на борсите днес. Междувременно министърът на петрола на Ирак заяви, че е уверен, че представителите на големите производителки на петрол ще постигнат споразумение за повишаване производството на петрол.", "date": "2018.06.22", "title": "Иран пред ОПЕК: Не сме тук, за да получаваме нареждания от Тръмп"}
{"url": "https://www.faktor.bg/bg/articles/tsatsarov-poiska-otlichitelni-znatsi-za-lishenite-ot-svoboda", "text": "Главният прокурор Сотир Цацаров смята, че чрез законодателни изменения и промяна на режима за изпълнение на наказанията трябва да се постигне ред в местата за лишаване от свобода и по този начин да се ограничат бягствата оттам. \"Ред означава промени в нормативните актове относно режима, въвеждане на ограничения в преминаването от по-тежък в по-лек режим - това да става само при добро поведение и реални доказателства, че има данни за превъзпитание, ограничаване на възможностите за работа на външни обекти на лица с такива наказания, дори въвеждането на отличително облекло и знаци на лишените от свобода. В противен случай случаите на бягства ще се повтарят. Това е ред, а не реформа\", коментира главният прокурор в парламента по повод поредното бягство на затворник. Вчера стана известно, че осъденият на 13 години за грабеж и изнасилване Борис Ангелов Иванов е напуснал мястото, където е работил към затворническото общежитие в Ловеч. Оттогава той е в неизвестност. По думите на Цацаров няма напредък в издирването му. Според него поредното бягство е \"лош знак\", за което трябва да бъде поета отговорност от някой от затвора. Цацаров не смята, че в ръководството на Министерството на правосъдието трябва да има оставки, защото това няма да доведе до необходимия ред. А той можел да бъде постигнат не чрез реформа, а със законодателни промени, които може да са готови в рамките на месец. \"Ако ще правим поредната реформа, тя ще премине в планове, дискусии и пътни карти. Достатъчно възможно е с разумни действия в рамките на не повече от месец да се изготвят промени в закона за изпълнение на наказанията и правилника за неговото приложение. Достатъчно е тези промени да бъдат подложени на разумна дискусия, защото обществото трябва да каже дали е готово да приеме ред в местата за лишаване от свобода. Защото в момента и недостатъчното финансиране води до условия в местата за лишаването от свобода, при които лишените от свободата не са осигурени с предмети от жизнена необходимост. Част от тези средства се получават отвън. Част от хората отвън разполагат с по-добри материални възможности. Това ражда във всеки затвор една затворническа аристокрация, която негласно определя редът в него\", заяви още главният прокурор. Според Цацаров има и втора страна на проблема, която касае положението в местата за лишаване от свобода, както и лошите условия, при които работят надзирателите, както и липсата на постоянно ръководство в Главната дирекция \"Изпълнение на наказанията\". Главният прокурор смята, че нерешените проблеми в сектора ще са фактор бягствата да се повтарят \"още и още\".", "date": "2018.06.22", "title": "Цацаров поиска отличително облекло за лишените от свобода"}
{"url": "https://www.faktor.bg/bg/articles/pokazen-arest-v-pomorie-spetspolitsai-opanaha-na-trotoara-mesten-narkodilar", "text": "Спецполицаи спипаха поморийския наркодилър Димитър Трендафилов-Спортния, който е проснат по очи на тротоара точно пред дома си и BMW-то си на ул. \"Съединение\", съобщава Флагман.бг. Агентите извършват обиск, като в него са открити марихуана и други упойващи вещества.  Митко-Спортния е знакова фигура за поморийския ъндърграуд. Разследващи от дълго време го подозират в наркоразпространение, сочен е за най-оборотният наркодилър, специализиран точно определен асортимент - трева. Той е считан за недосегаем, парадиращ със сериозни контакти в подземния  свят и властта. Спортния бе зрелищно задържан и миналата година в Поморие, но по необяснимо обстоятелства е бил пуснат на свобода.", "date": "2018.06.22", "title": "Показен арест в Поморие: Спецполицаи проснаха по очи местен наркодилър"}
{"url": "https://www.faktor.bg/bg/articles/svideteli-pari-v-plikove-ot-ktb-poluchavaha-regulatori-polititsi-i-zhurnalisti", "text": "Ако се съди по свидетелските показания по делото за фалита на КТБ, редовно пари в пликове са получавали представители на регулатори, политици и журналисти. Данните са от разпитите пред прокуратурата на двама от служителите на бившия вече банкер и мажоритарен собственик на КТБ Цветан Василев, пише \"Капитал\". Някогашната дясна ръка на банкера Цветан Василев - Бисер Лазов, разказва, че Стоян Мавродиев, тогава оглавяващ Комисията за финансов надзор (която би трябвало да е надзиравала банката - бел. ред.) е идвал в кабинета на Василев в офиса на бул. \"Цар Борис III\" да му се осигуряват пари в брой от порядъка на 50 хил. евро. \"В разговор Василев ми е споделял, че вече \"този (Мавродиев) взема пари, но не върши работа\"... При някои от случаите Василев ми е споделял, че чрез Мавродиев сумите са за Лукарски. За последния имам спомен, че се даваха суми в размер на 50 000 евро. Лукарски съм го чувал, че е някакъв деец от СДС, а по думите на Василев сумите за Лукарски, предавани чрез Мавродиев, представляваха част от т.нар. по негови думи \"партийни индулгенции\", разказва Лазов. Макар показанията да са дадени в средата на 2015 г., самият Мавродиев е разпитан чак през февруари 2017 г. Тогава той потвърждава, че е посещавал офисите на Василев нееднократно, но отрича да е получавал пари, пише изданието. Една от касиерките на банката - Юлия Илиева, пък съобщава, че пари е получавал и Митко Димитров, член на ДКЕВР, в продължение на 1-2 години, като сумите започнали от 10 хил. лв. и стигнали до 15 хил. лв. месечно. В списъците на синдиците Димитров се появява с консултантски договор. По твърденията на Лазов пари е получавал и финансистът Бисер Манолов, който е бивш председател на Фонда за гарантиране на влоговете, а впоследствие член на борда му и е част от ръководството на Движение \"България на гражданите\". Твърди, че му е дал 500 хил. лв. за президентската кампания на лидера на тази партия Меглена Кунева, което по-късно в телевизионно интервю тя отрича. Манолов също отрича, а само признава за спонсорство на отбор по бадминтон. Илиева си спомня, че при нея е идвал и бившият главен секретар на финансовото министерство Тенчо Попов, който беше арестуван в показна акция заедно с бившия военен министър Николай Цонев през 2011 г. На шофьора на Димитър Абаджиев, който след краха на КТБ разви дипломатическа кариера и беше генерален консул в Шанхай, а после посланик в Словения... два пъти в месеца са давани по 9 хил. лева и 25 хил. евро, твърди касиерката. \"Капитал\" посочва, че показанията поставят прокуратурата в деликатна ситуация, защото ако показанията на Лазов са верни, те са основание да се търси корупция на високо ниво, а ако става дума за лъжесвидетелстване, това би могло да постави под съмнения всичките им показания, на които сериозно се опира обвинението спрямо Василев и другите 17 души по делото.", "date": "2018.06.22", "title": "Свидетели: Пари в пликове от КТБ получаваха регулатори, политици и журналисти"}
{"url": "https://www.faktor.bg/bg/articles/pozharna-bezopasnost-savetva-ne-polzvayte-metroto-i-podlezi-v-sluchay-na-navodnenie", "text": "В случай на наводнение гражданите да не влизат в подлези, включително в метро. Това е един от съветите, които от главна дирекция \"Пожарна безопасност\" дадоха на брифинг днес, във връзка с прогнозите за интензивни валежи. Ето и останалите мерки за безопасно поведение, които началник на сектор \"Превантивна дейност\" Стефан Стефанов изброи: - да не изпадат в паника, да преценят ситуацията и намерят безопасно за тях място, ако е необходимо; - да не пресичат силно течащи води, ако се придвижват с МПС. Изключително опасни са опитите за спасяване на превозното средство, тъй като само 15 см силно течаща вода е в състояние да движи автомобилите; - задължително да изключват електрозахранването и подаването на газ в домовете си; - да имат осигурени пакети със суха храна и чиста питейна вода. В случай на сериозни наводнения не е препоръчително използване на водата от чешмата, има опасност тя да бъде замърсена от високите подпочвени нива на водата; - да подготвят документите си; - да имат план за действие със семейството – контакти с деца, роднини и близки; - да се осведомяват от националните медии за ситуацията в района, в които се намират, или там, където искат да отидат; - когато са сред природата, е важно да не застават под мостове, да не се движат в дерета или други подобни места, където би могло да се получи силен отток на вода, който носи дървета, камъни и други тежки предмети, опасни за живота; - ако се намират в обществена сграда, да спазват указанията на хората, които се грижат там за тяхната безопасност.", "date": "2018.06.22", "title": "\"Пожарна безопасност\" с важно предупреждение: Не ползвайте метрото в случай на наводнение!"}
{"url": "https://www.faktor.bg/bg/articles/obshtestvo/zakon-i-red/yoan-matev-podsadim-za-ubiystvoto-na-16-godishniya-georgi-e-otmil-kravta-uchilishtnata-toaletna", "text": "Йоан Матев, който е подсъдим за убийството на 16-годишния Георги в Борисовата градина, е отмил кръвта от жертвата след клането в училищната тоалетна, заявила вчера на поредното заседание в Софийския градски съд Стефания Коларова – единственият човек, който е потърсил приятелката на починалия – Лора, за да й каже, че знае кой й го е отнел, твърди издание. Ученикът издъхна на пейка в парка на 2 юни 2015 година след нападение с нож. След дълго издирване и разпространяване на записи от улични камери за смъртта му бе арестуван Матев. „Бях нова в това частно училище, в което Йоан учеше – „Езиков свят”. Но чувах постоянно по коридорите и в часовете, че той е убиецът от Борисовата градина. София дори ми сподели, че на 2 юни го видяла как мие кръвта от ръцете си в тоалетната на школото”, сподели Стефания пред магистратите.   Между нея и приятелката на убития Георги се проведе очна ставка в залата, защото имало разминаване в показанията им. В крайна сметка се оказа, че след уговорка във Фейсбук двете и познат на Лора са видели до НДК, където Коларова споделила, че всички в училището говорят, че Йоан е автор на убийството на любимия й. „В един от часовете ученичката София ми показа изчистена снимка в голям формат, извадена от разпространения от МВР клип на бягащо след престъплението момче. То много приличаше на Матев, а и беше с яркосини маратонки, каквито носеше той”, разказа пред съда вчера и учителката по английски език на подсъдимия – Десислава Гегова. Направило й впечатление как директорката в часа й, настоявайки всички, които не са били на училище в дена на убийството, да донесат извинителни бележки.  „Обърна се пряко към Йоан, каза му, че не е бил там и да донесе и той бележка”, разказа Гегова.   Тя описа Йоан като популярен сред връстниците си, висок, строен и привлекателен. В клас бил незаинтересован и с изключително свободно поведение. „Отказваше да работи. Пускаше музика, говореше с другите момчета. Излизаше и влизаше, когато си иска”, спомни си преподавателката. Виждала е с очите си да носи сгъваем нож на колана на дънките си, както и да се хвали, че е въоръжен с пистолет.", "date": "2018.06.22", "title": "Йоан Матев, подсъдим за убийството на 16-годишния Георги, е отмил кръвта в училищната тоалетна"}
{"url": "https://www.faktor.bg/bg/articles/izdirvat-16-godishna-balgarka-izcheznala-v-kipar", "text": "16-годишна българка на име Яница е изчезнала на 19 юни т.г. от град Лемесос в Република Кипър.  Момичето е с височина 1,60 м, кестенява коса. Умоляват се гражданите, които иман информация, да се обадят в най-близкото полицейско управление или в Българското посолство.", "date": "2018.06.22", "title": "Издирват 16-годишна българка, изчезнала в Кипър"}
{"url": "https://www.faktor.bg/bg/articles/novini/balgariya/es-podgotvya-vavezhdaneto-na-obshti-evropeyski-pensii", "text": "ЕС подготвя въвеждането на общи европейски пенсии. Днес, по време на последното събиране на финансовите министри от страните-членки в рамките на Съвета по икономически и финансови въпроси (ЕКОФИН) под председателството на България, стана ясно, че е договорен общ подход по въпроса. Това съобщи вицепрезидентът на Европейската комисия Валдис Домбровскис. Гражданите на ЕС скоро ще могат да се възползват от обща система за спестявания за пенсия, благодарение на плановете за създаване на нов клас пенсионни продукти. Общоевропейските лични пенсионни осигуровки ще имат стандартни функции и ще бъдат предлагани от широк кръг от доставчици, като застрахователни компании, банки и професионални пенсионни фондове. Те ще допълват съществуващите държавни и професионални пенсии за труд, но няма да заменят или хармонизират националните лични пенсионни режими. Българският финансов министър Владислав Горанов съобщи, че днес финансовите министри са се договорили също така за общи мерки срещу ДДС измамите, от които страните-членки губят годишно около 150-160 млрд. евро. Една от мерките е въвеждане на минимална ставка от 15% за данъка върху добавената стойност в целия ЕС. Домбровскис посочи още, че под председателството на България е постигнат значителен напредък в създаването на Европейския банков съюз и е направена договорка за изграждане на общ европейски капиталов пазар. Вицепрезидентът на ЕК обеща подкрепа за присъединяването на България към еврозоната, като подчерта, че страната ни, както Швеция и Хърватия, изпълнява всички икономически критерии за влизане във валутния механизъм ERM II – чакалнята за приемането на еврото. Според Домбровскис „в момента не е време за харчене и държавите-членки трябва да подготвят финансови буфери за следващия икономически спад”.", "date": "2018.06.22", "title": "ЕС подготвя въвеждането на общи европейски пенсии"}
{"url": "https://www.faktor.bg/bg/articles/drugi-zatvornitsi-opitali-da-go-sprat-begletsa-ivanov", "text": "Полицията в Ловешко е по горещи следи на избягалия затворник Борис Иванов. Блокиран е периметър извън града в радиус от 3 километра. По предварителна информация са намерени и дрехи на беглеца. Периметърът е между селата Александрово и Дренов, недалеч от Деветашката пещера. Там започна специализирана полицейска акция по сигнал, че избягалият затворник е видян. Включи се и следово куче, което е намерило изоставени дрехи и вещи, за които се предполага, че са на Борис Иванов. Мобилизрани са всички сили на полицията. Други затворници гонили беглеца Борис Иванов, става ясно от ексклузивни кадри, показани от NOVA. По-рано бе лансирана версия за помагач, която бе опровергана. Иванов избяга вчера от обект, където работел. Излежаващият присъда за блудства и кражби в затвора в Ловеч бил преместен в общежитие от открит тип в началото на месеца, след като изтърпял над половината от наложеното му наказание - 13 години затвор. В четвъртък той избяга от обекта, където работел. Там се трудели и още четирима затворници, каза вчера охранителят на обекта и допълни, че другите опитали да спрат Иванов.  Беглецът не е бил заснет от охранителни камери в района. Кадри обаче показват как други двама затворници го преследват, а след това се връщат след неуспешната си акция по залавянето му. Вижда се и трети затворник, който също се е включил в гонитбата.  И тримата се прибират към обекта, където работели, след като не успели да го хванат. Междувременно полицията издирва Иванов и призова хората, които го забележат или имат информация за него, да сигнализират на телефон 112 или в поделенията на МВР. Вътрешният министър Валентин Радев отчете по-рано пред депутатите какви мерки са предприети за търсенето на беглеца. От думите му стана ясно, че в издирването се включил и хеликоптер. Министърът призна, че вероятно има пропуски във връзка с бягството, но сподели, че е оптимист за изхода по случая.", "date": "2018.06.22", "title": "Ексклузивни кадри: Други затворници гонят беглеца Иванов, той им се изплъзва"}
{"url": "https://www.faktor.bg/bg/articles/valentin-radev-ne-izklyuchi-variant-da-podade-ostavka", "text": "Министърът на вътрешните работи Валентин Радев не изключи вариант да подаде оставка, ако премиeрът му я поиска, заради новия случай на избягал затворник. От правосъдното министерство посочиха като възможна причина за инцидента грешка на ръководството на Ловешкия затвор. А главният прокурор се обяви за законодателни промени, за да се предотвратят нови подобни случаи. Радев изрази готовност да поеме политическа отговорност и не изключи възможността да подаде оставка, но все още не знае дали ще се стигне дотам: \"Всеки министър сигурно ще ви каже: \"Да, какво като подам оставка, няма да се решат проблемите\", не знам, може и да се решат, като ме сменят с някой, който се справя по-добре. Тази преценка дали се справя един министър добре, или не, я прави този, който ми предложи, това е премиерът. Аз докладвам постоянно какво правим, без да си разказвам мечтите, и считам, че сме в правилната посока. Трябва ни време. Знаете ли, че в едно семейство за изневярата последен разбира този, на който е изневерявано. Аз последен ще разбера дали се справям или не, а аз си мисля, че се справям\". След като от парламентарната трибуна министър Радев заяви, че е докладвал на премиера Бойко Борисов как върви издирвателната операция с избягалия затворник, в кулоарите обясни и какво е отговорил: \"Продължаваме да го издирваме, разбира се, аз съм оптимист. От петте, които ги няма, петте сме ги хванали, и този ще го хванем, това са леките случаи, така да се каже. И това лице ще бъде заловено, дано не направи някоя беля, докато успееме\". Според вътрешния министър вероятно има пропуски при промяната на мерките на затворника. \"Едната от тях е от строг на общ (режим - бел.ред.), след това от закрит в открит тип през предишните години. За жалост това е пропуск, ето, признавам една слабост, която сме установили още с Пелов, и работим по въпроса. Направен е анализ, защо нашият служител обикновено или ако присъства, няма право на глас, така е по инструкцията, но присъствието и информацията, която добива МВР, трябва да бъде акуратна, точна и нашият човек винаги да присъства, когато се вземат такива мерки за района, или дали е на свободен режим или не. Това е слабост, която тука я има също при този случай, освен човека, който е трябвало да го следи, пък не го е следял\". Според министъра на правосъдието Цецка Цачева при този случай са спазени всички процедури по преместване и по осигуряване на работно място. Заместникът на Цачева Николай Проданов посочи като възможна причина за инцидента грешка на ръководството на Ловешкия затвор.", "date": "2018.06.22", "title": "Валентин Радев не изключи вариант да подаде оставка"}
{"url": "https://www.faktor.bg/bg/articles/ninova-nazidatelno-kam-kabineta-da-varnem-balgarite-ot-chuzhbina-a-ne-da-gi-zamenyame-s-bezhantsi", "text": "Да върнем българите от чужбина, вместо да ги заменяме с бежанци! За това призова в декларация от парламентарната трибуна лидерът на БСП Корнелия Нинова. Според Нинова държавата трябва да подпомага българските семейства, за да се решават демографските проблеми, а не да се разчита за това на мигранти. Изявлението на лидера на БСП е в навечерието на срещата в Брюксел по темата за миграцията. От Вишеградската четворка, чиято позиция по темата за мигрантската криза бе подкрепена от Корнелия Нинова, се очаква да бойкотират форума на ЕС.            Днес поставяме на вашето внимание най-горещата тема в Европа в момента, която ще има последици, и то дългосрочни, и за България. Както вече знаете, Европа отново е пред миграционна криза. Европа се раздира от противоречия. Европейските лидери са на коренно различни мнения. В тази ситуация, на 28.06.2018 г. предстои среща на върха, която ще се проведе в следната бурна и тежка за всички ни ситуация. Първо Италия и Малта на 11.06.2018г. забраниха на хуманитарен плавателен съд с 600 мигранти да се доближи до техните брегове. Второ, австрийският канцлер Курц обяви създаване на „Ос на желаещите“ за борба с нелегалната миграция, за която се разбраха вътрешните министри на Австрия, Германия и Дания. Трето - това породи остро противоречие и противопоставяне в Германия между вътрешния министър Зеехофер и канцлера Меркел и доведе до политическа криза в германското правителство. Вътрешния министър Зеехофер заяви: „Не мога да работя повече с тази жена“. „Тази жена“ е г-жа Меркел. Той поставя ултиматум от 2 седмици да реши въпроса или ще нареди затваряне на границите и връщане на мигрантите. В безизходица от тези обстоятелства, председателят на ЕК Жан-Клод Юнкер свиква тази неделя неформална среща за даването на убежище на заинтересованите страни и България е една от тях.  Тук дойде нова изненада от вчера. Вишеградската четворка заявиха, че ще бойкотират срещата на г-н Юнкер в неделя и я обявиха за неприемлива. Г-н Орбан обяви тази среща за, цитирам: „против нормалните обичаи в ЕС“. Президентът Тръмп оцени ситуацията така: „В цяла Европа направиха голяма грешка, приемайки милиони хора, които са променили толкова силно и рязко културата й. Не искам това, което се случва с миграцията в Европа, да се случи и у нас“. В тази сложна ситуация, идва въпросът, какви са възможностите за решение и как ще запазим националния интерес на България. Засега публично е оповестено едно възможно решение, то идва от Германия - да се подпишат двустранни споразумения с държави като България, Гърция, Италия, подобно на това ЕС-Турция, а то е – пари срещу приемане на мигранти. Г-жа Меркел даже каза: „Може да предложим на други държави членки на ЕС финансова помощ, ако те се съгласят да приемат обратно мигранти“. Ето това е въпросът на въпросите, уважаеми колеги и българи: С какво решение отива премиерът на България на тази среща? Има ли решение на МС? Уважаеми коалиционни партньори, вас някой пита ли ви, каква е позицията на вашата коалиция и с какво послание изпращате г-н Борисов там? Уважаеми депутати, десетина на брой от ГЕРБ, вас някой пита ли ви, вашето правителство пита ли ви? А онези 1 млн. българи, които гласуваха за вас, питахте ли ги? Някой изобщо в залата знае ли г-н Борисов какво ще заяви на тази среща за България и българския национален интерес? Ще послуша ли г-н Борисов канцлера Меркел за пореден път и ще постави ли България пред ситуация да приеме мигранти, минали за пръв път през нашите граници, по официална информация на Агенцията за бежанци, 50 хиляди? Вярна ли е информацията, питаме. И ако не е - да дойде някой да я опровергае, че на срещата на върха в София лидерите на страните-членки са обсъждали възможностите за откриване на бежански лагери в държавите от Балканските региони. Това го пишат във френския вестник „Льо Монд“ и източниците твърдят следното- идеята била предложена от Дания и Австрия, датският премиер заявил, че е в контакт с други европейски лидери и е оптимист за проекта. Това се е случило на срещата на върха в София на 17.05.2018г. между 28 страни-членки и 5 държави от Западните Балкани. Вярно ли е това, господа управляващи? Искаме ние и българският народ да знаем- имало ли е такъв разговор и Има ли опасност Балканите да се превърнат в бежански лагер, защото ние от тази среща видяхме само разходката по „Моста на влюбените“ и нищо друго? Вчера г-н Борисов направи две интересни и малко странни изказвания. Първо: „Защо БСП казват, че сме вредни, като аз се разбрах с Ердоган и спрях мигрантите“. Трябва да отдадем заслуженото и на самочувствието, и на усилията на г-н Борисов. Добре че е скромен, както той казва, и не се хвали с успехите си, но нека и да припомним, че това споразумение не го сключи България и г-н Борисов. През 2016 г. ЕС и Турция сключиха споразумение -Тур[ия да задържа мигрантите, а Европа да й плати 6 млрд. евро. Но вчера имаше едно друго, подгряващо изказване от г-н Борисов: „На БСП им спират всички фондове“, което е лъжа, но защо му е след 10 години да повтаря едно и също- „а на нас ни ги пускат и сега ще получим 8% повече пари от предходния програмен период“. Въпрос, колеги управляващи: по коя програма са тези 8% повече и имат ли нещо общо с темата миграция, мигранти и интеграция на мигранти. Въпроси и тъй като г-н Борисов не уважава българския парламент, те остават без отговори. Защото в България, уважаеми български граждани, нещата стоят така: правителството на Борисов прие национална стратегия в областта на миграцията, убежището и интеграцията 2015г. - 2020 г. - официален документ. Той започва така: Увод: В основата на настоящия документ стои разбирането на феномена миграция като източник на работна сила, необходима за националната ни икономика. Цел на стратегията е превръщане на миграцията и мобилността в позитивни фактори за развитие в икономическия и демографски план за България. Има много мерки. Лицата имат право на здравно осигуряване, достъп до социални услуги, образование и жилище, но не в лагери, уважаеми българи. Имат го по следния начин: След приключване на участието в националната програма, получилите закрила могат да се установят, където пожелаят в страната.  Призовавам ви да мислим непартийно, а държавнически в този случай. Вече всички големи лидери на континента признават, че Европа сгреши като отвори вратите, не само за бежанците от войната в Сирия, а за икономически бежанци, такива по повод екологични проблеми и т.н. Всички казват сгрешихме, трябва тази грешка да се поправи. В основата на тази политика стоеше г-жа Меркел, и днес тя е подложена на огромен натиск и критика от колегите си. Европа се променя и така трябва, иначе ще я загубим, ако продължаваме по същия начин. Ние искаме Европа единна и здрава, съюз между силни държави. Правителството на Бойко Борисов досега сляпо следваше политиката на Меркел, срещу което получавахте подкрепя от нея и го представяхте като проевропейско поведение. И сега ли, уважаеми, ще я следвате сляпо или ще намерите сили да се противопоставите, да защитите националния интерес на България, народа си и сигурността ни. Ние не знаем и никой няма представа какво ще се случи на срещата на върха, каква позиция ще изрази нашият премиер. Ако се съгласи на споразумение- пари срещу изпращане от Европа обратно в България на мигранти, ние ще се противопоставим категорично. Ние сме се противопоставяли дори на партиите от нашето политическо семейство и сме понасяли много негативи и много удари, но сме спокойни, че сме защитили България и националния си интерес, защото алтернатива има. Борисов не желае да информира парламента и българите- каква позиция ще заеме. Ние ще направим обратното. Информираме Народното събрание и българските граждани - нашите сънародници, а след това, с писма и разговори, които ще проведем, нашата позиция ще бъде представена пред: лидерите на партиите от Вишеградската четворка, с които подписахме обща декларация за обмяна на позиции и излизане на общи такива, на г-н Ципрас, който участваше във всички форуми на ПЕС, на г-н Педро Санчес- новия министър-председател на Испания, г-н Коща министър-председател на Португалия, еврокомисари и лидери от нашето политическо семейство. Сигурно ще кажете- защо опозицията прави това, никога не е било. Защото става въпрос за България, за българския национален интерес и за спасяването на Европа. Винаги сме имали ясна позиция, още от 2013 г. и до ден днешен, и тя ще бъде изразена пред народа ни и пред европейските лидери. Първо- вие казвате, че трябва да осигурим работна ръка чрез бежанци. Всички в годините на прехода направихме грешки, с които изгонихме наши сънародници навън. Ние казваме- да не ги заменяме с бежанци, да направим всичко възможно да ги върнем обратно. Пак заради грешки на всички се топим и сме в демографска катастрофа. Вие казвате, ще поканим бежанци да ни решат демографските проблеми и да ни правят деца. Ние казваме- дайте да предприемем мерки за българските семейства, българските млади хора, за да раждат и отглеждат децата си в България. Имаме решение още от 2013 г. на нашия Национален съвет по тази тема, както и изразена позиция в европарламента от същата година. Най-главната цел е да избегнем превръщането на нашата страна и на Балканите в огромен бежански лагер, своеобразна буферна зона между зоните на конфликт и Шенгенската зона. България трябва да защити своите национални интереси в общата политика за справяне с бежанската криза, а те са: вместо пари за интеграция, пари за връщането на нелегалните мигранти от където са дошли. Нека се отнесем сериозно, като българи,а не като партийци, защото ако днес мълчим, утре ще е късно за българските семейства, българските деца, нашите изконни ценности и за България.", "date": "2018.06.22", "title": "Нинова назидателно към кабинета: Да върнем българите от чужбина, а не да ги заменяме с бежанци!"}
{"url": "https://www.faktor.bg/bg/articles/nov-rund-ot-dialoga-mezhdu-rusiya-i-sasht-za-strategicheskata-stabilnost-mozhe-da-ima-prez-lyatoto", "text": "Нов рунд от диалога между Русия и САЩ за стратегическата стабилност може да се проведе през лятото на текущата година. Това разкри за TACC източник от Министерството на външните работи на Руската федерация. „Консултациите ще се проведат, когато договорим дата и място. Никога не сме прекъсвали диалога. Не изключваме рундът да се проведе през лятото, стремим се пълноформатният диалог да продължи и да върви без прекъсване“, поясни източникът на агенцията. Съгласно думите му, диалогът между Москва и Вашингтон няма алтернатива и двете страни са съгласни с това твърдение. „Това е нормалното състояние на междудържавните отношения, особено на такива като тези между САЩ и Русия, защото няма алатернатива. Другото е война, а такава никой не иска. С потенциал като нашия и този на САЩ това би означавало унищожение на цялото човечество“, коментира събеседникът на агенцията.  Преговорите за стратегическа стабилност се провеждат под председателството на заместник-министъра на външните работи на Русия Сергей Рябков и първия заместник-държавен секретар на САЩ по политическите въпроси Томас Шенън. Създаването на канала бе един от резултатите от миналогодишната визита на вече бившия първи дипломат на Вашингтон Рекс Тилърсън в Москва.", "date": "2018.06.22", "title": "Нов рунд от диалога между Русия и САЩ за стратегическата стабилност може да има през лятото"}
{"url": "https://www.faktor.bg/bg/articles/novini/balgariya/golyam-pozhar-uplashi-sozopol", "text": "Голям пожар вилня край Созопол. Огънят лумнал около 14:00 часа в местността Демиркьой до село Росен. Това съобщават от Областната дирекция на МВР-Бургас, цитирани от Флагман.бг. Стихията е погълнала 400 дка сухи треви. На място са били изпратени три противопожарни автомобила с осем огнеборци, които часове се борели с пламъците. Пожарът е възникнал вследствие на искра, предизвикана от селскостопансска машина, управлявана от 41-годишния С. М. от с. Равна гора.   Припомняме, че през лятото на 2017 г. голяма огнена стихия в района на бургаското село Изворище погълна вили, земеделски земи и част от боровата гора. Основната причина за огнищата е човешката небрежност. Затова най-важното е всички да бъдем по-внимателни, да не палим огън сред природата, включително и в земеделски земи, където извършването на тази дейност е абсолютно забранена!", "date": "2018.06.22", "title": "Голям пожар уплаши Созопол"}
{"url": "https://www.faktor.bg/bg/articles/zeehofer-glupost-e-che-sam-dal-ultimatum-na-kantslera-angela-merkel", "text": "Федералният министър на вътрешните работи на Германия Хорст Зеехофер (ХСС) отрече да е отправял ултиматум на канцлера Ангела Меркел (ХДС) в спора за политиката в областта на убежището, съобщава националният ежедневник Die Frankfurter Allgemeine Zeitung. Лидерът на Християнсоциалния съюз (ХСС) определи докладите за ултиматума като „глупост“, като подчерта, че Меркел е била тази, която е поискала срок от две седмици от фракцията на Съюза (ХДС/ХСС), за да се опита да постигне решение на проблема на европейско ниво. Ръководният орган на политическия блок е удовлетворил молбата на канцлера, увери Зеехофер.", "date": "2018.06.22", "title": "Зеехофер: Глупост е, че съм дал ултиматум на канцлера Ангела Меркел"}
{"url": "https://www.faktor.bg/bg/articles/kak-sanktsiite-obedinyavat-narodite-krim-uvelichi-iznosa-si-na-zarno-za-siriya", "text": "Крим увеличи износа на зърно за Сирия през последната година по споразумение, което дава на черноморския полуостров пазар за свръхпроизводството му на зърнени култури и осигурява на президента Башар Асад надежден източник на пшеница. Доставките започнаха да се увеличават в средата на миналата година и поне 10 кораба се доставили минимум 170 000 тона зърно на Сирия между юли 2017 г. и май 2018 г., според пристанищни и корабни данни, които Ройтерс видя и които бяха потвърдени от транспортни доставчици, съобщи БТА. Неотдавнашното увеличаване на зърнените доставки от Крим помага на правителството на Асад, тъй като постоянното снабдяване с пшеница е ключово за осигуряване на силно субсидиран хляб, на който много сирийци разчитат. Сирийските добиви на пшеница пострадаха от сраженията в главните зърнопроизводителни райони на страната, принуждавайки лишеното от свежи пари правителство на Асад да разчита на внос. Храната не е забранена от западните санкции срещу Сирия, но банковите санкции и замразяването на авоари затрудниха бизнеса на някои компании, които търгуват със зърно, с правителството на Асад, а то не успя да подаде документи за участие в няколко големи търгове за пшеница. Крим също е под западни санкции, откакто Русия го анексира от Украйна през 2014 г. и беше изолиран от много западни пазари, което направи Сирия съвършения търговски партньор - особено защото е отворен да приема стоки от Сирия като зехтин в замяна на пшеница. „Нямаме проблеми с редица държави, сред които и Сирия\", каза пред Ройтерс вицепремиерът на Крим Георги Мурадов. \"Нашите държави не налагат санкции една на друга, затова, разбира се, са свободни да си сътрудничат\". Русия, вторият по големина в света износител на пшеница, се намеси с военна сила в сирийския конфликт през 2015 г., за да спомогне за поврат в хода на войната в полза на Асад - и освен това доставя зърно на правителството в рамките на хуманитарна помощ. През септември Сирия каза също, че е сключила сделка за закупуване на 3 млн. тона пшеница от Русия за период от 3 години и че търси кредитно финансиране от Москва, но досега руска пшеница не е изнесена, според данни на руските митници. Причината може да е, че Русия иска да не излага на риск търговията си със зърно, като прави сделки със Сирия, а големите доставки на помощи могат да натоварят бюджета й и да намалят доходите от износ на пшеница, казаха източници от руската зърнена промишленост. Украйна казва, че доставките от Крим нарушават западните санкции. Тя се оплака на базираната в Лондон Международна морска организация (IMO) и поиска страните членки да извадят от регистрите си замесените кораби. \"Играта на котка и мишка около незаконната корабоплавателна дейност в Крим далеч не е приключила\", каза пред Ройтерс Наталия Галибаренко - постоянна представителка на Украйна в организацията.  \"Северната част на Черно море буквално е превърната в \"сива зона\" за международен превоз на стоки\", каза тя. Вицепремиерът на Крим Мурадов каза, че Крим не признава западните санкции.", "date": "2018.06.22", "title": "Как санкциите обединяват народите: Крим увеличи износа си на зърно за Сирия"}
{"url": "https://www.faktor.bg/bg/articles/1-mln-na-miting-na-kemalistite-nie-sme-voynitsi-na-mustafa-kemal", "text": "1 млн. се събраха на митинг на кемалистите в Турция, представил кандидата за президент на опозицията Мухарем Индже, като скандираха: \"Ние сме войници на Мустафа Кемал\". Победата на президента Реджеп Ердоган на  предстоящите президентски избори съвсем не е толкова сигурна, колкото изглежда.  Митингът на основния му съперник бе в третия по големина град в южната ни съседка Измир. Властите обявиха, че на него са присъствали \"десетки хиляди души\". Според CNN Turk бройката им е била 1 милион, а според Sözcü са били 2,5 милиона души. При всички положения снимки от събитието показват впечатляваща картина. Голям крайбрежен булевард е изпълнен по дължина с множество хора, поддръжници имаше и по покривите на близките сгради и дори в лодките в морето. Речта на Индже трая около един час, но самото множество остана много по-дълго, за да засвидетелства подкрепата си. \"Ердоган е един уморен човек. Арогантен човек\", нападна опонента си Индже и обеща промени в сферата на образованието и селското стопанство. Изборите ще се проведат на 24 юни. Турският президент свика извънреден вот, както за президент, така и за парламент. Те трябваше да се проведат през ноември 2019-а. Според предварителните проучвания Мухарем Индже е най-големият конкурент на Реджеп Ердоган и сочен като единствен, който изобщо има шанс да достигне до балотаж на президентския вот.", "date": "2018.06.22", "title": "1 млн. на митинг на кемалистите: Ние сме войници на Мустафа Кемал"}
{"url": "https://www.faktor.bg/bg/articles/potop-v-belgrad", "text": "Републиканският хидрометеорологичен институт на Сърбия издаде оранжев код за проливни дъждове, гръмотевици и бурен вятър в цялата страна, съобщава порталът Б92, цитиран от бТВ.  В Белград от сутринта вали пороен дъжд, съпроводен с гръмотевици. Движението по улиците е затруднено, а някои улици са напълно залети от водата.  В района на Нови Белград сутринта дъждът е преминал в градушка.  Силен дъжд, гръмотевици и бурен вятър са причинили щети на овощните градини и пътната инфраструктура и в района на Приеполе в Западна Сърбия. Наводнени са множество къщи в града.  Метеоролозите предупреждават, че се очакват опасни явления, които могат да предизвикат материални щети и представляват риск за хората и животните.", "date": "2018.06.22", "title": "Потоп в Белград, проливни дъждове в цяла Сърбия"}
{"url": "https://www.faktor.bg/bg/articles/vuchich-razpisa-tri-pati-po-golyam-byudzhet-za-balgarskite-medii-v-sarbiya", "text": "С три пъти се увеличава финансирането на деветте български медии в Сърбия. Това беше договорено на срещата между президентите Румен Радев и Александър Вучич. След срещата в спортната зала в Димитровград с българското национално малцинство в Сърбия двамата президенти казаха, че финансирането на българските медии ще се увеличи три пъти до 535 000 евро годишно. Увеличението ще влезе в сила в близките дни, посочи \"Дарик\". „По отношение на проблемите на нашето национално малцинство – има два типа нарушаване. Едните са чисто организационни или финансови – президентът Вучич ги решава от раз. Той показа тези два дни как конструктивно могат да се решават тези проблеми. И за финансирането на българските медии – вчера на обяд се постави въпросът, последва веднага връзка с нашите медии тук. 9 медии на български език дадоха своите заявки. Президентът Вучич още вчера вечерта разписа три пъти по-голям бюджет от настоящия, който ще влезе в сила до няколко дни“, подчерта Румен Радев. По-рано в спортната зала в Димитровград се състоя съвместна среща на президентите Румен Радев и Александър Вучич с българското национално малцинство в Сърбия. Това е първата по рода си среща на двама действащи президенти с представители на българите в съседна Сърбия. Още от първия ден на посещението на българския държавен глава в Сърбия беше изразена и категорична готовност от двете страни за видимо подобрение и решаване на проблемите на българското малцинство.", "date": "2018.06.22", "title": "Вучич разписа три пъти по-голям бюджет за българските медии в Сърбия в присъствието на Румен Радев"}
{"url": "https://www.faktor.bg/bg/articles/vladimir-chukov-nay-veroyatno-shte-naddeleyat-predlozheniyata-na-makron-po-otnoshenie-na-migrantite", "text": "Най-вероятно ще надделеят предложенията на Макрон по отношение на мигрантите – разширяването на функциите на Фронтекс и служителите от 1500 да станат 10 000 души. Това заяви в интервю за предаването \"Хоризонт за вас\" проф. Владимир Чуков, експерт по Близкия Изток: \"В неделя ще има много ожесточена дискусия. Всеки ще си представи позициите. Мисля, че това ще се повтори и следващата седмица, когато е срещата на високо равнище в Брюксел в пълен формат. Реално ще се очертаят двете групи – за старото, което беше до този момент, и респективно по-силната, по-радикалната позиция. Големият дебат ще бъде дали ще се даде право на Фронтекс да осъществява военни операции извън вече очертаните територии, тоест има ли възможност освен морков да има и тояга, но вече с определени партньори, които са извън територията на Европейския съюз и които са пряко ангажирани с бежанския поток\".", "date": "2018.06.22", "title": "Владимир Чуков: Най-вероятно ще надделеят предложенията на Макрон по отношение на мигрантите"}
{"url": "https://www.faktor.bg/bg/articles/kray-burgas-se-provezhda-uchenie-na-boyni-i-spomagatelni-korabi", "text": "Болницата в Ловеч от днес е с ново ръководство. На състоялото се общо събрание на акционерите на лечебното заведение беше избран нов Съвет на директорите, който се очаква да изведе болницата от тежкото ѝ състояние.  Новото ръководство на болницата добре познава всичко, което се случва с лечебното заведение. В Съвета на директорите вече влиза д-р Цветолюба Генкова. Тя дълги години беше директор на Регионалната здравна инспекция в Ловеч и добре познава както проблемите, така и персонала на болницата. В Съвета на директорите влизат още досегашният прокурист на болницата д-р Ченко Чалъков, който имаше тежката задача да се справя със ситуацията през последните месеци, в които имаше и протести на работещите там заради неизплатени заплати. Благодарение и на неговите усилия те бяха изплатени. Третият човек в Съвета на директорите е д-р Румяна Нановска, досегашен заместник-директор на болницата, която ще бъде изпълнителен директор на лечебното заведение. През последния месец задълженията на болницата са намалели значително. Текущите задължения от 7 милиона и 800 000 лева са намалени на 4 милиона лева.", "date": "2018.06.22", "title": "Ловешката болница вече е с ново ръководство"}
{"url": "https://www.faktor.bg/bg/articles/zahopchaha-dvama-mladezhi-izvarshili-grabezh-na-12-800-leva-ot-pensioner", "text": "След активно разследване криминалисти на Шесто РПУ в Пловдив разкриха двама младежи, извършили грабеж на 12 800 лева, съобщиха от пресцентъра на Областната дирекция на МВР. Работата по случая стартирала на 15 юни, когато 72-годишен мъж се оплакал, че около 6.20 часа, край автобусна спирка на бул. \"Марица\" бил нападнат от две момчета. Те го повалили на земята и му отнели над 12 800 лева, а после се оттеглили към квартал \"Столипиново\". В резултат издирване служителите на реда влезли в дирите на непълнолетни жители на областния град - 16-годишен криминално проявен и осъждан и 15-годишен. Пред разследващите тийнейджърите направили самопризнания за извършеното престъпление. По-голямата част от отнетата сума е намерена и иззета. С постановление на Районна прокуратура - Пловдив двамата са привлечени като обвиняеми по досъдебното производство. Наложена им е мярка за неотклонение \"задържане под стража\" за срок до 72 часа.", "date": "2018.06.22", "title": "Захопчаха двама младежи, извършили грабеж на 12 800 лева от пенсионер"}
{"url": "https://www.faktor.bg/bg/articles/propadna-yarostniyat-napan-na-bsp-za-galiche-vrachanskiyat-administrativen-sad-otkaza-da-kasira-izborite", "text": "Врачанският административен съд отказа да касира частичните избори за кмет на село Галиче. Делото беше образувано по жалба на БСП, с която се оспорва загубата на кандидата им Веселин Тушинов с 26 гласа от претендента на ГЕРБ Страхил Стоянов.  Според магистратите, от анализа на събраните в хода на процеса доказателства, включващи и разпити на трима свидетели, не може да се направи изводът, че са нарушени изборните правила и това е довело до опорочаване на резултата. Още повече протоколите от четирите секции и окончателният от избирателната комисия са подписани от всички членове без особено мнение и възражения, посочиха от съда. Решението подлежи на обжалване.  До избори в Галиче се стигна след като дългогодишният кмет Ценко Чоков беше арестуван и получи присъда на първа инстанция за три криминални престъпления. Информацията е на кореспондента ни Ива Антонова.", "date": "2018.06.22", "title": "Поредният напън на БСП пропадна: Врачанският административен съд отказа да касира изборите в Галиче"}
{"url": "https://www.faktor.bg/bg/articles/taksimetrovi-shofyori-mamyat-s-po-visoki-tseni-klienti-na-letishte-plovdiv", "text": "Таксиметрови шофьори мамят с по-високи цени клиенти на летище \"Пловдив\". За това сигнализираха от Сдружение \"Бизнесът за Пловдив\". Затова настояват пътническия терминал да се обслужва от само една лицензирана фирма, цената на превоза да бъде регламентирана, както и да има контрол над този вид транспорт. При последния сигнал за измамени пътници таксиметров шофьор поискал от четирима италиански бизнесмени 60 евро, за да ги закара до Пловдив. В момента летището се обслужва от 5 таксиметрови фирми. Тарифите им могат да се видят на табло в салона на аеропорта. На всяка кола има и цена за превоз, която е около 80 стотинки на километър. От бранша признават, че на летището има много измамници и съветват: Стефан Станев – управител на таксиметрова фирма: В закона никъде не е упоменато, че се договаряте с такситата. Има си обоснована тарифа, която се кара колкото покаже на апарат. Това съветвам всички граждани да го практикуват, а не да се договарят за 20-30 или 40 евро. За да бъде прекратена порочната практика бизнесът на Пловдив иска летището да бъде обслужвано само една фирма, така както е в чужбина. д-р Ангел Стоев – изпълнителен директор на Сдружение „Бизнесът за Пловдив\": Тогава, когато ти влезеш в салона на летището, съответно виждаш табела, която сочи коя е избраната лицензирана фирма и какви са тарифите и всеки може да си направи сметката. От летище „Пловдив“ ни отговориха, че са обявили търг на 1 юни за избор на лицензиран таксиметров превозвач, който ще разполага с три стоянки за колите. Предвижда се фирмата да контролира този превоз в зоната на летището.", "date": "2018.06.22", "title": "Таксиджии мамят с по-високи цени клиенти на летище \"Пловдив\""}
{"url": "https://www.faktor.bg/bg/articles/naglost-dvama-mazhe-potroshiha-patrulka-pred-rayonnoto-upravlenie-v-kardzhali", "text": "Двама мъже потрошиха патрулка в Кърджали, след като униформени искали да ги глобят. Нарушителите вървели по улицата и вдигали шум, нарушавайки нощната тишина, обясни пред камерата на Нова тв шефът на „Охранителна полиция” в РПУ-Кърджали Атанас Чотров. Докато униформените пишели актовете, двамата мъже опитали да им попречат. Полицаите ги задържали и откарали в районното управление. Имено там един от мъжете започнал да буйства и изпочупил една от вратите и стъкло на патрулната кола с парчета асфалт.   По случая е образувано бързо досъдебно производство.", "date": "2018.06.22", "title": "Наглост: Двама мъже потрошиха патрулка пред полицейското управление в Кърджали"}
{"url": "https://www.faktor.bg/bg/articles/obshtestvo/zakon-i-red/tir-se-preobarna-na-am-trakiya", "text": "Тир се преобърна на автомагистрала „Тракия“ в петък. Инцидентът е станал на 119-ия километър от аутобана, в района на пътен възел „Пловдив – запад” в посока Бургас. Заради катастрофата движението се осъществява само в изпреварващата лента и се регулира от Пътна полиция.", "date": "2018.06.22", "title": "ТИР се преобърна на АМ \"Тракия\""}
{"url": "https://www.faktor.bg/bg/articles/bezumieto-tsarichina-elisaveta-loginova-voennite-tarseha-dvupoloviya-ni-praotets", "text": "Макар и отлежала с времето, една история не спира да провокира въпроси. След повече от четвърт век завесата около най-загадъчната, но и най-натоварената с негативни коментари експедиция, свързана с разкопките в село Царичина, се вдига. В студиото на \"България сутрин\" Bulgaria ON AIR  екстрасенсът Елисавета Логинова, която е пряк участник в проучването на Царичината дупка и автор на книгата \"Царичина - съдбовен контакт\" разкри редица интересни факти около този феномен, който друг път сме наричали  През 1990 година по заповед на Генералния щаб на Българската армия започват разкопки в село Царичина заради информация, получена от извънземна цивилизация, според която там се намира гробницата на първото същество, живяло някога на Земята. на който работят само екстрасенси и висши офицери. Те виждат странни летящи обекти, загадъчни светлини и поддържат контакт с извънземните. Участниците в операцията настояват изследването на царичинската дупка да продължи. 23 години по-късно мистерията \"Царичина\" остава едно от най-дълго търсените доказателства, че не сме сами във Вселената. защото това, което се носеше в общественото пространство беше само и единствено негативизъм. Нямаше нищо положително за нас, хората, които работехме по проучването на тази мистерия\", сподели пред Bulgaria ON AIR Елисавета Логинова. Тя посочи, че според нея е била наложена химера, за да бъде прикрита истинността. Каквото и да означава това. \"Теорията, че сме търсили съкровището на Цар Самуил няма нищо общо с истината. Мисията ни бе да открием първия човек. Аз знаех къде и какво трябва да намерим. Получавах директни инструкции. По онова време бях начинаещ екстрасенс, а от мястото бликаше изключителна енергия. Тялото, което търсехме, бе със скелет около два метра и половина, със структура по-различна от нашата, но със сигурност ставаше дума за нашия праотец. Той е бил двуполов\", разказа Логинова.  Да си припомним началото на тази граничеща с безумието история. Най-голямата загадка през всичките тези години си остава избухналата лудост сред родните генерали.  Фактите за мистериозните разкопки, наречени операция \"Слава\" са като от фантастичен роман, но действителността е много по-невероятна, както сме писали. Никой не можа да даде логичен отговор на въпроса- защо в зората на демокрацията от Генералния щаб на Българската армия копаха там като обезумели, насочвани от екстрасенси.  И се напълва с войска. На 7 декември 1990 година започват разкопките. В разрез с традициите в армията, само на началници е разрешено да въртят кирката. Копаят офицерите, а редовите войници помагат в изнасянето на пръстта.. Това продължава две години. Изкопават спираловиден тунел с дължина 165 метра и денивелация от 70 метра. „Искахме да достигнем до Първия човек, който е живял!”, твърдят и други участници.  който твърди, че край селото се пази голяма тайна. Той разказва, че в неговия род от поколение на поколение се предавал „ключът” към закопаното там съкровището на цар Самуил. Защо иначе селото ще е с царско име? През есента на 1990 година бившият асансьорен техник разтръбява „тайната” , след като сънувал Вазов, Раковски и Ботев, които му казали: \"Димитре, българино, поведи българите\". Не само има хора, които му се връзват, а половин дузина висши офицери, съветвани от хора с паранормални способности, започват да вярват, че Или поне се правят, преследвайки някакви други цели...Пълна мистерия е как точно ръководството на армията взема присърце твърденията, че там е скрито съкровище на Самуил, а после, че то се е превърнало в нещо друго, съдбоносно за Земята. Военните се хвърлят в операцията, убедени от екстрасенсите, които по това време работят в Генщаба, че в земята под Царичина е скрита мумия с извънземен произход или даже кутията на Пандора, която ще превърне България в световна суперсила. А на тях само това им трябва. Или е за пред широката публика? В началото екстрасенсът Елисавета Логинова показа на баровците от Генералния щаб на Българската армия къде точно да копаят. Сред висшите военни настава необяснима истерия. Започнали да пристигат цели роти – химически, трудови, сухопътни, камиони, БТР-и, джипове, опъват палатки, вадят се химически костюми против радиация. Средствата отпуснати за авантюрата от ГЩ на БА са 16 000 000 лева, които тогава са много пари. Твърди се, че това е най-мащабната операция в историята на археологията в България. Поканени да се включат са проф. Димитър Овчаров – директор на Археологическият музей на БАН, генерал Динев, генерал Радню Минчев, Елисавета Логинова, Стамен Стаменов – председател на асоциация \"Феномени\", полк Кънев – завеждащ научния отдел на ВВС в ГЩ на БА, цяла рота екстрасенси,. В средата на 1991 година Ели Логинова започва да пише Никой не успява да разчете изписаните три тетрадки. Изпращат делегация при Ванга, която им казва, че копаят в правилната посока и ще достигнат до три стъпала... Пророчицата обяснява, че самата Ели Логинова може да разчете текстовете си. Споменава също, че търсят „жута маймуна”. По-късно от експедицията коментират с насмешка: „Искала е да каже, че ни правят на маймуни”. Изпращат хора и в Израел за консултация със специалисти по древни текстове, като според участниците, са събудили интереса и на израелските тайни служби.. Не се разминава и срещата с извънземни Според разказите на очевидците в 22 часа началникът на караула лейтенант Нейков, побелял като платно от страх, сигнализира, че наблюдава странни светлини в небето. Всички офицери и екстрасенси зарязват вечерята си излизат да зяпат пулсиращи светлини, разстлани в небето на дължина десетки километри. За да ги виждат по-добре излизат на шосето. Кълнат се по-късно, че армада космическите кораби се спуснала бавно като в холивудския филм за нашествие на извънземните. Местните пък си спомнят, че небето е било ясно, а НЛО -обвити в цели кълба дим. В този момент миг офицерите получават заповед от гласа, говорещ на Логинова да свалят моментално цялата охрана от обекта, да отключат входната врата за тунела, а навън да не остане жив човек. Натъпкани във фургоните, военните разбират, че извънземните слизат в дупката, ориентирайки се по кучешкия лай.По думите им, небесните пришълци престоели в там 10 минути, защото лаенето на кучетата изведнъж се подновило. Край на разкопките слага огласяването им в пресата. Историята гръмва първоначално във в.“Нощен Труд”, после я поемат всички медии. Става грандиозен скандал, който разтърсва държавата с абсурдността си. Военните набързо бетонират дупката и се прибират в казармите. Има и такива, които се самоубиват мистериозно след спирането им и запечатването на дупката в Царичина. Полковник професор Делчо Наплатанов, доктор на техническите науки и началник на Научния отдел на Генералния щаб на Българската армия на 21 ноември 1991 г. пише жалба, която е заведена от кабинета на министъра на отбраната тогава Димитър Луджев и от този на прокурора на въоръжените сили ген. Лилко Йоцов. Там заявява, че по време на разкопките в Царичина е попаднал заедно с дъщеря си Марина, също екстрасенс, под активно въздействие на психотронно оръжие. Нещо повече, той описва подробно в писма до министъра на отбраната, прокурора, парламента и премиера механизмите, по които действа то. Смята, че психотронното оръжие е използвано срещу двамата, за да ги унищожи. Твърди, че чрез неговото въздействия на 8 февруари 1991 г. е убита дъщеря му Марина Наплатанова. В 9.15 ч. на тази дата момичето се е хвърлило от десетия етаж на блок в„Красно село\". През 1995 г. проф. Делчо Наплатанов също е намерен мъртъв под мост в София.", "date": "2018.06.22", "title": "Безумието Царичина! Елисавета Логинова: Военните търсеха двуполовия ни праотец"}
{"url": "https://www.faktor.bg/bg/articles/tsacheva-otgovornostta-za-ohranata-na-zatvornitsite-koito-rabotyat-na-otkriti-obekti-ne-mozhe-da-e-samo-na-rabotodatelya", "text": "Отговорността за охраната на затворниците, които работят на открити обекти, не може да е само на работодателя. Държавата също трябва да има отговорности, каза правосъдният министър Цецка Цачева пред журналисти.      За целта в МП вече се прави оценка на закона, обясни още тя.        От вчера има проверка дали договорът с фирмата е редовен и дали са спазени всички изисквания. А на място в Ловеч върви инспекция как е определен лекият режим на Борис Иванов, който отишъл на работа и после не се върнал в общежитието.        Борис Иванов, който е осъден за блудства и кражби, е имал поощрения, не е бил пускан в отпуск. Цачева посочи, че ще бъде проверено и как е настанен в общежитието край Ловеч и кой е преценил, че той е подходящ за тази работа, за която е бил нает.       Възможността осъдените да работят е най-силният начин за социализация и за това полагането на труд трябва да се стимулира, но при затегнат контрол, посочи правосъдният министър.", "date": "2018.06.22", "title": "Цачева: Отговорността за охраната на затворниците , които работят на открити обекти, не може да е само на работодателя"}
{"url": "https://www.faktor.bg/bg/articles/ot-svetovnata-banka-42-ot-15-godishnite-balgari-sa-funktsionalno-negramotni", "text": "Eвропейският съюз през последните 30 години е регионът в света, който регистрира най-голям икономически ръст, каза Аруп Банерджи от Световната банка по време на Пловдивския икономически форум. За България икономическият ръст е около средния за ЕС. Не всичко обаче е позитивно, тъй като хората, които са сред най-бедните слоеве, фактически не печелят от икономическия растеж и неравенствата се задълбочават, коментира Банерджи. Той посочи, че диспропорциите са факт и на регионално ниво, като страните от южната част от Европа определено изостават от другите. Банерджи цитира данни от изследването PISA, според които 42% от 15-годишните българи са функционално неграмотни по отношение на езици и математика. Според него образованието е в основата на икономическите неравенства и в развитите икономически страни функционалната неграмотност е в пъти по-ниска, отколкото в по-слабо развитите.", "date": "2018.06.22", "title": "От Световната банка: 42% от 15-годишните българи са функционално неграмотни"}
{"url": "https://www.faktor.bg/bg/articles/berlin-sreshtata-na-varha-na-es-nyama-da-reshi-migrantskiya-problem", "text": "Според Берлин срещата на високо равнище на лидерите на страните от Европейския съюз, която ще се проведе следващата седмица, няма да завърши с конкретен план за разрешаване на проблема с мигрантите, който провокира правителствена криза в Германия. Това заяви говорителят на правителството на ФРГ Улрике Демер, предава AFP, цитирана от \"Фокус\". „На срещата на върха на ЕС следващата седмица няма да бъде достигнато решение на мигрантския проблем“, подчерта Демер, като същевременно предположи, че ще бъдат постигнати двустранни, тристранни и многостранни споразумения за преодоляване на проблема. В неделя председателят на Европейската комисия Жан-Клод Юнкер ще бъде домакин на извънредната среща на върха, свикана до голяма степен заради вътрешната политическа криза в Германия, която възникна заради спора между партиите от Съюза (ХДС/ХСС) за бъдещата политика в областта на убежището. Очаква се на мини-срещата в Брюксел да присъстват лидери на Германия, Италия, Гърция, Франция, Малта, Испания, България, Австрия, Нидерландия и Белгия.", "date": "2018.06.22", "title": "Берлин: Срещата на върха на ЕС няма да реши мигрантския проблем"}
{"url": "https://www.faktor.bg/bg/articles/evakuiraha-kyolnskata-katedrala-zaradi-podozritelen-mazh-ot-iztochna-evropa", "text": "Заради подозрителен мъж емблематичната катедрала „Свети Петър и Света Мария“ в рейнския град Кьолн бе евакуирана. Това съобщава Die Sueddeutsche Zeitung, най-тиражираният вестник в Германия, цитиран от Фокус .  Полицията поясни, че в сутрешните часове е получен сигнал за лице със странно поведение, което е пристигнало в района с микробус. След това мъжът е влязъл и излязъл няколко пъти от катедралата. В резултат правоохранителните органи са разпоредили евакуация като предпазна мярка.  Мъжът е задържан, но самоличността му още не е установена. Според личната му карта е източноевропеец, но не се пояснява страната на произхода му. От редакцията допълват, че катедралата, включително куполите й, са претърсени със специално обучени кучета. Микробусът му е бил празен. Остава неясно дали лицето е успяло да пренесе нещо в катедралата.", "date": "2018.06.22", "title": "Евакуираха Кьолнската катедрала заради \"подозрителен мъж от Източна Европа\""}
{"url": "https://www.faktor.bg/bg/articles/borisov-v-ns-shte-nastoyavam-da-se-prieme-nezabavno-da-se-zatvoryat-vanshnite-granitsi", "text": "Премиерът Бойко Борисов пристигна в Народното събрание. Причината е извънредната среща, посветена на миграцията. Борисов се обяви за незабавно затваряне на външните граници на ЕС: \"Тук позицията ни е национално отговорна и на всички е ясна. Преди години, на всички Съвети, за което има и протоколи, аз съм държал винаги една и съща позиция. Предупреждавал съм ги колегите, че ще стигнем и до днес.  Те тогава ми обясняваха, не вярваха, хуманността на Европа на първо място и т.н. То безспорно Европа е най-хуманната в това отношение. Ако си спомняте добре, за първи път аз казах, че трябва да направим центрове за убежище и сигурност  извън територията на ЕС, в близост до конфликтите. Една част от колегите ме обвиниха, че това било в полза на Турция, било в полза на тези, които се бият в Сирия. Да , но в Йордания има 2 милиона бежанци и  те не са в Европа, ние плащаме за това ЕС. Първа точка на това, което винаги съм защитавал, е незабавно спиране, затваряне на външните граници на целия ЕС. Той не е само Гърция, България и Италия, той е и Испания, а и от север влизат. Да се инвестира колкото трябва в кораби, граничари, \"Фронтекс\" ако трябва да се направи обща гранична полиция, но тя самата дума \"бежанска вълна\" значи вълна. Всички имаме опит напоследък с наводненията и знаем, че първо трябва да се спре вълната, а след това трябва да се разчиства, да се ремонтира, да се оказва необходимите помощи на бедстващите. Същото в момента представлява Европа. Ние не сме участвали в нито една война. В Сирия, се бият и турци, и руснаци, и американци, французи, англичани и когато мяташ ракети, били те умни и красиви, или не толкова, когато по новините виждаме сградите в Сирия как изглеждат, то няма цяла сграда. Няма детски градини, няма училища, няма нищо, но то е същото и в Ирак. Да, минаха 15 години Тони Блеър се извини, но това не възстанови Ирак и няма да го възстанови. Същото е в Афганистан, да не говорим за Либия. Износът на демокрация, която направихме ние, като част от НАТО и ЕС, се оказа пълен провал. Затова дипломацията се провали и аз лично очаквам юли месец на тази среща между Тръмп и Путин най-сетне да се сложи край на тази война в Сирия. Но какво имаме към днешна дата. Първа точка, която ще защитавам и която ще настоявам да се приеме - незабавно да се затворят външните граници, На КПП-тата да се допускат само  лица, бягащи от войната. Войната, която ние в нашите съюзи дали с причина, дали не, дали за да сваляме диктаторски режими, дали не, но пряко сме участвали, и трябва да си платим за това. Плащането става обаче в центрове извън ЕС - в Либия, в Йордания, в Турция и затова споразумението с Турция трябва да работи, в противен случай за България има риск.\"", "date": "2018.06.22", "title": "Борисов в НС: Ще настоявам да се приеме - незабавно да се затворят външните граници"}
{"url": "https://www.faktor.bg/bg/articles/agresiya-v-stolichno-uchilishte-uchenik-e-v-bolnitsa-sled-sbivane-s-drugo-momche", "text": "Агресия в столично училище. Ученик е в болница след сбиване с друго момче. Инцидентът е станал в спортното училище \"Ген. Владимир Стойчев\" в \"Младост\". Скандалът между двете момчета, на 17 и 19 години, е станал заради момиче. Десетокласникът убидил приятелката на по-голямото момче като казал, че тя прилича на \"джендър\" заради по-мъжествения си външен вид.  Спорът между тях прераснал в сбиване. Пострадал е 19-годишният Борислав Великов, който преди няколко седмици беше наръган от ром в столичен тролей. Той е бил прегледан в спешното отделение на Окръжна болница \"Св. Анна\" в София. Лекарите са установили контузия на гръден кош и рана на горна устна. Не се е наложило младежът да бъде хоспитализиран. Другото момче е в стабилно състояние.", "date": "2018.06.22", "title": "Агресия в столично училище. Ученик е в болница след сбиване с друго момче"}
{"url": "https://www.faktor.bg/bg/articles/arestuvaha-mazha-zaplashil-da-vzrivi-metroto-v-london", "text": "Британската полиция арестува мъж, който заяви, че е занесъл бомба на железопътната гара Чаринг Крос в Лондон, предаде Ройтерс. Британската полиция, натоварена със сигурността на железопътния транспорт, съобщи, че работи по възможно най-бързото подновяване на работата на гарата.   Записи, публикувани в социалните медии, показват засилено полицейско присъствие на гарата.   В момента Великобритания е обявила втора степен на готовност за терористични нападения, което означава, че евентуалното извършване на екстремистко нападение се смята за вероятно.", "date": "2018.06.22", "title": "Арестуваха мъжа, заплашил да взриви метрото в Лондон"}
{"url": "https://www.faktor.bg/bg/articles/borisov-otkakto-sa-vavedeni-kamerite-i-tabletite-nyama-zhelaeshti-za-katadzhii", "text": "Откакто в КАТ са въведени камерите и таблетите, няма желаещи за катаджии, 30% са вакантните места. Това заяви министър-председателят Бойко Борисов по време на  икономическия форум в Пловдив.  \"В момента, в който вкарахме всички електронни носители, от една страна усетихме огромната съпротива на администрацията. Второ, веднага губим кандидатите за работа. 30% са вакантните места в КАТ, откакто въведохме камерите и таблетите, няма желаещи за катаджии. 20% са при митничарите, 30% за военнослужещите\", обобщи премиерът. Той каза също, че пада нивото на на контрабанда на цигари - слиза под 6%. \"С това си обяснявам вота на недоверие! С това ли сме вредни?\", попита Борисов.  По думите му по времето на служебното правителство в държавната хазна е имало събрани със 120 млн. лева по-малко от акцизи за разлика от сега. Относно вота на недоверие, който внасят от опозицията, премиерът подчерта, че по време на управлението на БСП всички фондове за България са бивали спирани. \"Не ви ли е странно, че когато дойде БСП на власт, всички фондове спират. Те казват, че това е от ГЕРБ, но когато ГЕРБ е на власт всички фондове си вървят. България и Гърция имат повече пари от предния програмен период. Не казвам, че е заради мен, така се е случило, но кажете едно \"Благодаря\", каза Борисов.", "date": "2018.06.22", "title": "Борисов: Откакто са въведени камерите и таблетите, няма желаещи за катаджии"}
{"url": "https://www.faktor.bg/bg/articles/tsvetanov-kogato-stava-vapros-za-natsionalnata-sigurnost-v-parlamenta-vsichki-govorim-na-obsht-ezik", "text": "Ситуацията в света се промени много в последните десетилетия. Все по-наложително е да се правят изменения в закони, целящи да гарантират сигурността и обществения ред. Конкретно в българския парламент, когато става въпрос за националната сигурност, всички говорим на общ език. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време на дискусията „Борба срещу финансирането на тероризма – от законодателство към практика”. Форумът се проведе в Народното събрание, като негови съорганизатори са Комисията по вътрешна сигурност и обществен ред и евродепутатите Емил Радев и Филиз Хюсменова. В рамките на събитието Цветан Цветанов отбеляза, че е важно всички европейски директиви и регламенти, отнасящи се до борбата с тероризма и организираната престъпност, да се прилагат от страните-членки, за да има синхрон между европейското и националните законодателства в този сектор. Председателят на Комисията по вътрешната сигурност и обществен ред обясни, че в последните години беше изработен и приет нов антитерористичен закон, както и бяха приети важни промени в Закона срещу изпирането на пари. „Това се случи след множество обществени дискусии, като след тях отпаднаха всички съмнения, че има опасност да бъдат нарушени човешки права. Конкретно в Закона за противодействие на тероризма направихме изменения, пресичащи тенденцията в последните години за престъпления с предплатени СИМ карти от чужди държави “, уточни той. Цветанов благодари на българските институции, ангажирани в сектор „Сигурност“, за активната съвместна работа. „Готови сме да чуем и приложим всяка тяхна препоръка, стига това да доведе по подобрение на законодателството“, категоричен бе председателят на ПГ на ГЕРБ. Той изтъкна приемането на процедурните правила за парламентарен контрол върху работата на Европол в София, като гаранция за успешна съвместна дейност в бъдеще между Службата и страните-членки в борбата им срещу тежката международна престъпност и тероризма. В тази връзка Цветан Цветанов подчерта, че Европа не трябва да допуска отслабване на партньорството си с Великобритания в сектор „Сигурност“, тъй като Обединеното кралство има една от най-добрите системи за сигурност. „Ако допуснем Великобритания да бъде третирана като трета страна след Брекзит, европейското разследване несъмнено ще загуби от своите оперативни възможности“, заяви председателят на Комисията по вътрешна сигурност и обществен ред.", "date": "2018.06.22", "title": "Цветанов: Когато става въпрос за националната сигурност, в парламента всички говорим на общ език"}
{"url": "https://www.faktor.bg/bg/articles/novini/svyat/tages-anzeiger-rusiya-prehvarlya-yadreno-orazhie-na-granitsata-s-polsha", "text": "Американският експерт Ханс М. Кристенсен твърди, че през последните две години москва е изградила в англава Калининград подземен бункер за ядрено оръжие, разположен само на 50 километра от полската граница, пише швейцарският Tages-Anzeiger  \"Благодарение на изградената инфраструктура, в случай на необходимост Русия ще може бързо да прехвърли в региона нестратегическко ядрено оръжие, тоест оръжие с неголям размер с ограничен рад,иус на действие\", смята експертът. Става дума за тактическо ядрено оръжие, което обичайно е разположено в централна Русия, и, което сега би могло лесно да достигне полската столица Варшава, пише изданието. Припомняме, че полският министър на отбраната Антоний Мацеревич съобщи, че по време на руските учения през есента на миналата година \"Запад-2017\" руснаците са отработвали използването на ядрено оръжие. По време на предишните военни учения \"Запад-2013\" Русия отработваше ядрен удар по Швеция, като два бомбардировчика имитираха ядрена обмбардировка на Стокхолм.", "date": "2018.06.22", "title": "Tages-Anzeiger: Русия прехвърля ядрено оръжие на границата с Полша"}
{"url": "https://www.faktor.bg/bg/articles/dramata-prodalzhava-pentagonat-shte-tryabva-da-podsloni-20-000-nepridruzheni-detsa-migranti", "text": "Пентагонът ще се подготви да настани във военни бази 20 000 непридружени деца мигранти на територията на САЩ по искане на американското министерство на здравеопазването. Това каза говорител на армията, пишат световните медии. В своя указ, подписан в сряда, за да сложи край на разделянето на границата на семействата на нелегални мигранти, американският президент Доналд Тръмп нареди на министерството на отбраната да предостави всяка сграда, която може да бъде използвана за настаняване на мигранти. Здравното ведомство от няколко седмици иска да използва някои от многото американски военни бази в южната част на САЩ, за да настанява там непълнолетни мигранти, пристигащи сами в САЩ, за да намери техни близки.", "date": "2018.06.22", "title": "По заповед на Тръмп: Пентагонът ще трябва да подслони 20 000 непридружени деца мигранти"}
{"url": "https://www.faktor.bg/bg/articles/skandal-v-parlamenta-siderov-kori-ninova-che-mnogo-chesto-se-sreshta-s-amerikanskiya-poslanik", "text": "Парламентът излезе в 10-минутна почивка заради скандал между управляващи и опозиция за това дали председателят на БСП Корнелия Нинова трябва да вземе думата, предаде \"Фокус\".   Председателят на ПГ \"Обединени патриоти\" Волен Сидеров прочете декларация, в която спомена БСП и лидерът на партията Корнелия Нинова. В нея Сидеров заяви, че на БСП им е необходима лятна ваканция, за да прочетат повече и да дойдат на есен с песен.  \"През цялото време на съществуването си партия Атака е предлагала неща, които БСП отхвърляхте, включително и темата за мигрантите\", каза Сидеров.  Той поясни, че когато Атака са предлагали да се връщат мигранти, БСП са го отхвърлили, предаде Канал 3.   \"Бих ви повярвал, ако сте били последователни през годините, а не сте. Колкото до това дали премиерът трябва да съобщи какво ще говори на своите международни срещи, такава практика никога не е имало\", заяви Сидеров. \"Ако малко повече неща бяхте прочели от мен, ще видите, че аз казвам причините за тази миграция. Причините са във вашите приятели, много често се срещате с американския посланик\", обърна се Волен Сидеров към Корнелия Нинова.  Дебатът възникна, когато лидерът на БСП поиска думата за лично обяснение, но депутати от управляващото мнозинство се качиха при нея и не искаха председателстващият проф. Явор Нотев да й даде думата.  Той обяви 10-минутна почивка, тъй като на трибуната се качиха и депутати от опозицията. След обявяването на почивката Нинова заяви: \"След 10-те минути съм на трибуната\".", "date": "2018.06.22", "title": "Скандал в парламента! Сидеров кори Нинова, че много често се среща с американския посланик"}
{"url": "https://www.faktor.bg/bg/articles/hvanaha-martvopiyana-shefkata-na-bsp-vav-vratsa", "text": "Хванаха лидерката на БСП във Враца Цветелина Дамяновска пияна зад волана. Новината бе официално потвърдена и от МВР, пише BulNews.bg.  Снощи към 2.20 часа червената дама е била спряна за проверка от униформени на надлеза на КАТ-Враца. Според източници, пожелали анонимност, социалистката е шофирала във видимо нетрезво състояние. На молбата на униформените да бъде тествана с дрегер Дамяновска категорично отказала, отхвърлила и поканата да бъде откарана в спешния център за вземане на кръвна проба. След като отказала съдействие на ченгетата й бил съставен акт по чл. 174, ал. 3 от Закона за движение по пътищата.  Помолена за коментар Цветелина Дамяновска категорично отрече да е шофирала в нетрезво състояние и разказа своята версия за случилото се. „Вчера млад полицай, с назначение от няколко дни, ме спря за проверка. Нито ми взеха проба за алкохол с дрегер, нито кръвна проба. Всичко това беше заяждане заради вота на недоверие срещу управляващото мнозинство“, заяви Дамяновска. Червената дама управлявала лек автомобил „Шевролет“, който е фирмен - на траурното бюро, което ръководи. По думите й униформеният, който й писал акта я спрял, за да се заяжда с нея. Санкцията е напълно неоснователна и на база политическите й виждания, твърди Дамяновска. Тя сочи, че не е отказала пробите за алкохол, а полицаят не си свършил работата. „Ако бях пила нямаше да си намеря място в околията. Аз по принцип не пия“, допълни Дамяновска и подчерта, че още в 9 часа сутринта е обжалвала акта в полицията.  Според закона при отказ да бъдат изпробвани за употреба на алкохол наказанието за водачите е 2000 лева глоба и две години без книжка. В него се предвижда и да бъдат свалени и регистрационните номера на автомобила за срок от 6 месеца до 1 година.", "date": "2018.06.22", "title": "КАТ погна шефка на БСП - отказала да бъде тествана с дрегер  и да даде кръвна проба"}
{"url": "https://www.faktor.bg/bg/articles/obshtestvo/zakon-i-red/prodalzhava-tarseneto-na-izbyagaliya-zatvornik", "text": "Продължава издирването на затворника, който избяга вчера от затворническото общежитие в Ловеч. Беглецът е 48-годишният рецидивист Борис Ангелов Иванов. Мъжът излежава 13-годишна присъда за блудства и кражби. От седмица той е бил настанен в общежитие от отворен тип. От два дни работел в Ловеч, където заедно с петима други затворници почиствал халета. Вчера обаче малко след началото на работния ден, Иванов изоставя бригадата и бяга. Беглецът е осъждан няколко пъти за блудства и кражби. Излежал е малко над седем години от последната присъда. Полицията разпространи снимки на Борис Иванов. Мъжът е на 48-години, той е среден на ръст, с кафяви очи и къса, черна коса. Иванов избяга вчера сутринта около 10.30 ч от работен обект в града. От полицията призовават хората, които имат допълнителна информация за издирвания,  да сигнализират на тел. 112 или във всяко поделение на МВР. Анонимността им е гарантирана.", "date": "2018.06.22", "title": "Продължава търсенето на избягалия затворник"}
{"url": "https://www.faktor.bg/bg/articles/novini/balgariya/financial-times-flirtat-na-balgariya-s-rusiya-mozhe-da-vazobnovi-skapostruvasht-energien-proekt", "text": "В резултат от флирта на България с Русия може да бъде възобновен скъпоструващ енергиен проект, пише днес Financial Times \"Това беше завой на 180 градусов. Преди 6 години България се отказа от съвместния проект с руския ядрен монополист \"Росатом\" за строеж на ядрена електроцентрала на стойност няколко милиарда евро. Отказът дойде след като цената на проекта рязко нарастна, а войнствено настроеният премиер Бойко Борисов го нарече \"корупционната схема на века\", пише Нил Бакли от Financial Times. \"Българският парламент одобри предложение за възобновяване на проекта. Интерес от това има \"Росатом\", който вече е одставил на България два реактора с мощност в 1000 мегавата, а също и китайската национална компания и Framatome, подразделение на френската EDF\", се казва в статията. \"И така, какво се промени?\", отговорът, според Бакли се крие в решението на Арбитражния съд от 2016 година, че България е длъжна да плати над 600 млн. евро компенсации на \"Атомстройекспорт\", подразделение на \"Росатом\". \"Но заиграването на България с Москва изглежда особено странно на фона на факта, че едновременно с това тя се опитва да отмени договори с двама западни инвеститори за закупуването на скъпоструваща електроенергия. България твърди, че тя е твърде скъпа, макар че е много по-евтина отколкото би била електроенергията от новата АЕЦ в Белене\", отбелязва изданието. Американската AES и намиращата се в САЩ ContourGlobal управляват съвместни електроцентрали, използващи местни въглища на обекта \"Марица Изток\", които генерирарт една пета от българската електроенергия. Илиян Василев, консултант по енергетика, предполага, че Борисов използва АЕЦ - Белене в сложната си игра с Русия.  По думите му, премиерът иска да убеди Москва да продължи газопровода \"Турски поток\" извън границите на Турция, в България. След това той ще бъде включен в планирания газов \"балкански възел\" край Варна и така ще стане връзка с Югоизточна Европа.  \"Това по същество, ще възобнови руския газопровод \"Южен поток\", от който България са отказа през 2014 година\", коментира авторът.", "date": "2018.06.22", "title": "Financial Times: Флиртът на България с Русия може да възобнови скъпоструващ енергиен проект"}
{"url": "https://www.faktor.bg/bg/articles/sotsialnata-sluzhba-v-norvegiya-pravim-vsichko-vazmozhno-detsata-da-badat-postaveni-v-nay-dobrata-sreda", "text": "Норвежката служба за закрила на детето посочва, че прави всичко възможно, във всеки случай на отнети деца, те да бъдат поставени в най-добрата среда. По думите на Кристин Стейнрем от Директората за децата, младежите и семейството, братя и сестри не се разделят, но когато са повече деца е трудно да се намери дом за тях. В поредица разследвания репортерът на bTV Мария Цънцарова разказва за случаите на отнети от родителите си деца, за които службата преценява, че са в риск. Тя се срещна с Кристин Стейнрем Когато става дума за братя и сестри те биват изпращани в едно и също семейство или институция. Но когато са две, три или повече деца, е трудно да се намери дом, където да бъдат изпратени всички заедно. Проблемът с намиране на място за големи групи деца, които са братя и сестри може да бъде голям. Често те са имали сериозни проблеми в семейството и се нуждаят от изключителни грижи и е трудно да се намери дом, в който всички заедно да получат такива грижи, признават от службата. От твърдят, че правели всичко възможно, за да не насят травми на децата при такива раздели. Доста мъгляво и общо отговарят и на въпроса как отделят деца от смесени бракове и късат връзките с едната част от семействата им.  \"Винаги се взимат предвид тези ситуации, като например се преценява на базата на културата, на езика, на религията, на други фактори, които трябва да бъдат взети под внимание. Както Норвегия, така и България вече са членове на Хагската конвенция от 1996 г., което предполага и възможността за поставяне на деца в приемни семейства в други държави\", твърди Стейнрем. До момента от Агенцията отказваха да коментират случаите, заради договор за конфиденциалност. Нашето посолство в Осло няма информация колко български семейства са засегнати от този проблем, тъй като институциите не дават такива данни, а сигналите трябва да бъдат подадени лично от засегнатите. Статистиката сочи, че в 75 на сто от случаите се отнемат деца на семейства с майка, която е от Норвегия. Държавите от Източна Европа са чак след страните от Азия и Африка. 4 на сто от случаите са на взети деца на семейства от Източна Европа.", "date": "2018.06.22", "title": "Социалната служба в Норвегия: Правим всичко възможно децата да бъдат поставени в най-добрата среда"}
{"url": "https://www.faktor.bg/bg/articles/novini/svyat/evakuirat-metroto-v-london-zaradi-bombena-zaplaha", "text": "Британската полиция съобщи, че е предприела евакуация на метростанция \"Черинг Крос\".  Причината е съобщение за мъж на релсите, който твърди, че носи бомба.  \"Станцията е евакуирана като предпазна мярка и влаковете в момента не спират нея\", съобщи британската транспортна полиция в Туитър. \"Дали заплахата е реална предстои да се установи\", уточняват още от полицията.", "date": "2018.06.22", "title": "Евакуират метрото в Лондон заради бомбена заплаха"}
{"url": "https://www.faktor.bg/bg/articles/koshmarna-nosht-vav-varna-stroezh-se-srina-na-ulitsa", "text": "Една жена е била евакуирана от дома си, след като улица в центъра на Варна пропадна заради строеж на жилищна сграда. Изкопът повлякъл огромно дърво. Погълнат е целият тротоар, пукнат е водопровод, а при падането си дървото е скъсало кабелните трасета.  В резултат околните къщи са без ток и вода вече повече от 12 часа. Хората са притеснени, че строежът е предизвикал пукнатини по къщите и сградите са застрашени. Според тях от ВиК фирмата са знаели за проблема, но не са му обърнали нужното внимание. Все още обаче е рано да се каже какви са конкретните причини за аварията. До среднощ на място работеха екипи на ВиК, „Енерго-про”, пожарната и Общинска полиция. Предстои проверка на контролните органи.  От енергото казали на хората, че не могат да разчитат електрозахранването да бъде възстановено в близките 2-3 дни.", "date": "2018.06.22", "title": "Кошмарна нощ във Варна - строеж се срина на улица"}
{"url": "https://www.faktor.bg/bg/articles/tsatsarov-finansiraneto-na-terorizma-ne-poznava-i-ne-priznava-granitsi", "text": "Финансирането на тероризма не познава и не признава граници. Това каза главният прокурор на Р България Сотир Цацаров на дискусия на тема „Борба срещу финансирането на тероризма - от законодателство към практика“, предаде репортер на Агенция „Фокус“. „Това, което е нужно за борбата срещу финансирането на тероризма е едно качествено и ново ниво на сътрудничество“, заяви той. „България разполага със законодателство, което отговаря на съвременните изисквания и стандарти в тази област“, заяви Сотир Цацаров. „Част от нормите бяха приети с много спорове, дори с остри критики за драстично нарушаване на правата и свободите. Времето доказа, че сме на прав път. Днес тези конюнктурни слова отдавна са забравени“, каза още той.", "date": "2018.06.22", "title": "Цацаров:  Финансирането на тероризма не познава и не признава граници"}
{"url": "https://www.faktor.bg/bg/articles/papa-frantsisk-stranite-da-priemat-tolkova-bezhantsi-kolkoto-mogat-da-integrirat-v-obshtestvata-si", "text": "Папа Франциск призова вчера страните да приемат толкова бежанци, колкото могат да интегрират в обществата си, предаде Асошиейтед прес.     Франциск също така призова да бъдат правени инвестиции на места като Африка, за да не се обръщат мигрантите към трафиканти на хора, за да достигнат до страни, които могат да предложат по-добър живот.     Говорейки пред репортери на борда на самолета, с който се прибра в Рим след визита в Женева, папата заяви подкрепа за римокатолическите свещеници в САЩ, които осъдиха имиграционната политика на отделяне на децата от родители, които влизат в САЩ нелегално.     Той похвали Италия и Гърция, че са \"най-щедри\" в приемането на спасени по море мигранти, пише БТА.", "date": "2018.06.22", "title": "Папа Франциск: Страните да приемат толкова бежанци, колкото могат да интегрират в обществата си"}
{"url": "https://www.faktor.bg/bg/articles/absurdistan-romkata-rodi-10-detsa-ot-razlichni-mazhe-sadyat-ya-che-gi-uchi-da-prosyat", "text": "Ромка, превърнала десетте си деца в престъпници, се размина със затвора заради липса на необходимост да бъде „изолирана от свойствената й семейна и социална среда”.  Анелия М. получи условна присъда заради това, че накарала част от десетте си рожби - които били все от различни мъже, да просят. Мургавата кърджалийка била трайно безработна, поради което децата й не посещавали училище, а се занимавали с различни противообществени прояви като просия, дребни кражби, както и водели скитнически начин на живот. С поредния си мъж, жената започнала да обикаля различни населени места. Прибирайки се в селото си пък, принуждавала децата да просят, за да изкарат пари. Две от тях дори били открити в района на Разград, където също упражнявали просия. Районният съд в Кърджали наложи наказание от 4 месеца затвор при първоначален „общ” режим, както и обществено порицание. Присъдата обаче бе обжалвана пред окръжните магистрати от защитата на мургавата многодетна майка. На по-горна инстанция наказанието бе заменено с условно. Според съда, угрозата присъдата да стане ефективна ще има превантивен ефект върху кърджалийката относно извършване на други престъпления.", "date": "2018.06.22", "title": "Абсурдистан! Съдят циганка с 10 деца от различни мъже, че ги учи да просят и крадат"}
{"url": "https://www.faktor.bg/bg/articles/novini/svyat/pentagonat-shte-nastani-vav-voenni-bazi-20-000-detsa-migranti-bez-semeystva", "text": "Пентагонът ще настани във военни бази 20 000 непридружени деца мигранти на територията на САЩ по искане на американското министерство на здравеопазването. Това каза говорител на армията, цитиран от Франс прес. В своя указ, подписан в сряда, за да сложи край на разделянето на границата на семействата на нелегални мигранти, американският президент Доналд Тръмп нареди на министерството на отбраната да предостави всяка сграда, която може да бъде използвана за настаняване на мигранти. Здравното ведомство от няколко седмици иска да използва някои от многото американски военни бази в южната част на САЩ, за да настанява там непълнолетни мигранти, пристигащи сами в САЩ, за да намери техни близки.", "date": "2018.06.22", "title": "Пентагонът ще настани във военни бази 20 000 деца-мигранти без семейства"}
{"url": "https://www.faktor.bg/bg/articles/novini/svyat/predi-izborite-v-turtsiya-vsichki-se-chuvstvat-pobediteli", "text": "За това че има избори в Турция няма как да не разберете още от границата, където има пунктове за гласуване. Една дама обаче се е подвела и е гласувала на две летища, пуснала си е и селфи от двете. Сега е арестувана и разследвана за връзки с организацията на опозиционния духовник Фетхуллах Гюлен. България този път има свой кандидат на изборите. Двойният гражданин Юксел Йозкан, лидер на българските изселници, професор ортопед. Доктор Йозкан е на второ място на опозиционната кемалистката партия и има пълни шансове да бъде избран. Българска връзка има и в участващата за първи път в изборите така наречена Добра партия. Фабрикантът изселник от село Чорбаджийско Саами Билге кандидатства за депутат и е на второ място в листата. Кандидатката на Добрата партия за президент Мерал Акшенер също има силни шансове. „Имаме големи пречки по време на кампанията. Всички други партии ползват помощи от държавата, ние сами събираме пари, водим много хубава кампания, налага ни се голямо ембарго от медиите, не отразяват нито програмата ни, нито кампанията”, жалва се Бигле. Добрата партия е центристка и си поставя за цел намаляване на данъчните тежести, например до 50 хиляди евро да не се облагат изобщо. Не мислят за коалиции. Според Бигле, Ердоган даже при победа няма да посмее да разпусне парламента. Кандидат за президент на републиканската партия Мухарем Индже има най-големи шансове да победи Ердоган. Организацията е лява и има два милиона и половина организирани членове. Целта им е да превърнат Турция в страна на производство а не само на потребление. Привържениците на Ердоган са убедени че той ще спечели на първи тур. Изтъкват предимствата за избирателите и социалните придобивки, получени преди изборите. „Точно преди Байряма даде на пенсионерите даде по 1000 лири; и заплатите ще увеличат, и пенсиите ще увеличат с по 70 евро”, изброява бившият общински съветник Мюмюн Шентюрк. На този етап 48 часа преди изборите всички са със самочувствието че са победители, коментира бТВ.", "date": "2018.06.22", "title": "Преди изборите в Турция - всички се чувстват победители"}
{"url": "https://www.faktor.bg/bg/articles/novini/balgariya/l-hampartsumyan-nyama-priznatsi-za-finansova-kriza-v-sledvashtite-2-3-godini", "text": "„Влизането в Еврозоната е печат за качество на българската икономика, държавата и нейните граждани”, коментира пред Нова телевизия банкерът Левон Хампарцумян. Той коментира още, че няма признаци за финансова криза в следващите 2-3 години. „Другата добра новина е, че обикновено докато стигнат тези неща до България, минава малко повече време, отколкото в по-динамичните и развити икономики ”, заяви банкерът. Хампарцумян коментира и новините от Гърция, че страната излиза от финансовата спасителна програма. „Това, което се случи в Гърция за 10 години, ние го преживяхме в много по-остър вариант между 1997 – до 2000. Излязохме от кризата изключително бързо, но с цената на доста лишения”, заяви банкерът. „Ако се сравняваме със собственото си минало, сме постигнали много. Но ние се сравняваме с останалия свят, а там има много какво да се желае”, заяви Хампарцумян. Що се отнася до предложението да се приеме закон за личния фалит, за който настоява омбудсманът Мая Манолова, банкерът заяви, че не може да разбере мотивите за това. „Има европейска директива, която се готви по въпроса. В България и в момента хора, които не могат да плащат, са защитени от държавата”, заяви банкерът. „Такъв закон не може да бъде едностранчив. Трябва да има от друга страна железен кредитен регистър. Не забравяйте, че в България злоупотребата с права е национален спорт. Ако създадем условията на частните лица да правят това, което се прави във фирмения свят – прехвърляне на фирми, имущество, изпразване на фирми. Мислите, че това няма да се случи, ако законът е направен от ден за пладне?”, попита Хампарцумян.", "date": "2018.06.22", "title": "Л. Хампарцумян: Няма признаци за финансова криза в следващите 2-3 години"}
{"url": "https://www.faktor.bg/bg/articles/krasimir-valchev-dadohme-poveche-pari-na-ban-no-te-ne-sa-stignali-do-sinoptitsite", "text": "Националният институт по метеорология и хидрология не е типичният научен институт и протестът на служителите му беше насочен към Общото събрание на БАН заради неразбирането, с което са посрещани нуждите му. Това коментира в студиото на „Тази сутрин” министърът на образованието и науката Красимир Вълчев. „По исторически причини този институт е останал в структурата на БАН, която обединява чисто научни институти, които нямат перманентно заложена задача, а сами си възлагат научни задачи и работят по тях”, посочи той и отбеляза, че има основания НИМХ да е извън БАН и да е на подчинение, например, на МОСВ. „Поехме ангажимент техният бюджет да е на отделен ред”, заяви Вълчев, като обясни, че субсидията на БАН е била увеличена с 25%, но тези пари не са стигнали до метеоролозите, защото са се разпределяли на база научни резултати – а НИМХ има предимно оперативна дейност. Министърът подчерта, че ако друг институт от БАН може да си позволи изцяло да излезе в отпуск през август, то за НИМХ това просто не е възможно.", "date": "2018.06.22", "title": "Красимир Вълчев: Дадохме повече пари на БАН, но те не са стигнали до синоптиците"}
{"url": "https://www.faktor.bg/bg/articles/novini/svyat/vishegradskata-chetvorka-shte-boykotira-sreshtata-na-es-za-migrantite", "text": "Вишеградската четворка ще бойкотира минисрещата на върха за мигрантите в неделя. Тя е свикана по инициатива на Жан-Клод Юнкер и ще се проведе в Брюксел с участието и на България. В столицата на Европа ще се съберат лидерите и на другите най-засегнати от мигрантския поток страни – като Гърция, Малта,Турция, Италия, Испания, Белгия, Холандия, Франция и Германия. Унгария, Полша, Чехия и Словакия са солидарни с твърдите мерки, които австрийското председателство възнамерява да предприеме през следващите 6 месеца и няма да участват в срещата в неделя. Премиерът на Полша Матеуш Моравиецки определи срещата в неделя като \"неприемлива\", след като страните от Вишеградската четворка се срещнаха днес в унгарската столица Будапеща. \"Няма да присъстваме, те искат отново да лансират предложението, което вече отхвърлихме\", изтъкна полският премиер. От своя страна неговият унгарски колега Виктор Орбан коментира, че срещата в Брюксел е \"против нормалните обичаи на ЕС\" и че подходящият форум е срещата на лидерите на страните членки на ЕС, насрочена за следващата седмица.", "date": "2018.06.22", "title": "Вишеградската четворка ще бойкотира срещата на ЕС за мигрантите"}
{"url": "https://www.faktor.bg/bg/articles/novini/balgariya/vladimir-gyurov-institutsiite-ne-sledyat-za-pravilnata-upotreba-na-invalidnite-taloni-za-parkirane", "text": "Винаги ще има хора, които ще злоупотребяват със стикерите за паркиране на инвалидни места. Проблемът е в институциите, които ги издават и не се грижат за правилното им прилагане. Това коментира Владимир Гюров в студиото на „Тази сутрин” ден след като трябваше да спори и вика полиция за правото си да паркира на инвалидно място. Според него момичето, заело мястото и демонстративно сложила синия си стикер на таблото, или не е разбрала, че той е инвалид, или е преценила, че не е важно. Глобата, заложена в закона за това нарушение, е 200 лв. По думите му схемите за придобиване на този талон са две – или се взима на близък или роднина, или се плаща за издаването му. „Това, което ме изнерви много беше, че в опита си да потърся правата си ме пратиха в „трета глуха”. Спрях полицай, обясних му проблема и той каза да се обадя на 112. Там ми казаха, че нищо не могат да направят и да подам жалба в полицията. Говорих с човек от Първо районно, опитах се да му обясня и отговорът беше, че нищо не може да се направи”, обясни Гюров.", "date": "2018.06.22", "title": "Владимир Гюров: Институциите не следят за правилната употреба на инвалидните талони за паркиране"}
{"url": "https://www.faktor.bg/bg/articles/novini/svyat/220-bezhantsi-sa-se-udavili-kray-libiya", "text": "220 души са се удавили край бреговете на Либия през последните дни, опитвайки да прекосят Средиземно море, за да достигнат Европа. Това съобщи вчера Върховният комисариат на ООН за бежанците, цитиран от Ройтерс. Само пет души са оцелели във вторник при преобръщането на плавателен съд, превозващ 100 души. Същият ден потъна гумена лодка със 130 пасажери, от които 70 са се удавили. В сряда бяха спасени мигранти от друг плавателен съд. Оцелели казаха, че над 50 души, пътуващи с тях, са загинали в морето. \"ВКБООН е поразен от постоянно нарастващия брой бежанци и мигранти, загубили живота си в морето и призовава за спешни действия от страна на международната общност и полагане на повече усилия\" в спасителните операции, каза агенцията. (БТА)", "date": "2018.06.22", "title": "220 бежанци са се удавили край Либия"}
{"url": "https://www.faktor.bg/bg/articles/petar-vodenski-ako-erdogan-ne-specheli-na-parvi-tur-vsichki-mozhe-da-se-obedinyat-sreshtu-nego", "text": "Турският президент Реджеп Ердоган свика предсрочни избори за своя пост и за съставяне на парламент с идеята, че ще ги спечели лесно, но междувременно опозицията в южната ни съседка се обедини и сега изходът въобще не е толкова ясен, колкото изглеждаше преди месеци. Това коментира в студиото на „Тази сутрин” бившият ни посланик в Анкара Петър Воденски. „Ако прокюрдската партия успее да вземе над 10%, колкото е прагът, то Ердоган и хората му няма да имат пълно мнозинство. Затова и Ердоган вчера за пръв път каза, че ако не могат да вземат 300 депутати, което е 50%, може да влязат в коалиция – а той казваше, че коалициите са нещастието на Турция, не са силни, не са продуктивни”, коментира той. Според него е възможно и това да е една „мимикрия” – с образ на по-диалогичен политик да се опитва да спечели колебаещите се. В същото време обаче е ясно, че битката за президентския пост ще е даже още по-тежка, особено ако не приключи при първото гласуване: „На балотажа не се знае дали няма абсолютно цялата опозиция да се обърне срещу него. На референдума бяха 51:49 в негова полза, а нещата се променят и балансът се променя”. Ако все пак Ердоган спечели, той ще има безгранична власт: „Само той ще бъде избран, всички други ще бъдат назначени, те ще бъдат чиновници”. Според Воденски твърдата политика на Ердоган след преврата е укрепила позициите му, но и му е създала много нови противници.", "date": "2018.06.22", "title": "Петър Воденски: Ако Ердоган не спечели на първи тур, всички може да се обединят срещу него"}
{"url": "https://www.faktor.bg/bg/articles/novini/balgariya/tihomir-bezlov-za-minalata-godina-e-imalo-8-byagstva-ot-zatvora", "text": "„За миналата година е имало 8 бягства от затвора”, коментира пред Нова телевизия Тихомир Безлов от Центъра за изследванията на демокрацията.   Темата отново излезе на дневен ред, след като затворник избяга в четвъртък от мандра край Ловеч. Рецидивистът Борис Иванов работил в цеха като чистач. Издирването на избягалия затворник: Ловеч и Добрич под полицейска блокада „8 човека от 800, които са в този лек режим – общежития плюс външна работа. Това е 1% отклонение. Вижда ми се значим процент”, коментира Безлов. По думите му на такъв облекчен режим са били включително известни имена като Димитър Желязков-Митьо Очите, Маникатов. Безлов обясни, че решението кой затворник ще бъде на облекчен режим го взимат комисии, съставени от психолози и социални работници. „Всичките избягали през миналата година обаче са заловени\", обясни Безлов.", "date": "2018.06.22", "title": "Тихомир Безлов: За миналата година е имало 8 бягства от затвора"}
{"url": "https://www.faktor.bg/bg/articles/novini/svyat/liderat-na-upravlyavashtata-partiya-v-rumaniya-vliza-v-zatvora", "text": "Лидерът на управляващата в Румъния Социалдемократическа партия Ливиу Драгня беше осъден на три години и шест месеца затвор за подстрекаване към злоупотреба със служебно положение. Обвиненията засягат период, в който Драгня е бил председател на Окръжния съвет на окръг Телеорман. Прокурорите твърдят, че с намесата на Ливиу Драгня са били фиктивно назначени две служителки в дирекция за социална помощ, които са получавали заплати, без да работят.  Драгня отхвърля обвиненията и твърди, че е \"мишена\" на Националната дирекция за борба с корупцията, както и че делото е изградено въз основа на \"клюки\". Присъдата среущ него подлежи на обжалване, пише БТА.", "date": "2018.06.22", "title": "Лидерът на управляващата партия в Румъния влиза в затвора"}
{"url": "https://www.faktor.bg/bg/articles/zapis-ot-kamera-pokazva-izbyagaliyat-zatvornik-boris-ivanov-e-imal-sauchastnik", "text": "Осъденият за блудство Борис Ангелов Иванов, който вчера избяга от външен обект, е имал съучастник. Това става ясно от запис на охранителна камера,  който bTV показа. Вчера мъжът, който излежава присъдата си в общежитие към Ловешкия затвор, се „отклони” от работата си в халета близо до главния път Ловеч – Троян. Според първоначалната информация след около 2 часа работа той тръгнал да бяга, като останалите затворници на обекта опитали да го спрат. Кадрите обаче показват, че малко след това Иванов и неустановен още мъж пресичат жп линията на 50 метра от работното място. Двамата се движат към главния път Ловеч – Троян, където вероятно ги е чакал автомобил.", "date": "2018.06.22", "title": "Запис от камера показва: Избягалият затворник Борис Иванов е имал съучастник"}
{"url": "https://www.faktor.bg/bg/articles/novini/balgariya/kravata-penka-chaka-gosti-ot-evroparlamenta", "text": "Представители на европарламента са проявили интерес към кравата Пенка и ще посетят нея и стопанина Иван Харалампиев. Това съобщи той пред БНТ, като допълни, че посещението от Брюксел е насрочено за 27 юни. Към момента кравата Пенка все още се намира в село Копиловци, където беше сложена под карантина от Агенцията по безопасност на храните. Вчера от агенцията са направили предписания, а според Иван, животното се чувства добре, но е стресирано и трябва час по-скоро да се върне при стадото си в село Мазарачево. Животновъдът засега не е наясно с темата на разговор с гостите от европарламента, но споделя, че след историята с бягството на Пенка, интерес към кравата са проявили хора от Германия, Англия и дори Китай с предложение да инвестират в стопанството му и да помогнат да го развива. \"Защото Пенка е символ, който променя и ще променя още много закони в животновъдството. Много хора искат да я купят, обаче аз няма да си я дам, защото тя за мен е символ на гордост\", каза Иван Харалампиев. Кметът на село Копиловци и съседи на Иван също се включват с финансова помощ за стопанина. За Пенка пък вече е дарено специално устройство, което ще позволява тя да бъде следена непрекъснато и ще помогне на Иван да знае къде се намират животните от стадото му по всяко време.", "date": "2018.06.22", "title": "Кравата Пенка чака гости от европарламента"}
{"url": "https://www.faktor.bg/bg/articles/novini/svyat/za-prav-pat-srabski-i-balgarski-prezident-otivat-v-zapadnite-pokraynini", "text": "Президентът Румен Радев продължава посещението си в съседна Сърбия.  Визитата е историческа, защото днес за първи път сръбски и български президент ще посетят Западните покрайнини. Там Радев и сръбският му колега Александър Вучич ще разговарят за разрешаване на проблемите на българското национално малцинство в Сърбия. Това е първото посещение на президента Радев в западната ни съседка. Той е поискал от сръбския си колега Вучич заедно да посетят българското малцинство, за да могат да чуят и решат проблемите му, свързани с образованието и достъпа до здравеопазване. Визитата започна още вчера с официални разговори между двамата държавни глави.", "date": "2018.06.22", "title": "За пръв път - сръбски и български президент отиват в Западните покрайнини"}
{"url": "https://www.faktor.bg/bg/articles/novini/balgariya/navodneni-kashti-i-dvorove-sled-buryata-v-montansko", "text": "Наводнени къщи, дворове и улици в монтанското село Ерден. Бурята снощи беше придружена от гръмотевици и градушка. Около 10 къщи са пострадали от залялата ги вълна. Започва описване на щетите след поройния дъжд снощи в монтанкото село Ерден.  Днес започва отводняването на залетите къщи и дворове.  Дъждът и градушката са изсипаха за много кратко време в региона. Прелял е водосборен канал, който събира водата от съседните села.  Пожарникарите спасиха 15-годишно момиче, което е заведено при свои близки в по-високата част на селото. Няма пострадали хора.  Това е второ наводнение в населеното място тази седмица.", "date": "2018.06.22", "title": "Наводнени къщи и дворове след бурята в Монтанско"}
{"url": "https://www.faktor.bg/bg/articles/novini/balgariya/idvat-dazhd-i-gradushki", "text": "В сутрешните часове ще има разкъсана облачност, на места - намаляваща до незначителна. Около обяд, под влиянието на добре изразен студен атмосферен фронт, отначало в северозападната половина от страната, а привечер и през нощта - и в източните райони, ще се развива мощна купесто-дъждовна облачност. На много места ще има краткотрайни валежи и гръмотевични бури. В отделни райони, главно в Северозападна България и Предбалкана, валежите ще са интензивни и значителни по количество. Очакват се градушки. Температурите ще са все още високи - максималните ще са от около 27 градуса - в северозападните, до около 33-34 градуса - в югоизточните райони. До вечерта вятърът ще се ориентира от северозапад, ще се усили и с него ще започне чувствително захлаждане.", "date": "2018.06.22", "title": "Идват дъжд и градушки"}
{"url": "https://www.faktor.bg/bg/articles/v-4-00-sutrinta-ataka-otbelyaza-chasa-i-denya-na-hitleristkata-agresiya-sreshtu-rusiya", "text": "Парламентарният председател на коалиционния партньор на ГЕРБ \"Обединени патриоти\" - Волен Сидеров, се обяви за признание за Йосиф Сталин и ролята му на \"държавник и главнокомандващ\". В специално прессъобщение от партията му \"Атака\" се похвалиха, че \"за първи път в България\" се отбелязват деня и часа на нападението на \"Хитлеристка Германия над Русия\" и се почита паметта на загиналите руски воини.  “Русия защити не само Отечеството си, но спаси и Европа от тъмните сили на хитлеризма. Време е също така да се признае ролята на Сталин като държавник и главнокомандващ за тази победа”, обяви Сидеров, докато той, зам.-председателят на Народното събрание Явор Нотев и други атакисти се изправиха пред Паметника на Съветската армия в София в 4 ч сутринта и поднесоха венци.  Любопитно е, че никъде в прессъобщението на \"Атака\" не се споменава СССР - въпреки че Сталин е съветски, а не руски лидер, както и че Германия напада СССР. Навсякъде в текста е изписано името Русия. Сидеров беше единственият български политик и лидер на парламентарна група, който почете паметта на падналите за свободата на Европа от хитлерофашизма. След като продължително хока Запада и го обвини, че финансирал Хитлер, за да нападне СССР, Сидеров поднесе цветя пред паметника на Съветската армия.  Лидерът на \"Атака\" продължи да привежда и други \"исторически\" факти, за да бъде може би убедителен в тезата си колко велик е Генералисимус. „Когато говорим за тази дата, трябва да кажем задължително, че през цялото време тази военна агресия на Хитлер беше подготвена, финансирана и насочвана от Запада”.  \"Най-големият спонсор на Третия райх бил англосаксонският Запад. „Англия, Франция и САЩ правиха всичко възможно Германия да се милитаризира. Английски и германски фирми участваха в германски химически и военни концерни, без които милитаризирането на Германия беше невъзможно”.  \"През 1938 г. същият Запад подари на Хитлер две суверенни държави - Чехословакия и Австрия. Дори, когато уж започна война с него, същият Запад не водеше истински военни действия срещу Германия. Всичко това беше с цел да се насочи Хитлеристка Германия към Русия и тя да бъде унищожена, само че Русия устоя”. Директорът на Руския културно-информационен център у нас Павел Журавльов е благодарил за отбелязването на тази дата, става ясно още от съобщението: Радваме се, че в България има хора, които все още помнят тези страници на историята, е казал още той. Жертвите на сталинските репресии в периода 1922-1953 година са над 12 милиона души.", "date": "2018.06.22", "title": "В 4,00 сутринта Атака отбеляза \"часа и деня на хитлеристката агресия срещу Русия\""}
