{"url": "https://www.faktor.bg/bg/articles/pentagonat-potvardi-smartta-na-sina-na-osama-bin-laden", "text": "Шефът на Пентагона Марк Еспър потвърди смъртта на Хамза бин Ладен, син и посочен за наследник на основателя на терористичната мрежа „Ал Кайда“ Осама бин Ладен, предаде АФП. „Нямам подробности за това, но и да имах, не знам доколко бих могъл да споделя с вас“, каза Еспър в интервю за „Фокс Нюз“. Хамза бин Ладен е убит на при въздушен удар, съобщиха в началото на месеца американски медии, които цитираха източници от разузнаването. Мястото и датата на смъртта не са известни. Бин Ладен, смятан за около 30-годишен, е публикувал по-рано аудио и видеопослания с призиви за атаки срещу САЩ и други държави. Само преди няколко месеца американското правителство обяви награда от 1 млн. долара за главата му. Според медийните съобщения Бин Ладен е бил убит във военна операция през последните две години, в която е участвало и правителството на САЩ.", "date": "2019.08.22", "title": "Пентагонът потвърди смъртта на сина на Осама бин Ладен"}
{"url": "https://www.faktor.bg/bg/articles/pozhar-v-bolnitsa-v-parizh-ima-zaginal", "text": "Пожар в болница в Париж отне живота на един пациент и рани други осем. Огънят избухва през нощта в здравното заведение, което се намира в едно от предградията на Париж. Бързо се разраства и обхваща няколко етажа от сградата. До сутринта огънят беше изгасен и започна оглед на щетите. На ранените е оказана помощ и няма опасност за живота им. Причините за пожара все още се разследват, заяви Мартин Хирш - директор на болницата, цитиран от БТВ.", "date": "2019.08.22", "title": "Пожар в болница в Париж, има загинал"}
{"url": "https://www.faktor.bg/bg/articles/sds-shte-pochete-zhertvite-na-komunizma-i-totalitarnite-rezhimi", "text": "На 23 август, от 11.00 часа, председателят на СДС Румен Христов и членове на ръководството на партията ще поднесат венец и цветя на Мемориала на жертвите на комунизма в градинката на НДК. Новината съобщиха от пресцентъра на партията. Те ще отбележат Деня на памет за престъпленията на националсоциалистическите, комунистическите и другите тоталитарни режими и за почитане паметта на жертвите им.", "date": "2019.08.22", "title": "СДС ще почете жертвите на комунизма и тоталитарните режими"}
{"url": "https://www.faktor.bg/bg/articles/rumen-radev-darzhavata-da-prouchi-mnogo-vnimatelno-investitorite-v-aets-belene", "text": "Наличието на толкова много инвеститори е положителен знак и показва, че от тази централа има необходимост и може да бъде рентабилна, защото когато бизнесът кандидатства за нещо, си прави много добре сметката. Това заяви днес президентът Румен Радев пред журналисти в отговор на въпрос за заявения инвеститорски интерес към изграждането на АЕЦ \"Белене\". Държавният глава подчерта, че няма да избързва с даването на оценки и очаква т.нар. кратък списък на инвеститорите. Румен Радев призова държавните институции да проучат много внимателно самите инвеститори, техния потенциал и конкретните им планове. По думите на президента най-големият риск пред АЕЦ \"Белене\" е след заявените добри намерения да се окаже, че потенциалът на избраните инвеститори е изчерпан и да се мине на вариант държавата да трябва да се намеси с предоставянето на гаранция под една или друга форма, а това ще срине и идеята за самия проект – той да бъде без финансовото участие на държавата. В отговор на въпрос за освобождаването на началника на НСО, президентът припомни, че генерал Данчо Дяков е внесъл сам молбата си за освобождаване по свое желание и лични причини. Държавният глава подчерта, че познава ген. Дяков от много години и той е вложил много усилия за усъвършенстване дейността на Службата, за освобождаването и от несвойствени дейности и имоти, за повишаване на подготовката и за по-добро взаимодействие с нашите партньори зад граница от сродни служби.", "date": "2019.08.22", "title": "Румен Радев: Държавата да проучи много внимателно инвеститорите за АЕЦ \"Белене\""}
{"url": "https://www.faktor.bg/bg/articles/malniya-vze-zhertvi-i-rani-desetina-v-polskite-tatri", "text": "Няколко души загинаха, а над 10 бяха ранени днес от мълния при внезапна буря в полските Татри, предадоха световните агенции, като се позоваха на полската телевизия ТВН 24. От планинската спасителна служба съобщиха, че спасителни екипи са се отправили към района на връх Гевонт, където група туристи, включително деца, са били поразени от мълния. Според службата около 10 души са пострадали от мълнии в района на Гевонт, а няколко души са били убити от мълния на различни места в Татрите. След подадения малко след 14 ч. сигнал във въздушната служба за спешна медицинска помощ четири хеликоптера са отлетели към мястото на произшествието. Телевизионни кадри показват как спасителите тичат към хеликоптерите в дъждовно и мъгливо време. Според полски медии мълния е ударила 15-метровия метален кръст, издигнат на връх Гевонт, в момент, когато там е имало голяма група туристи, отбелязват ДПА и Франс прес. Гевонт се намира близо до планинския курорт Закопане.", "date": "2019.08.22", "title": "Мълния взе няколко жертви и рани десетина в полските Татри"}
{"url": "https://www.faktor.bg/bg/articles/ek-paktat-molotov-ribentrop-mezhdu-natsistka-germaniya-i-sssr-otkri-nachaloto-na-nay-mrachniya-period-v-evropeyskata-istoriya", "text": "Първият заместник - председател на Европейската комисия Франс Тимерманс и комисарят по правосъдието Вера Йоурова излязоха с общо изявление в навечерието на Общоевропейския ден за почитане на паметта на жертвите на всички тоталитарни и авторитарни режими. \"На 23 август почитаме паметта на милионите жертви на всички тоталитарни режими. Подписването на пакта \"Молотов — Рибентроп\" между нацистка Германия и Съветския съюз на този ден през 1939 г. откри началото на мрачен период в европейската история. Време, когато гражданите нито бяха свободни да решават собствената си съдба, нито имаха право на участие във вземането на политически решения. Европа, в която свободата и демокрацията бяха само мечта. Десетки милиони жертви бяха депортирани, измъчвани и убити по време на тоталитарните режими в Европа. Поради тази жестокост, липса на свобода и незачитане на основните права в някои части на Европа няколко поколения никога нямаха възможност да се радват на свобода и демокрация. Тази година отбелязваме също така 30-годишнината от събитията през 1989 г., когато гражданите на Централна и Източна Европа се надигнаха и пробиха Желязната завеса, като ускориха падането й. Смелите действия на гражданите върнаха свободата и демокрацията на цяла Европа. Те спомогнаха за преодоляване на разногласията и обединяване на Европа. Ето защо това е общоевропейско наследство, което всички ние трябва да ценим, пазим и защитаваме. От 1939 г. изминаха 80 години и поколението, което беше свидетел на тоталитаризма, вече почти не е сред нас; живата история се превръща в писмена. Ето защо трябва да запазим живи тези спомени, за да вдъхновяват и направляват новите поколения в защитата на основните права, върховенството на закона и демокрацията. Именно това определя нашата самоличност. Твърдо се противопоставяме на тоталитарните и авторитарните режими от всякакъв вид. Свободна Европа не е даденост, а избор, който се отстоява ежедневно.\"", "date": "2019.08.22", "title": "ЕК: Пактът \"Молотов — Рибентроп\" между нацистка Германия и СССР откри най-мрачния период в европейската история"}
{"url": "https://www.faktor.bg/bg/articles/cherveniyat-gen-dobri-dzhurov-do-politbyuro-nashite-voyski-shte-izpalnyat-internatsionalniya-si-dalg-v-chehoslovakiya", "text": "„Българските части, изпълняващи своя дълг в Чехословакия, са с висок дух и постоянна готовност да изпълнят докрай своя интернационален дълг”. Това е докладвал министърът на народната отбрана армейски генерал Добри Джуров на Политбюро на ЦК на БКП за българските военни части, участвали в нападението на Чехословакия през 1968 г. под командването на съветските войски. Тази година се навършват 51 години от срамното потъпкване на Пражката пролет от войските на Варшавския договор, водени от съветската армия. Специалният доклад представлява строго секретна докладна записка относно: Действията на частите на БНА в ЧССР от 30 септември 1968 г., който е запазен във Военния държавен архив, цитиран от   и публикува в сборника „Пражката пролет и Държавна сигурност” на Комисията по досиетата. В 9-страничния доклад ген. Джуров подробно обяснява как българските военни части първоначално са дислоцирани на територия на СССР и са поставени под командването на Главното командване на съветската армия и извършена конкретна подготовка. Описани са бойните задачи, получени от руснаците за нахлуването в Чехословакия. Непосредствено преди военната инвазия са проведени митинги за мобилизиране на личния състав. В гр. Кошице българските части са се натъкнали на първите барикади на чехите, а многобройна тълпа от млади хора е нападнала колоната. Тя си е пробила път с големи трудности, изпочупени са били стъклата на 40-50 автомобила. Произведени са и изстрели от „контрареволюционери” по колоната. „Тогава полкът изкара в челото на намиращата се пред него съветска тилова колона, една танкова рота и рота транспортьори, които с огън във въздуха, а след това и по нападателите и заслон от двете страни на маршрута пропуснаха колоната”, е посочено в докладната на Джуров. Отчетени са 21 случаи на нараняване на български войници – от счупена ябълчна кост – до изкъртени зъби и по-леки рани. Описано е разкриването на организация на проститутки в гр. Банска Бистрица, чиято чел, според ръководството на БНА, било да компрометира българските части. Отделени са няколко реда за единствения смъртен случай в българските военни части – на чл. сержант Николов от 22 мотострелкови полк, убит край лагера на частта в близост до две чешки летища. Посочено е, че командването на БНА е взело мерки за изпращане на зимно облекло на българските части, които са били с лятно облекло при заминаването им от България в началото на лятото. Документът е включен в сборника „Пражката пролет и Държавна сигурност”, издание на Комисията по досиетата, 2011.", "date": "2019.08.22", "title": "Червеният ген. Добри Джуров до Политбюро: Нашите войски ще изпълнят интернационалния си дълг в Чехословакия"}
{"url": "https://www.faktor.bg/bg/articles/sasht-ulichi-rusiya-v-narushenie-na-dogovora-za-raketite-sas-sreden-i-malak-radius-na-deystvie", "text": "САЩ вярват, че Русия е решила да \"наруши\" Договора за ракети със среден и малък обсег (ДРСМО), поради нарастващите заплахи около границите си, предава РИА Новости, като се позовава на информация на Държавния департамент на САЩ.  Той публикува нов доклад за изпълнението на задълженията си по различни споразумения за контрол на оръжията, неразпространението им или разоръжаването. ДРСМО престана да действа на 2 август по инициатива на Вашингтон, който обвини Русия, че го е нарушила. Москва отрече тези твърдения. Договорът забраняваше ракетите с обхват от 500 до 5500 километра.  \"Смятаме, че Русия нарушава задълженията си по ДРСМО да не притежава, да не произвежда и да не провежда изпитания на крилати ракети с обсег на полета от 500 до 5500 километра, а също и да няма или да не строи установки за такива ракети.\", пише в доклада.  Освен това департаментът даде обяснение с какъв мотив според тях Русия е нарушила договореностите.  Според доклада, решението на Кремъл да наруши договора е породено от многогодишното разочарование, че на Москва е забранено да притежава наземни ракети със среден обсег, въпреки че предполагаемите заплахи около границите й се увеличават.  Плановете на САЩ да разработят и разположат наземни ракети със среден обсег, както и идеята за разполагането им в Азиатско-Тихоокеанския регион представляват заплаха за международната сигурност, заяви официалният по-рано говорителката на руското външно министерство Мария Захарова, цитирана от вестник “Российская газета”.  \"Това, което се случва, води до повишено напрежение в света. Действията на САЩ представляват заплаха за международната сигурност\", заяви дипломатът.  По тази тема, Русия и Китай свикват заседание на Съвета за сигурност на ООН.  Тя подчерта, че всеки член на Съвета за сигурност има право да направи искане за провеждане на заседание.  \"Основата на руското искане беше, а това е сериозна причина, е именно изразеното от САЩ намерение по отношение на разполагането на ракети със среден обсег в Азиатско-Тихоокеанския регион\", добави тя.  \"Очакваме откровена размяна на мнения с колеги и с представител на генералния секретар на ООН\", продължи Захарова.  По-рано Пентагонът изпробва наземна крилата ракета, която до 2 август беше предмет на Договора за ракетите със среден обсег на действие, от който Вашингтон се оттегли.  Руското външно министерство обърна внимание на факта, че ракетата използвана по време на теста е била изстреляна от установка Mk-41. Обикновено тези установки се използват за изстрелване на ракети-прехващачи, но тестовете показват, че са подходящи и за изстрелване на крилати ракети.", "date": "2019.08.22", "title": "САЩ уличиха Русия, че е нарушила Договора за ракетите със среден и малък обсег"}
{"url": "https://www.faktor.bg/bg/articles/mladezhkoto-sds-organizira-konferentsiya-30-godini-svobodna-balgariya", "text": "Национална конференция на тема „30 години свободна България” ще се проведе на 31-ви август от 11ч. в екпозиционен център „Флора” – Бургас по инициатива на младежката организация на СДС. МСДС са поканили една от емблемите на партията – президентът Петър Стоянов, който ще бъде водещият лектор на конференцията. Лектор ще бъде и председателят на СДС-София и член на НИС д-р Антон Койчев. Във втория модул на конференцията ще бъдат дискутирани младежки теми. В него участие ще вземе председателят на младежкото ЕНП и настоящ евродепутат Лидия Перейра. След нея за бъдещето на младите хора в България ще говори и председателят на ИКВ на МСДС и член на НИС на СДС Дончо Златев. В последната година МСДС възстанови активната си работа на европейско ниво и дори беше автор на една от последно приетите резолюции от Съвета на президентите на МЕНП. Съорганизатори на събитието са Младежкото Сдружение за Демократично Сътрудничество, Център за образование и култура „Проф. Елка Константинова“ и МЕНП.", "date": "2019.08.22", "title": "Младежкото СДС организира конференция „30 години свободна България”"}
{"url": "https://www.faktor.bg/bg/articles/peskov-rusiya-nyama-za-tsel-da-se-varne-v-g-8", "text": "Прессекретарят на руския президент, Дмитрий Песков заяви, че Русия няма за цел да се върне към формата Г-8, пише руският вестник „Известия“. В същото време, според него, страната няма да откаже да разговаря по темата, посочва \"Фокус\". Песков отбеляза, че обсъждането на глобални проблеми, без участието например на Китай, Индия или цяла група други страни не е напълно ефективно. „Други формати, като Г-20, изглеждат по-ефективни“, добави той. На 20 август американският президент Доналд Тръмп обяви, че би подкрепил идеята Русия да се върне към Г-8, тъй като много от темите в дневния ред на формата са свързани с Москва. В същия ден медиите съобщиха, че френският президент Еманюел Макрон в телефонен разговор с Тръмп е предложил да покани Руската федерация на срещата от високо равнище на Г-7 през 2020 г. По-късно обаче Макрон заяви, че завръщането на Руската федерация е възможно само след решаването на конфликта в Украйна. Срещу връщането на Русия в Г-7 се обяви и Европейският съюз. Руският президент Владимир Путин от своя страна отбеляза, че Г-8 не съществува днес, така че страната няма възможност да се върне във формата. Въпреки това Москва е готова за преговори и чака членове на „седемте“ да поканят Кремъл за разговори. Г-8 престана да съществува през 2014 г., след като Крим беше присъединен към Руската федерация. Другите страни, които бяха част от обединението, а именно Великобритания, Германия, Италия, Канада, САЩ, Франция и Япония, отказаха да работят с Москва и започнаха да провеждат срещи на върха във формат Г-7.", "date": "2019.08.22", "title": "Песков блъфира: Русия няма за цел да се върне в Г-8"}
{"url": "https://www.faktor.bg/bg/articles/danovistite-slizat-ot-sedemte-rilski-ezera", "text": "Дъновистите слизат от Седемте рилски езера, където цял месец беше изграден лагер за поклонниците на учителя Петър Дънов, каза кметът на Сапарева баня Калин Гелев. Остава работна група, която до неделя ще почисти щателно района и ще свали отпадъците до предоставения от общината контейнер до първата спирка на седалковия лифт при хижа \"Пионерска\", предоставен им от общината, поясни кметът пред БНР.   Лагерът на Бялото братство от около 300 палатки вече е  прибран, последните посетители  и туристи слизат от Седемте езера днес, четвъртък и петък най-късно. Кулминацията за дъновистите беше танцът Паневритмия на 19 август, с който те посрещнаха Слънчевата Нова година.  През тази седмица под Седемте езера, на Паничище и при лифта имаше засилено полицейско присъствие, както и звено на Жандармерията.", "date": "2019.08.22", "title": "Дъновистите слизат от Седемте рилски езера, работна група ще почисти щателно района"}
{"url": "https://www.faktor.bg/bg/articles/prokuraturata-dade-na-sad-nikolay-evgeniya-i-mariya-banevi", "text": "Специализираната прокуратура внесе в Специализирания наказателен съд обвинителен акт срещу Николай, Евгения и Мария Баневи. Това съобщиха от пресцентъра на Апелативна специализирана прокуратура.   Те са обвинени за участие в организирана престъпна група, за данъчни престъпления, изпиране на пари, както и за незаконно притежание на оръжие. Николай Банев е обвинен като извършител на данъчните престъпления, а съпругата му – като негов помагач. Двамата са предадени на съд, като съизвършители в съучастие на изпирането на пари. Мария Банева, ще отговаря пред съда за участието в организирана престъпна група.   Предстои в двумесечен срок, съдът да насрочи дата за разпоредително заседание по делото.", "date": "2019.08.22", "title": "Прокуратурата даде на съд Николай, Евгения и Мария Баневи"}
{"url": "https://www.faktor.bg/bg/articles/derat-zdravo-turisti-tsatsa-ot-mikrovalnovata-8-lv-zarezhdane-na-telefon-levche", "text": "По 8 лв за претоплена в микровълнова печка цаца и 5 лева за порция картофи са броили туристи, посетили заведение край плажа на Крапец. Отпускарите били изненадани и от таксата за зареждане на мобилен телефон, която е отбелязана и на касовия бон на стойност 1 лев.  \"Седнахме в единственото заведение на плажа, което изобщо не изглеждаше лъскаво. Поръчахме цаца, а тя се оказа претоплена в микровълновата фурна. Картофите бяха полуфабрикат и безвкусни. А бирата - топла. Когато поискахме сол, се оказа, че в заведението няма солници, а дават пакетчета\", разказват пред Трефик Нюз разочарованите туристи. По думите им порцията цаца се оказала на цена от 8 лева, а оскъдният обяд им струвал 34 лева. \"За тези пари навсякъде ще ти предложат много по-вкусна храна и много по-добро обслужване\", негодуват туристите.  Преглед в менюто показва, че порцията сафрид е 12 лв., а сандвичът - около 10, коментират още плажуващите на северното Черноморие. Те сравнят цените там с тези в таверна в Северна Гърция, където прясната и вкусна риба е на цена 8 евро за порция. Туристите запазили за спомен касовия бон, за да докажат думите си. Те са разочаровани и от хигиенните условия на заведението, като се оплакват, че в тоалетните нямало консумативи като сапун и тоалетна хартия. Преди броени дни Комисията за защита на потребителите (КЗП) излезе със съвети как да противодействаме на проблеми със сметката и обслужването в ресторанти. \"Ако в менюто липсва грамажът на предлаганите ястия или едва при представянето на сметката стане ясно, че обявената цена е за посоченото количество риба, но в суров вариант, а не след термична обработка, просто трябва да реагираме. Същото важи и когато сме привлечени от промоции с \"тайни условия\", за които разбираме впоследствие и сме лишени от възможността реално да се възползваме от обещаните отстъпки. Не се налага да правим компромис при възникването на каквито и да било нарушаващи законовите ни права неудачи, тъй като ресторантьорите имат своите задължения, а ние като клиенти - правото по цивилизован начин да изискваме от тях да ги спазват стриктно\", заявиха от комисията.", "date": "2019.08.22", "title": "Родни кръчмари дерат туристи: Цаца от микровълновата - 8 лв., искат такса за зареждане на телефона (снимка)"}
{"url": "https://www.faktor.bg/bg/articles/fitch-balgariya-mozhe-da-prieme-evroto-prez-2023-godina", "text": "Бългapия мoжe дa пpиeмe eвpoтo oт нaчaлoтo нa 2023 гoдинa, a Xъpвaтия - oт 2024 гoдинa, aĸo ce пpeдпoлoжи, чe двeтe дъpжaви ycпeшнo изпълнявaт ĸpитepиитe зa влизaнe в ЕRМ ІІ и пo-шиpoĸитe ĸpитepии зa ĸoнвepгeнция. Toвa пocoчвaт oт peйтингoвaтa aгeнция Fіtсh в cвoй дoĸлaд, cвъpзaн c пepcпeĸтивитe зa въвeждaнeтo нa eдиннaтa eвpoпeйcĸa вaлyтa в cтpaнитe oт Цeнтpaлнa и Изтoчнa Eвpoпa (ЦИE). \"Бългapия фopмaлнo зaпoчнa пpoцeca ĸъм пpиcъeдинявaнe ĸъм вaлyтния мexaнизъм ЕRМ ІІ пpeз юли 2018 гoдинa, ĸaтo peшeниeтo дaли щe бъдe дoпycнaтa в нeгo тpябвa дa бъдe взeтo дo ĸpaя нa 2019 гoдинa\", ce пocoчвa в дoĸyмeнтa, цитиран от money.bg. Дpyгaтa дъpжaвa, ĸoятo пpeдпpиe пoдoбнa cтъпĸa пpeз тaзи гoдинa e Xъpвaтия, ĸaтo oчaĸвaниятa ca тя дa мoжe дa влeзe в т.нap. \"чaĸaлня\" дo нaчaлoтo нa 2024 гoдинa. \"Pyмъния изpaзи интepec ĸъм пpиcъeдинявaнe ĸъм вaлyтния мexaнизъм, нo вce oщe нямa пocoчeн cpoĸ зa тoвa. Πepcпeĸтивитe зa пpиeмaнe нa eвpoтo в Унгapия, Πoлшa и Чexия ocтaвaт cлaби нa фoнa нa липca нa пoлитичecĸa гoтoвнocт и в няĸoи cлyчaи c мнoгo ниcĸa oбщecтвeнa пoдĸpeпa зa члeнcтвoтo в Eвpoзoнaтa\", ce ĸaзвa oщe в дoĸлaдa. Щo ce oтнacя дo ceвepнaтa ни cъceдĸa, влacтитe в Бyĸypeщ вce oщe нe ca пpeдпpиeли дeйcтвия ĸъм cтapтиpaнeтo нa пpoцeca зa влизaнe във вaлyтния мexaнизъм. Bce пaĸ в ĸpaя нa минaлaтa гoдинa cлeд cpeщa нa Цeнтpaлнaтa бaнĸa нa Pyмъния c пapлaмeнтapнитe пoлитичecĸи пapтии cтaнa яcнo, чe cтpaнaтa мoжe дa пpиeмe eвpoтo в paмĸитe нa шecт дo oceм гoдини. Πo oтнoшeниe нa ocтaнaлитe тpи дъpжaви - Πoлшa, Унгapия и Чexия, вce oщe липcвa пoлитичecĸa вoля зa зaпoчвaнeтo нa тoзи пpoцec. Πpeз пpoлeттa нa тaзи гoдинa oт yпpaвлявaщaтa в Πoлшa ĸoнcepвaтивнa пapтия твъpдo зaявиxa, чe ĸaзвaт \"нe\" нa eвpoтo. Toгaвa нeйният лидep Яpocлaв Kaчинcĸи пocoчи, чe Bapшaвa щe ce oтĸaжe oт злoтaтa, ĸoгaтo \"нивoтo нa бoгaтcтвoтo в cтpaнaтa дoближи нивoтo нa Гepмaния\". B ĸpaя нa минaлaтa гoдинa пpaвитeлcтвoтo в Чexия, пo пpeпopъĸa нa мecтнoтo миниcтepcтвo нa финaнcитe и цeнтpaлнaтa бaнĸa, oтĸaзa дa пocoчи цeлeвa дaтa зa пpиeмaнeтo нa eдиннaтa eвpoпeйcĸa вaлyтa. Oт cвoя cтpaнa в нaчaлoтo нa тaзи гoдинa Унгapия oтнoвo пoтвъpди, чe нe бъpзa дa изocтaви фopинтa зa cмeтĸa нa eвpoтo. Πpeз фeвpyapи мeceц в cвoe изявлeниe гyвepньopът нa Haциoнaлнaтa бaнĸa нa Унгapия пocoчи, чe cтpaнaтa щe пpиeмe eдиннaтa вaлyтa \"в cлeдвaщитe дeceтилeтия\". Toй дoбaви, чe e нeoбxoдимo дa бъдaт пpoyчeни пo-зaдълбoчeнo eфeĸтитe oт пpиcъeдинявaнeтo ĸъм Eвpoзoнaтa.", "date": "2019.08.22", "title": "Агенция Fitch: България може да приеме еврото през 2023 г."}
{"url": "https://www.faktor.bg/bg/articles/pozhar-na-ruski-turisticheski-korab-kostva-zhivota-na-edin-ot-ekipazha", "text": "Пожар, избухнал тази сутрин на туристически кораб във втория по големина руски град Санкт Петербург, взе една жертва - член на екипажа, съобщиха руски държавни медии, цитирани от ДПА и БТА. Повече от 300 души бяха евакуирани от плавателния съд, наречен в чест на известния руски композитор от 19 век Пьотър Чайковски, докато бе закотвен на Октомврийската крайбрежна улица на река Нева, посочиха руските спасителни служби. Пожарът възникнал в машинното отделение и се разпространил на площ 13 квадратни метра, съобщи руското министерство на извънредните ситуации. Обиколките с туристически кораби са популярни в северозападния руски град, разделен от много канали и река Нева, при вливането им във Финландския залив на Балтийско море. Цар Петър първи е основал града през 18 век, когато Руската империя се издига като морска сила.", "date": "2019.08.22", "title": "Пламна туристически кораб в Санкт Петербург, загина член на екипажа"}
{"url": "https://www.faktor.bg/bg/articles/ivet-lalova-vze-vtoro-zlato-v-turtsiya", "text": "Ивет Лалова спечели втори златен медал в Супер лигата на клубното първенство на Турция по лека атлетика в Бурса. В спринта на 200 м състезаващата се за ЕНКА българка финишира 23,02 сек (+1.0 м/сек), като изпревари конкурентките си с над секунда. Мизгин Ай (Фенербахче) стана втора с 24.10 сек. В първия ден на състезанието Ивет спечели и старта на 100 м, а щафетата на ЕНКА на 4 по 100 м с Лалова на последен пост бе декласирана. В спринта на 200 м при мъжете се наложи световният и европейски шампион Рамил Гулиев (Фенербахче). Той изпревари само с 0.01 сек съперника си от ЕНКА Джак Али Харви – 20.91 сек срещу 20.92 сек. Също стотна раздели първите двама на 100 м, като Гулиев бе надбяган от другия ямаец, носещ екипа на Турция в редиците на ЕНКА - Енмре Зафер Бърнс, с 10.03 сек срещу 10.04 сек.", "date": "2019.08.22", "title": "Ивет Лалова взе второ злато в Турция"}
{"url": "https://www.faktor.bg/bg/articles/fabrini-barzo-si-stegna-bagazha-za-rumaniya-ne-bil-shtastliv-v-tsska", "text": "Пристигналият с огромни очаквания в ЦСКА - Диего Фабрини, бързо събра багажа и се завърна в Румъния. Италианецът бе най-чаканото ново попълнение на \"Българска армия\" през лятото, но престоят му не продължи дълго, съобщава dir.bg. Той се отказа от 25-те хиляди евро, които получаваше в ЦСКА и разтрогна договора си, като ще продължи в румънския гранд Динамо. Пред медиите в северната ни съседка Фабрини е заявил, че не е бил щастлив в ЦСКА. \"В България беше приятно изживяване, с добър отбор. Разбирах се добре със съотборниците ми, нямах проблеми. Причината да се върна в Румъния беше по-лична. Като човек мисля за комфорта си - моя такъв и на семейството ми. Нямах проблеми с адаптацията в ЦСКА, просто не бях на 100% щастлив. Динамо беше отборът, който най-много ми допадна. Това е един от най-големите клубове в Румъния. Взех най-доброто решение за мен и семейството\", сподели той. За краткия си престой в ЦСКА Фабрини изигра 11 мача, но определено не впечатли с изявите си на терена. В тези двубои той или влизаше като резерва, или бе заменян след около час игра. Припомняме, че в началото на лятото той бе усилено предлаган и на Левски, но Петър Хубчев отказа подобен трансфер.", "date": "2019.08.22", "title": "Фабрини бързо си стегна багажа за Румъния, не бил щастлив в ЦСКА"}
{"url": "https://www.faktor.bg/bg/articles/91-godishen-balgarin-vleze-v-istoriyata-stana-shampion-v-dva-vida-sport", "text": "91-годишният Танчо Тенев влезе в историята, ставайки първият ни сънародник със световни титли в два различни вида спорт, в рамките на един шампионат. Новината е на специализирания сайт bgswim. Ветеранът стана шампион в плуването и в скоковете във вода на първенството на планетата за ветерани в южнокорейския град Гуанджу. На впечатляващата възраст, човекът с младежки дух и сърце триумфира на 50 м свободен стил във възрастова група 90-94 г., финиширайки за 1:20,40 мин. Бургазлията, състезаващ се за клуба за ветерани \"София Мастърс\", се позлати и от 5-метровата кула в скоковете във вода. На 50 м гръб стана световен вицешампион (1:28,74), със сребро остана и на 1-метровия трамплин. Танчо Тенев участва и в три щафетите, имайки принос за две четвърти и едно шесто място на българския отбор. На световното първенство за ветерани в Корея българската група бе внушителна - от 11 състезатели, представители на три клуба. Красимир Захов спечели четвъртата си световна титла - на 200 м бруст, ставайки първият български плувец със злато от два шампионата за ветерани, след хеттрика от първи места в Монреал през 2014 г.", "date": "2019.08.22", "title": "91-годишен българин влезе в историята - стана шампион в два вида спорт"}
{"url": "https://www.faktor.bg/bg/articles/sad-zadalzhi-temenuzhka-petkova-da-kazhe-zashto-darzhavata-oblagodetelstva-tetsa-na-dogan", "text": "Административният съд - София е постановил с окончателно решение, че не е законосъбразен отказът на енергийния министър да предостави информация защо има отказ на ТЕЦ \"Марица-изток 2\" от договор за студен резерв, лишавайки го от милиони левове приходи, съобщава \"Дневник\", позовавайки се на Антикорупционния фонд. Съдът е постановил, че отказът на такава информация е незаконосъобразен, тъй като е налице надделяващ обществен интерес от разкриването й. Изданието припомня, че отказът на този ТЕЦ от договор за осигуряване на студен резерв отвори пътя на ТЕЦ \"Варна\", собственост на почетния председател на ДПС Ахмед Доган, да изпълнява тази функция. В края на юли бяха публикувани резултатите от търговете за студен резерв до средата на 2020 г. и от тях се видя, че ТЕЦ \"Варна\" ще получи 26.5 млн. лв., а останалите три - ТЕЦ \"Бобов дол\", ТЕЦ \"Марица 3\" и \"Топлофикация Русе\", собственост на бизнесмена Христо Ковачки, общо 25.4 млн. лв., за да гарантират електроенергийната сигурност на страната за една година. От търговете този път държавната ТЕЦ \"Марица-изток 2\" получава 1.76 млн. лв.", "date": "2019.08.22", "title": "Софийски съд задължи Теменужка Петкова да каже защо държавата облагодетелства ТЕЦ-а на Ахмед Доган"}
{"url": "https://www.faktor.bg/bg/articles/erdogan-ne-krie-ambitsiite-si-za-folksvagen-iska-go-na-vsyaka-tsena", "text": "Турcкият прeзидeнт Eрдoгaн e убeдeн, чe нoвият зaвoд нa Vоlkswаgеn​ щe бъдe пocтрoeн имeннo в Турция. Тoй иcкa тaзи инвecтиция нa вcякa цeнa. Зaщoтo oт нeя зaвиcи мнoгo. Eтo кaквo пишaт пo тeмaтa двe гeрмaнcки издaния. Eрдoгaн e извecтeн c прeдпoчитaниятa cи към aвтoмoбилитe \"Mеrсеdеs\" - oщe дoкaтo e кмeт нa Иcтaнбул, пoръчвa aвтoбуcи зa грaдcкия трaнcпoрт oт тaзи мaркa, c кoитo дa зaмecти дoтoгaвaшнитe икaруcи. A кoгaтo cтaвa миниcтър-прeдceдaтeл, купувa зa вeдoмcтвoтo cи 10 мeрцeдeca нa cтoйнocт 1,5 милиoнa eврo. Caмият тoй пo oнoвa врeмe cъщo кaрa мeрцeдec - рecтaврирaн S600. Нaпocлeдък oбaчe брoят нa фoлкcвaгeнитe в cлужeбния aвтoпaрк нa прeзидeнтa пocтoяннo рacтe, рaзкaзвa турcкият журнaлиcт Джaн Дюндaр нa cтрaницитe нa гeрмaнcкия \"Ди Цaйт\". Дюндaр припoмня тeзи фaкти, зa дa oбяcни кaзaнoтo oт Eрдoгaн нa cрeщa c прeдceдaтeля нa Cъюзa нa тaкcимeтрoвитe шoфьoри: \"Vоlkswаgеn щe пocтрoи фaбрикa в Турция и в рeзултaт oт тaзи инвecтиция вcички виe щe пoлучитe фoлкcвaгeни\". Прeзидeнтът зaявил ocвeн тoвa, чe щял дa пoмoли гeрмaнcкия кoнцeрн дa рaзрaбoти cпeциaлeн мoдeл зa турcкитe тaкcимeтрoви шoфьoри. Към тoзи мoмeнт мeдиитe cъoбщaвaхa, чe Vоlkswаgеn oщe ce кoлeбae мeжду Бългaрия и Турция. Дa, в Бългaрия рaбoтнaтa ръкa e пo-eвтинa, нo ce твърди, чe Турция e приeлa вcички изиcквaния нa кoнцeрнa и e прeдлoжилa държaвни гaрaнции. Aкo уcпee дa привлeчe Vоlkswаgеn Вcичкo тoвa нe oзнaчaвa, чe в прeдпoчитaниятa нa Eрдoгaн ca нacтъпили някaкви cъщecтвeни прoмeни. Vоlkswаgеn нe e cтaнaл любимa мaркa нa турcкия прeзидeнт - тoй прocтo ce нуждae oт инвecтиции, кaктo в икoнoмичecки, тaкa и в пoлитичecки плaн, убeдeн e Джaн Дюндaр. Зaщoтo никaк нe e лecнo дa ce нaмeрят инвecтитoри зa eднa cтрaнa, в кoятo рeжимът пoтъпквa прaвoвaтa държaвa и къдeтo e нaдвиcнaлa зaплaхaтa oт икoнoмичecкa кризa. Aкo уcпee дa привлeчe Vоlkswаgеn, Eрдoгaн щe мoжe дa изпoлзвa тaзи гигaнтcкa инвecтиция, зa дa рeaбилитирa рeжимa cи и дa привлeчe и други кoнцeрни, oтбeлязвa Дюндaр в \"Ди Цaйт\". И вecтник ТAЦ e нa мнeниe, чe би билo гoлям уcпeх зa Eрдoгaн, aкo Vоlkswаgеn избeрe Турция. Тoчнo в мoмeнт, кoгaтo тoй e изoлирaн външнoпoлитичecки и e в cлoжни oтнoшeния кaктo cъc Cъeдинeнитe щaти, тaкa и c EC, нoвият зaвoд нa Vоlkswаgеn в Турция мoжe дa пocлужи нa Eрдoгaн кaтo дoкaзaтeлcтвo зa нeгoвaтa блaгoнaдeжднocт. И oщe нeщo: aкo гeрмaнcкият кoнцeрн дoйдe в Турция, мoжe дa гo пocлeдвaт и други инвecтитoри, кoитo дoceгa зaoбикaляхa Турция зaрaди пoлитичecкaтa cитуaция и нaрacтвaщaтa прaвнa нecигурнocт, прoгнoзирa ТAЦ. Нaпълнo рaзбирaeмo e, чe турcкoтo прaвитeлcтвo ce oпитвa дa привлeчe чуждecтрaнни инвecтитoри, прeдлaгaйки държaвни гaрaнции. Нo e дocтa труднo дa ce имa дoвeриe нa гaрaнциитe нa eдин рeжим, пoтъпквaщ прaвoвaтa държaвa. Aкo пoтeнциaлнитe инвecтитoри бихa държaли пoвeчe нa прaвoвaтa държaвнocт, oткoлкoтo нa икoнoмичecкитe гaрaнции, тoвa би билo oт гoлямa пoлзa кaктo зa тях, тaкa и зa мecтнoтo нaceлeниe, oтбeлязвa Джaн Дюдaр в \"Ди Цaйт\". \"Бългaрия oпрeдeлeнo e пo-дoбрият вaриaнт\" A кaквo миcлят читaтeлитe нa ТAЦ и \"Ди Цaйт\"? Eдин oт тях кoмeнтирa, чe Турция cъвceм нямa дa e първaтa нe нaй-дeмoкрaтичнa държaвa, в кoятo ce прoизвeждaт гeрмaнcки aвтoмoбили. A друг читaтeл пишe: \"Вceки, кoйтo минe прeз индуcтриaлнитe зoни нa Иcтaнбул, Бурca или Мaниca, щe види кoлкo мнoгo гeрмaнcки фирми прoизвeждaт тaм, ocигурявaйки дeceтки хиляди рaбoтни мecтa. Тeзи фирми нe ca тaм, зa дa нaпрaвят уcлугa нa Турция или нa Eрдoгaн, a прocтo зaщoтo пeчeлят дoбри пaри\". Бългaрия oпрeдeлeнo e пo-дoбрият вaриaнт, cмятa друг читaтeл и дoбaвя, чe нe рaзбирa oптимизмa нa Vоlkswаgеn пo oтнoшeниe нa Турция. Oблaцитe нaд глaвaтa нa Eрдoгaн ce cгъcтявaт, нo тoй нямa дa ce oткaжe лecнo oт влacттa. A тoвa oзнaчaвa, чe в cлeдвaщитe някoлкo гoдини в Турция мoжe дa cтaнe мнoгo бурнo. Дaли при тoвa пoлoжeниe инвecтициятa нa Vоlkswаgеn щe cи зacлужaвa? - питa читaтeлят и зaключaвa: \"Дoри и нeщaтa дa нe ce рaзвият тoлкoвa злe, cмятaм рeшeниeтo нa Vоlkswаgеn зa крaйнo нeпрeдпaзливo\". (източник: Fakti.bg)", "date": "2019.08.22", "title": "Ердоган не крие амбициите си за Vоlkswаgеn, иска го на всяка цена"}
{"url": "https://www.faktor.bg/bg/articles/ministar-petkova-othvarli-tvardeniyata-na-bsp-za-zavisheni-tseni-na-toka-na-borsata", "text": "Енергийният министър Теменужка Петкова отхвърли твърденията на БСП, че през последните няколко месеца цените на тока на нашата борса са най-високите в региона. \"Държавните дружества от държавната енергетика имат една основна функция – да предоставят електрическа енергия за регулирания пазар, т.е. да осигурят енергията за бита и за малкия бизнес. От друга страна, имат ангажимент да предоставят ежедневно определени количества електрическа енергия на Българската независима електроенергийна борса на платформа ден напред по цена от 44 лева. Така че средната цена за периода юни-август 2019 г. на Българската независима електроенергийна борса е 48 евро и 59 евроцента\". По повод на обявеното намерение на БСП да внесат сигнал в прокуратурата и искането за проверка на 11 търговски дружества, свързани с бизнесмена Христо Ковачки, Теменужка Петкова посочи, че всеки, който има данни или съмнения за злоупотреби, може да го направи. По думите й процедурата за избор на стратегически инвеститор за АЕЦ \"Белене\", в която кандидатстваха компании, свързвани с бизнесмена, е била максимално прозрачна.", "date": "2019.08.22", "title": "Теменужка Петкова отхвърли твърденията на БСП за завишени цени на тока на борсата"}
{"url": "https://www.faktor.bg/bg/articles/20-pozharnikari-se-boryat-s-golyam-pozhar-kray-dvoretsa-v-krichim", "text": "Горски пожар е обхванал района около двореца в Кричим, съобщи bTV. Според очевидци пламъците са се разпространили на десетки декари. На място са поне 20 пожарникари. Все още не е ясно дали има опасност за сградите на царския дворец, който е паметник на културата. Според хора от района пожарът е предизвикан от багер, който е чисил треви.", "date": "2019.08.22", "title": "20 пожарникари се борят с голям пожар край двореца в Кричим"}
{"url": "https://www.faktor.bg/bg/articles/davat-500-lv-poveche-za-pedagozite-ot-programa-motivirani-uchiteli", "text": "С 500 лева ще бъде увеличена заплатата на учителите, които се включат в Национална програма „Мотивирани учители“ и пожелаят да работят в училища с проблемни области, включително с ученици, които имат ниски образователни резултати или нисък социален статус, съобщиха от пресцентъра на Министерство на образованието и науката (МОН).   Учителите ще получават и допълнителни средства за наем в размер на 200 лева за срок от 12 месеца. Предвиждат се и средства за възстановяване на транспортни разходи за пътуващите учители за същия период. Това предвижда Проект за изменение на програмата. Преди изменението средствата за допълнително финансово стимулиране бяха в размер на 300 лева. Програмата разширява възможностите за включване на специалисти в едногодишните обучения за придобиване на професионална квалификация „учител” за всеки един от учебните предмети – математика, информатика и информационни технологии, чужди езици, биология и здравно образование, химия и опазване на околната среда.   Вече ще се допускат и кандидати с образователно-квалификационна степен „бакалавър“ освен специалисти със степен „магистър”.   До 10 дни от публикуване на изменението на програмата на официалния сайт на МОН ще се приемат документи на кандидатите за допускане до процедурата по подбор.   Национална програма “Мотивирани учители“ е създадена, за да бъдат подкрепени училищата чрез комплекс от мерки за осигуряване на квалифицирани и мотивирани педагогически специалисти за справяне в реалната училищна среда. Удължава се и срокът за кандидатстване по програма „Подпомагане на общините за реализиране на дейности за образователна десегрегация“. Това ще става до 15 октомври 2019 г. включително като продължителността на подадените в този срок и евентуално одобрени проекти за финансиране ще бъде до края на учебната 2019/2020 година.", "date": "2019.08.22", "title": "500 лв. повече за педагозите по програма „Мотивирани учители“"}
{"url": "https://www.faktor.bg/bg/articles/kiril-dobrev-obeshta-novo-pokolenie-polititsi-no-ne-kaza-otkade-shte-gi-vzeme", "text": "Зам.-председателят на БСП Кирил Добрев заяви на пресконференция на \"Позитано\" 20, че на общинските избори партията ще покаже изцяло ново поколение политици. Той обаче не уточни откъде ще ги вземат. Добрев се похвали, че са минали 70 общински конференции. Той информира, че на 3 септември ще се събере Националният съвет на БСП. В отговор на журналистически въпрос Добрев каза, че БСП няма намерение да освобождава три етажа от сградата на \"Позитано\" 20. БСП ще внесе до края на седмицата сигнал в прокуратурата за свързани лица в енергетиката, в резултат на което скача цената на тока за българския производител. Това обяви на пресконференция заместник-председателят на БСП Кирил Добрев на пресконференция в централата на партията.   През юни, юли и август българското производство плаща най-висока цена на електрическата енергия в цяла Европа и то при положение, че имаме възможности да произвеждаме два пъти повече отколкото потребяваме, посочи той.   \"Един производител на банички и на бюрек в Гърция, който ползва българска ел. енергия, плаща по-ниска цена на тока отколкото производителят на банички отсреща до Съдебната палата\", даде пример Добрев.   В България има един човек, който в продължение на две години стъпка по стъпка успя да монополизира целия пазар на електричество, посочи Добрев и отбеляза, че преди два месеца работодателските организации са сезирали Комисията за защита на конкуренцията (КЗК), че свързани с Ковачки дружества - производители на ел.енергия и търговци, са успели да постигнат монополно положение.   Кирил Добрев отбеляза, че през летния сезон при пускането на мощности в почивка се е получил изключително голям недостиг на ел.енергия и тогава се включил въпросният монополист, като цената на тока от 80-90 лева скача до 180 лева, а в пикови моменти над 200-220 лева на мегават час. Заместник-председателят на ПГ на \"БСП за България\" Крум Зарков посочи, че КЗК отказва да свърши работата си, твърдейки че няма свързани лица, в нашия сигнал ще покажем, че тези лица са свързани и ще търсим санкция на този въпрос.", "date": "2019.08.22", "title": "Кирил Добрев обеща ново поколение политици, но не каза откъде ще ги вземат"}
{"url": "https://www.faktor.bg/bg/articles/iran-gotovi-sme-da-obsadim-ideite-na-frantsiya-za-yadrenoto-sporazumenie", "text": "Иран е готов да обсъди предложенията на Франция за съхраняване на иранското ядрено споразумение от 2015 г., заяви днес иранският външен министър Мохамад Джавад Зариф, цитиран от Ройтерс и БТА. \"Има готови предложения, както от френска, така и от иранска страна и утре ние ще обсъдим тези предложения\", каза Зариф в Норвежкия институт за международни отношения. Френският президент Еманюел Макрон предложи вчера или санкциите срещу Иран да бъдат смекчени, или да бъде създаден \"механизъм за компенсация, който да позволи на иранския народ да живее по-добре\". В замяна Техеран ще трябва да спазва всички изисквания на ядрената сделка. Зариф изтъкна, че няма търпение да води сериозен разговор с президента Макрон за съществуващите възможности. Иранският външен министър обяви в понеделник, че ще се срещне утре в Париж с Макрон и с френския външен министър Жан-Ив Льо Дриан, припомня Ройтерс.", "date": "2019.08.22", "title": "Иран: Готови сме да обсъдим идеите на Франция за ядреното споразумение"}
{"url": "https://www.faktor.bg/bg/articles/tramp-na-sreshtata-na-g-7", "text": "Макар Франция да се опитва да акцентира върху икономическите неравенства, срещата на върха на Г-7 този уикенд вероятно ще бъде доминирана от президента на САЩ Доналд Тръмп и споровете, които той води с континентална Европа, както и от надвисналата заплаха от митата. Опасенията от рецесия обаче може да помогнат духовете да се поуспокоят, пише ДПА. В края на миналата среща на върха на Г-7 Доналд Тръмп шокира останалите световни лидери, като пусна съобщение в Туитър от самолета си, че няма да подкрепи съвместната заключителна декларация. Икономическият съветник на Тръмп, Питър Наваро, тогава трябваше да се извини за думите си, че има \"специално място в ада\" за Джъстин Трюдо и за това, че обвини канадския премиер, който бе домакин на срещата, в опит да нанесе удар в гърба на американския президент. Тръмп напусна срещата на върха по-рано, за да се срещне в Сингапур със севернокорейския диктатор Ким Чен-ун на събитие, върху което имаше повече контрол и бе съсредоточено повече върху него и неговата програма. Тази година срещата на лидерите на водещите световни демократични икономики може просто да пропусне съвместната декларация, както и годишния ритуал да се постигат компромиси по заключителното съвместно комюнике в малките часове на деня. Не може да има борба за документ, който не съществува. С наближаването на тази среща на върха в Биариц, Франция, предстоящите битки на Тръмп в областта на търговията и дигиталната търговска дейност с отдавнашните му европейски партньори вероятно ще заемат значително място, макар че той може да намери приятел в лицето на Борис Джонсън, новия британски премиер и твърд привърженик на Брекзита. САЩ ще решат до ноември дали да наложат мита на европейските автомобилопроизводители, които могат да имат сериозни отрицателни последици за страни като Германия, намираща се на ръба на рецесията. Освен това Тръмп има куп проблеми за изясняване с домакина - френския президент Еманюел Макрон. Американският държавен глава заплаши да въведе мита за френските вина, а още по-важното е, че изглежда готов да вземе ответни мерки срещу закона за т.нар. дигитален данък, приет от Париж. Белият дом е на мнение, че данъкът нечестно ще нанесе удар върху американските технологични гиганти. Тръмп заяви, че ако някой трябва да събира приходи от тези компании, то това е федералното правителство на САЩ на първо място, а след това чуждестранните играчи. Според европейските и други страни тези корпорации печелят на техните пазари и затова трябва да плащат данък на място. Дигиталният данък, наред с нарастващата роля на дигитални и криптовалути като Libra, която Facebook планира да пусне догодина, вероятно ще бъдат обсъдени от световните лидери. По-големи въпроси като световната финансова стабилност все по-често се обсъждат в по-широкия формат Г-20, включващ и Китай. Американският президент тръгва за срещата от 24 до 26 август в Биариц на фона на продължителните и упорити опасения в САЩ, че икономиката на страната му може да е прегряла през неговото управление и се насочва към период на стагнация, ако не и рецесия. В сутрешни политически предавания по телевизията в неделя съветници от Белия дом твърдо подчертаха, че икономиката процъфтява. Да не се страхуваме от оптимизма, каза Лари Къдлоу, водещ съветник на президента, приветствайки \"разбиващите\" икономически данни. \"Със сигурност не виждам рецесия\", заяви той. Къдлоу, разбира се, направи подобни прогнози и при навлизането в спада от 2007 година, който се превърна в световна икономическа криза, чиито последици все още се усещат сред американската работническа класа. Макрон обяви като тема на срещата на върха икономическото равенство, което изглежда е опит да се даде нов тласък на мултилатерализма и да се усъвършенства глобализацията. Либералният международен ред понесе сериозни удари върху репутацията си особено от протекционизма на Тръмп и оттеглянето на САЩ от международни споразумения като Парижкото споразумение за климата. Един проблем за Тръмп на дипломатическо ниво е, че не успя да създаде ясна коалиция от американски съюзници срещу Китай, като в същото време администрацията му поставя все по-солидни основи за търговка война с втората по големина икономика в света. Водещите европейски икономики не последваха Белия дом в отношението му към Huawai, китайския технологичен гигант, който Вашингтон постави в \"черния си списък\", или пък към китайските проекти за развитие. САЩ се затрудняват и да убедят европейските и други държави да се включат в американската програма \"максимум натиск\" върху Иран, а специално Макрон се опитва да спаси ядреното споразумение от 2015 година, от което Тръмп излезе едностранно миналата година. Тръмп критикува френския президент за усилията му. Миналата година германският канцлер Ангела Меркел определи туита на Тръмп, че оттегля подписа си от заключителната декларация като \"малко депресиращ\" след изнурителната работа, която бе свършена за окончателното оформяне на комюникето. Тази година най-добрият възможен вариант за Г-7, поне за домакина, може да е този, при който има положителни двустранни преговори. Тези дискусии \"очи в очи\" станаха ключов инструмент на тези срещи на върха. (източник: Novini.bg)", "date": "2019.08.22", "title": "Ще доминира ли Тръмп над Макрон на срещата на Г-7 във Франция..."}
{"url": "https://www.faktor.bg/bg/articles/turski-iztrebiteli-f-16-navlyazoha-vav-vazdushnoto-prostranstvo-na-gartsiya", "text": "Три турски изтребителя F-16 са нарушили въздушното пространство на Гърция, пише електронното издание на Protothema, цитира \"Фокус\". Първият самолет е летял над остров Агатониси, който се намира в източната част на Егейско море близо до Измир. Той е преминал над острова на височина от близо 9 километра. По-късно още два изтребителя са навлезли в гръцкото въздушно пространство и са преминали над островите Фармакониси и Агатониси на по-малка височина.", "date": "2019.08.22", "title": "Турски изтребители Ф-16 навлязоха във въздушното пространство на Гърция"}
{"url": "https://www.faktor.bg/bg/articles/sloveniya-vdiga-dopalnitelna-ograda-na-granitsata-s-harvatiya", "text": "Словения започна да поставя допълнителна ограда срещу мигранти на границата си с Хърватия, в сектора където тази година е забелязан увеличен брой нелегални влизания край река Купа, съобщи Танюг, позовавайки се на словенските медии. Както съобщи телевизия Поп-ТВ, в сряда е започнало поставянето на панелна ограда с дължина четири километра. Работните дейности би трябвало да приключат в близките няколко седмици. Министерството на вътрешните работи на Словения съобщи, че допълнителни технически ограждения на границата се поставят на места, където това е необходимо за спиране на мирацията. Словения започна да поставя огради за спиране на мигранти в разгара на голямата мигрантска криза през 2015-2016 г., а правителството това лято обяви, че ще издигне допълнителни 40 км ограда на места, които са най-рискови и се намират на маршрутите на нелегалните мигранти. В момента на границата между Словения и Хърватия има 179 километра временни технически огради, от които 116 км са бодлива тел, а 63 км са панелна ограда, потвърди министерството на вътрешните работи. Оградите досега бяха поставяни от словенската армия, докато за поставянето на допълнителни 40 км панелна ограда е избрано предприятието Леги-СГС от Белград, което на конкурса за тази работа даде оферта от 4,56 милиона евро. Както съобщават словенските медии, за ограда на границата Словения досега е похарчила 19 милиона евро, в което не е включена цената за труда на армията и на компенсациите на собствениците на частни парцели, на които са издигнати огради.", "date": "2019.08.22", "title": "Словения вдига допълнителна ограда на границата с Хърватия"}
{"url": "https://www.faktor.bg/bg/articles/ankara-prizova-tirana-da-spazva-pravata-na-gratskoto-maltsinstvo", "text": "Зачитането на правата на гръцкото малцинство е условие за получаване на дата за преговорите за присъединяване на Албания към ЕС. Това се казва в писмо, изпратено от гръцкия премиер Кириакос Мицотакис до гръцкото малцинствено дружество в Албания “Омония”, съобщава тиранската телевизия Ora News, посочва БГНЕС. „Основната грижа на гръцкото правителство и на мен е ефективната защита на малцинството и правата на собственост на гръцкото национално малцинство в Албания, което е условие за започване на преговорите за интеграция на Албания в ЕС. Правителството и „Нова демокрация“ с политическа воля винаги ще бъдат на страната на гръцкото малцинство в Албания във всяко отношение“, се казва в писмото на Мицотакис. Той също така добави, че двустранните отношения ще бъдат доразвити и укрепени, не само по отношение на интеграцията на страната в ЕС, но и по-широко, което според премиера ще е благоприятно и за малцинствата, и за напредъка на двете страни.", "date": "2019.08.22", "title": "Атина призова Тирана да спазва правата на гръцкото малцинство, ако иска членство в ЕС"}
{"url": "https://www.faktor.bg/bg/articles/polsha-poiska-postoyanna-baza-na-nato-v-stranata", "text": "НАТО трябва да укрепи присъствието си на източния фланг с разполагане на постоянна база в Полша, заяви в интервю днес полският премиер Матеуш Моравецки. В същото време той се изказа против големи прехвърляния на военнослужещи на САЩ на полска територия от Германия, предаде ДПА.  \"Нуждаем се от военната база на НАТО в Рамщайн и се нуждаем от нова постоянна военна база в Полша\", казва Моравецки в интервюто, дадено от него пред френския вестник \"Уест-Франс\" и вестниците от германската медийна група \"Функе\".  През юни Полша и САЩ се споразумяха да увеличат американското военно присъствие на полска земя с 1000 военнослужещи и то да стане общо 5500 души.  Тогава президентът Тръмп заяви, че тези войски може да бъдат прехвърлени от Германия или от другаде. Той добави тогава, че Полша трябва да бъде възнаградена за изпълнението на целта на НАТО разходите за отбрана да бъдат 2 процента от БВП, и разкритикува Германия, че не е постигнала тази цел.  Моравецки иска \"в Германия да останат колкото може повече американски войници\" и заяви, че \"никой не обмисля сериозно да редуцира значително американското присъствие\" там.  Разполагането на американски войски в Полша и Германия не е въпрос на \"или - или\", каза той.  \"Не бих казал, че Германия е гратисчия (в сферата на отбраната), но нейният принос не съответства на задълженията й. Германия трябва да увеличава отбранителните си разходи с по-бързи темпове\", добави Моравецки.  Миналата година Германия е похарчила за отбрана 1,2 процента от своя БВП. Тя иска през следващите години да увеличи разходите, но дори и при това намерение тя пак няма да достигне определената от НАТО цел от 2 процента от БВП.", "date": "2019.08.22", "title": "Полша поиска постоянна база на НАТО в страната"}
{"url": "https://www.faktor.bg/bg/articles/boris-dzhonsan-vizhda-gotovi-resheniya-po-vaprosa-s-irlandskata-granitsa", "text": "Британският министър-председател заяви на срещата си с френския президент Еманюел Макрон, че техническите решения по въпроса с ирландската граница са “лесно достъпни“, за да се избегне връщането на проверките или затварянето на границата между Република Ирландия и Северна Ирландия, въпрос, който предопредели преговорите за Brexit, предава AFP, цитирана от \"Фокус\". \"Техническите решения са лесно достъпни и те бяха широко обсъдени\", каза Джонсън на срещата си с Макрон. Вече стана ясно, че френският президент няма да отстъпи по-въпроса за ирландската граница, след като първоначално заяви, че въпроса не може да бъде решен за 30 дни, както загатна германският канцлер Ангела Меркел, но „може да бъде намерено интелигентно“ решение, което да „не е далеч от фундаменталните“ части от вече договореното споразумение.", "date": "2019.08.22", "title": "Борис Джонсън вижда готови решения по въпроса с ирландската граница"}
{"url": "https://www.faktor.bg/bg/articles/novini/balgariya/doklad-na-deymstaun-balgarskiyat-prezident-se-predstavyashe-za-chovek-na-nato-no-se-okaza-tvard-posledovatel-na-rusiya", "text": "Доклад на авторитетната американска фондация „Джеймстаун” отделя специален пасаж на българския президент Румен Радев, обрисувайки го като твърд привърженик на путинова Русия. Докладът е озаглавен  , а във втора глава от него, посветена на предизвикателствата пред оперативната съвместимост за посрещане на заплахите на хибридната война и тези пред сухопътните сили за българският държавен глава се казва: „Руските корени проникват все по-дълбоко в постсъветския свят, отколкото Западът осъзнава. Настоящият български президент е очевидно потвърждение за това. Доскоро той беше открит привърженик на НАТО като началник на ВВС; но след избирането му за президент стана ясно, че той винаги е бил твърд привърженик на Русия. Никой, дори в собствената му държава, не знаеше и не подозираше, че ще се изметне”. Автор на тази част от доклада е Глен Грант. Той е пенсиониран британски офицер, консултант по сигурност и отбрана, работи с държавите от пост съветското пространство. Преди години Гранд е консултирал и България и познава отлично армейския елит. От гледна точка на националната сигурност и руските зависимости оценката му за Румен Радев е негативна. Той е даден като пример за фалшив натовец и човек на Кремъл.", "date": "2019.08.22", "title": "Доклад на „Джеймстаун”: Българският президент се представяше за човек на НАТО, но се оказа твърд последовател на Русия"}
{"url": "https://www.faktor.bg/bg/articles/rusiya-i-kitay-iskat-svikvane-na-saveta-za-sigurnost-na-oon-zaradi-us-raketi", "text": "Русия и Китай са поискали Съветът за сигурност на ООН да се събере заради \"изявления на представители на американската администрация относно плановете им за развитие и разполагане на ракети със среден обсег\", съобщи Ройтерс, като се позовава на молба, с която се сдобила агенцията.  Москва и Пекин искат 15-членният съвет да се свика с дневен ред \"заплахи за международния мир и сигурност\". Пентагонът съобщи в понеделник, че е проведено изпитание на ракета, достигнала целта си след над 500 км полет. Запитан дали това е изпращане на послание към Китай, Русия или Северна Корея, министърът на отбраната на САЩ Марк Еспър заяви, че основното опасение е Китай. От китайското външно министерство коментираха, че американският ход разпалва нова надпревара във въоръжаването и би имал отрицателно влияние върху регионалната и световната сигурност. Снощи руският президент Владимир Путин заяви, че САЩ са в позиция да разположат нови ракети в Румъния и Полша - сценарий, който се приема като заплаха и на който Москва би отговорила. САЩ отричат да имат планове за разполагане на ракети в Европа, отбелязва Ройтерс. Вашингтон официално се оттегли от сключения през 1987 г. Договор за ликвидиране на ракетите със среден обсег на 2 август, посочвайки като причина нарушаването на спогодбата от страна на Москва. Кремъл отрича твърденията.", "date": "2019.08.22", "title": "Русия и Китай искат свикване на Съвета за сигурност на ООН"}
{"url": "https://www.faktor.bg/bg/articles/mitsotakis-postavi-uslovie-pred-albaniya-za-poluchavane-na-data-za-pregovori-za-es", "text": "\"Скандалът с легионерската болест в Слънчев бряг, с която били заразени британци, е черна кампания и нелоялна конкуренция. Това е незаконно, може да пишеш името на хотела, само ако има повтарящи се случаи в следващите месеци\". Това заяви пред TrafficNews един от най-големите родни специалисти по инфекциозни болести.  Коментарът му е по повод на публикации на британския  таблоид „Дейли Мирър” за двама англичани, починали от легионерска болест след почивка в един хотел в Слънчев бряг. Според експерта собствениците на хотела и държавата трябва да съдят британския таблоид, защото няма доказателства къде точно са се заразили с острата инфекция легионелоза, популярна повече като легионерска болест, която се предизвиква от аеробна бактерия.   „Ако \"Мирър\" пишат за хотелите във Франция, там веднага ще скочат местните хотелиери, които имат силни организации и лоби в правителството. Ще стане голям международен скандал”, твърди експертът, който пожела да остане анонимен, защото е на държавна служба и не иска личното му мнение да се приема като позиция на ведомството.  „Не може да се докаже, че британците са се заразили в този хотел. Може да са е случило на летището, може като са се прибрали. Може някой от тях да се е заразил вкъщи, защото не си е пускал чешмата дълго време”, твърди ученият. „Когато има такива случаи, се съобщава на хотела, където се прави проверка. И ако има легионелоза в инсталацията се правят мероприятия по почистването на тръбите – вода с висока температура и хиперхлориране”, обясни процедурата по закона лекарят. Говорител на туристическата фирма Jet2Holidays, която е довела у нас починалите британци, също отричат версията, че хотелът е сеел заразата.    \"Двама независими специалисти взеха проби от хотела и акредитирана лаборатория проведе тестовете за заразяване. Резултатите бяха отрицателни, но ние преместихме всичките си клиенти в други хотели\", обяснява туроператорът пред „Дейли Мирър”. Проверка на TrafficNews показа, че същото издание е писало за британец, заразен с легионелоза в Слънчев бряг още през 2016 г. В тогавашната публикация пише, че пациентът смята, че се е заразил от климатика. Сегашните климатични системи обаче не позволяват в тях да се развива заразата и тя се разпространява най-често от водата и то от аерозолното й разпръскване при душ.   За това при дълго отсъствие от дома или взимане на баня в хотел трябва да се остави водата да изтече за няколко минути, тъй като бактериите се задържат в тръбопровода. Очаква се официално изявление от Министерството на здравеопазването по случая по-късно днес.  За регистрирани случаи на легионерска болест у нас предупреди още през юли директорът на Националния център по заразни и паразитни болести проф. Тодор Кантарджиев, който препоръча да се обърне сериозно внимание на заболяването.", "date": "2019.08.22", "title": "Експерт по заразите: Не може да се докаже, че англичаните са хванали \"легионерска болест\" в наш хотел"}
{"url": "https://www.faktor.bg/bg/articles/tragna-podpiska-za-dozhivotna-prisada-za-izverga-ot-selo-sotirya", "text": "Подписка с искане на доживотна присъда за извършителя на убийството на седемгодишното момиченце от село Сотиря започна днес в Сливен. Тя е инициирана от близките на детето, а подписи се събират под Стария бряст в центъра на града. \"Настояваме за доживотна присъда без право на замяна не само за Мартин Трифонов, но и за всички извършили подобни престъпления\", заяви майката на убитото дете Гергана Драгиева. Само за няколко часа в подкрепа на искането са събрани стотици подписи, предаде \"Фокус\". Инициативата ще продължи до 15 септември, след това събраните подписи ще бъдат внесени в Общината Сливен, за да бъдат препратени по компетентност. Междувременно стана ясно, че мярката за неотклонение \"задържане под стража\" на арестувания за убийството на 7-годишното момиченце не е обжалвана в обявения за това тридневен срок. Преди дни Мартин Трифонов направи пълни самопризнания. Той остава в болницата под засилена полицейска охрана, съобщиха от прокуратурата в Сливен. По време на откриването на нов арест в Сливенския затвор, заместник-министърът на правосъдието проф. Николай Проданов коментира идеята за преразглеждане на законодателството заради възможността за намаляване на тежките наказания. \"Една такава идея е разумна. Тя би следвало да бъде обсъдена. Даже аз лично имам в много голяма степен увереност, че тя ще бъде приета. Това зависи изключително от законодателната власт. Има големи проблеми свързани с тази сфера на обществения ред и сигурност, които трябва да бъдат решавани\", каза проф. Проданов.", "date": "2019.08.22", "title": "Тръгна подписка за доживотна присъда на изверга от село Сотиря"}
{"url": "https://www.faktor.bg/bg/articles/mz-otritsatelni-sa-probite-za-legioneloza-vzeti-ot-hotel-v-slanchev-bryag", "text": "Отрицателни са пробите, взети от хотел в Курортен комплекс „Слънчев бряг“, където починаха двама британски туристи, за които има съмнение, че са заразени с инфекциозното заболяване \"Легионерска болест\", съобщават от Министерството на здравеопазването. Информацията за двамата туристи беше публикувана в британски медии. Във връзка със съмненията за заразяване с инфекциозното заболяване Легионерска болест (легионелоза) на двама граждани на Великобритания, Министерството на здравеопазването информира, че ежегодно в Европа се регистрират по около 10 000 случая, като водещи страни по брой заболявания са Франция, Германия, Италия и Испания.  По отношение на конкретните случаи със съмнения за заразяване с инфекциозното заболяване Легионерска болест МЗ обръща внимание, че хотелите в Курортен комплекс „Слънчев бряг“ ежегодно подлежат на планов и извънпланов (по сигнали) контрол от РЗИ - Бургас, в това число и контрол за наличие на легионели. Пробите, взети от конкретния хотел преди началото на летния туристически сезон, са отрицателни. Основните начини за заразяване са чрез инхалиране на легионелите с водни капчици от душови уредби, охладителни кули, декоративни фонтани, системи за охлаждане чрез водна мъгла и др. Заболяването най-често предизвиква тежки пневмонии, като смъртността достига до 10%.  Предпазните мерки включват поддържане на добра хигиена на водопроводни и душови инсталации, климатици с водна циркулация и други водни съоръжения.", "date": "2019.08.22", "title": "МЗ: Отрицателни са пробите за \"легионерска болест\", взети от хотел в Слънчев бряг"}
{"url": "https://www.faktor.bg/bg/articles/kak-balgariya-umishleno-dezinformira-za-rezultata-ot-deloto-sreshtu-omanskiya-fond", "text": "Cлeд пyблиĸaции нa офицaлнитe инcтитyции ĸaĸ Oмaнcĸият фoнд e изгyбил дeлoтo пpeд Meждyнapoдния инвecтициoнeн apбитpaж във Baшингтoн oчaĸвaмe oфициaлнитe  бългapcĸи влacти oфициaлнo дa oбяcнят  иcтинaтa зa финaлa нa apбитpaжнoтo дeлo, зaвъpшилo във Baшнигтoнcĸия apбитpaж пo иcĸa нa Oмaнcĸия фoнд, пише defakto.bg.  Иcĸaнeтo  лoгичнo cлeдвa  aнaлитичнитe paзĸpития нa  д-p Paдocвeтa Bacилeвa*, cпopeд ĸoитo  Бългapия  нe e cпeчeлилa дeлoтo, a e пoдпиcaлa cпopaзyмeниe c Фoндa. Toвa oзнaчaвa, чe oфициaлнитe бългapcĸи влacти ca пpизнaли, чe ca нapyшили пpaвa нa ищeцa пo cпopa.  B пpoцecyaлнoтo пpaвo cлaбaтa cтpaнa пpиeмa cпopaзyмeниe, ĸaтo пo тoзи нaчин пpизнaвa cвoятa oтгoвopнocт /гpaждaнcĸa или нaĸaзaтeлнa/, зa дa избeгнe пo-гoлeмитe нeблaгoпpиятни пocлeдици, oбяcни  дoц. Светла Mapгapитoвa.  Bcъщнocт, aĸo бългapcĸaтa cтpaнa e пoдпиcaлa cпopaзyмeниe, зaщo paзпpocтpaнявa инфopмaция,  чe иcĸa нa Oмaнcĸият фoнд e oтxвъpлeн ĸaтo нeocнoвaтeлeн?! B ĸoнĸpeтния  cлyчaй  нe e извecтнo и пpи ĸaĸви ycлoвия бългapcĸaтa cтpaнa e пpиeлa  дa изплaти  нeизвecтнo ĸaĸвa cyмa нa Oмaнcĸия фoнд.  Cтaтиятa нa д-p Paдocвeтa Bacилeвa  apгyмeнтиpaнo  oбopвa oфициaлнaтa инфopмaция c юpидичecĸи cpeдcтвa.   Kaтeгopичнa e, чe „yмишлeнитe мaнипyлaции oт бългapcĸoтo пpaвитeлcтвo cлyжaт ĸaтo oщe eдин пpимep зa липcaтa нa въpxoвeнcтвo нa зaĸoнa в Бългapия“.  Haĸpaя дa cи дoйдeм нa дyмaтa –  ĸoй paзпpocтpaнявa лъжливи нoвини и пpaви oпити дa мaнипyлиpa oбщecтвeнoтo мнeниe? Πpи тoвa c oфициaлни пpeccъoбщeния, paзпpaтeни дo вcичĸи мeдии – eлeĸтpoнни и ĸлacичecĸи? *Aвтopĸaтa нa мaтepиaлa – д-p Paдocвeтa Bacилeвaq  имa coлиднa биoгpaфия  – РhD іn Lаw, Unіvеrѕіtу Соllеgе Lоndоn (2016); LLМ іn Есоnоmіс Lаw, Ѕсіеnсеѕ Ро Раrіѕ (2009); LLМ іn Glоbаl Вuѕіnеѕѕ Lаw, Unіvеrѕіté Раrіѕ 1 Раnthéоn-Ѕоrbоnnе (2009); ВА іn Іntеrnаtіоnаl Rеlаtіоnѕ, Тuftѕ Unіvеrѕіtу, UЅА (2007)", "date": "2019.08.22", "title": "Дезинформира ли България умишлено за резултата от делото срещу Оманския фонд?"}
{"url": "https://www.faktor.bg/bg/articles/pozhar-e-obhvanal-blizo-120-dekara-gora-kray-grad-vetren", "text": "Екипи на пожарната гасят пожар в землището на град Ветрен, съобщи за Радио „Фокус“ – Пазарджик говорителят на ОД на МВР в Пазарджик Мирослав Стоянов. Той обясни, че сигнал за разразилия се пожар е получен днес около 13.30 часа.  „По първоначални данни огънят е тръгнал от сметището на градчето, а от там по сухи треви и храсти се прехвърлил в близката гора и обхванал близо 120 декара от нея. На място незабавно са изпратени всички дежурни смени от огнеборци при Районните служби „ПБЗН“ в Пазарджик, Белово, противопожарния участък в Септември, както и допълнителни екипи от районните служби във Велинград, Пещера и Панагюрище.  Пожарникарите са на място с четири противопожарни автомобила и пет джипа, като в гасителните действия активно участват и лесничеи от Горското стопанство в Пазарджик“, допълни Стоянов. Той каза също, че са предприети действия за ограничаване на пожара.", "date": "2019.08.22", "title": "Огнена стихия бушува в гората край Ветрен"}
{"url": "https://www.faktor.bg/bg/articles/obshtestvo/ulitsata/svlachishte-zatvori-patya-smolyan-shiroka-laka", "text": "Временно е ограничено движението по път III-866 Смолян – Широка Лъка поради паднала земна маса върху пътното платно. Движението се осъществява по обходен маршрут: Девин – Кричим – Пловдив – Асеновград – Чепеларе – проход „Рожен“ – Смолян или изчакват на място, съобщиха от АПИ.", "date": "2019.08.22", "title": "Свлачище затвори пътя Смолян - Широка лъка"}
{"url": "https://www.faktor.bg/bg/articles/siriyskata-armiya-osvobodi-nay-golemiya-bastion-na-teroristite-v-idlib", "text": "Правителствената армия на Сирия освободи град Хан Шейхун в провинция Идлиб, съобщи пред РИА Новости източник от мястото на събитието.  „В момента се провеждат операции по разчистване и разминиране“, уточни той.  По-рано бе съобщено, че армията на Башар Асад е взела града под огневи контрол, като е заела ключовите позиции около него и е отрязала снабдителните пътища на терористите.  Хан Шейхун е най-голямата база на екстремистките джихадистки организации в Южен Идлиб. Тази провинция остава последният бастион на терористите в Сирия. Освен въоръжената опозиция, там се базира „Джебхат ан-Нусра“ - поделението на \"Ал Кайда\" в Сирия.  Наскоро в Нурсултан (столицата на Казахстан – бившата Астана) се проведоха преговори за деескалация в региона, а на втори август в Идлиб влезе в сила „примирие“.  Командването на въоръжените сили на Арабската република заяви, че ще спре боевете, при условие че Турция изпълни задълженията си по Договора от Сочи.  Това е документ, подписан между Москва и Анкара миналия септември. Основният момент в него беше изтеглянето на тежките и средните оръжия на враждуващите страни на 20 километра от демилитаризираната зона. Турция трябваше да гарантира безопасността на отстъплението.  На 5 август сирийската правителствена армия възобнови операцията си поради неизпълнение на условията - бандитските формирования, възползвайки се от затишието, предприеха опити да атакуват позициите на сирийските военни в северната част на провинция Хама и многократно откриваха огън по населени с цивилни граждани селища.", "date": "2019.08.22", "title": "Сирийската армия освободи най-големия бастион на терористите в Сирия"}
{"url": "https://www.faktor.bg/bg/articles/novini/svyat/ot-pozharite-v-amazoniya-se-obrazuva-ogromen-otroven-oblak", "text": "Огромен токсичен облак от въглероден оксид се носи южно от екватора, сочат данни на НАСА.  Облакът расте от продължаващите пожари в горите на Амазония. Над 72 000 са огнищата, а според изчисленията на Института за космически изследвания на Бразилия всяка минута изгаря площ, колкото едно и половина футболни игрища. Спрямо миналогодишната поредица пожари сега броят на огнищата е с 80 процента повече. Въглеродният оксид е без характерен цвят и мирис. Газът е силно токсичен. В големи концентрации вдишването му от човека може да е фатално. Води до главоболие, гадене, загуба на ориентация и зрение, кома, дори смърт. Пожарите в Амазония са факт всяка година. Една от причините за тяхното разгаряне е човешката дейност и по-конкретно амбициите на индустрията и фермерството за усвояване на повече използваема площ. В същото време унищожаването на „белия дроб” на планетата е пагубно за цялото човечество. Горите в Бразилската джунгла осигуряват не по-малко от 20% от свежия кислород в атмосферата, припомнят екозащитници.", "date": "2019.08.22", "title": "От пожарите в Амазония се образува огромен отровен облак"}
{"url": "https://www.faktor.bg/bg/articles/flamandski-natsionalisti-predlozhiha-valoniya-na-tramp-za-1-evro", "text": "Доналд Тръмп може и да получи отказ от Дания на предложението си да купи Гренландия от нея, но американският президент може да бъде утешен от офертата на фламандски националисти да му продадат Валония за... 1 евро, предава Euronews. В „Туийт“ от младежката организация на „Новия фламандски алианс“ (Н-ВА), Jong N-VA, се казва, че държавният глава на САЩ може да вземе френско-говорящия регион Южна Белгия за само едно евро. Снимка, придружаваща „туийта“, изобразява „Тръмп Тауър“, извисена над валонския град Дюрбюи, имитирайки собствената снимка на Тръмп на една от неговите сгради в Гренландия. „Туийтът“ вече предизвика ярост сред белгийските валонци, но председателят на младежкото крило на Н-ВА Лорънс Ванкрайнест каза пред Euronews, че това е било само шега. „Това беше просто шега, насочена към млада фламандска публика…нищо повечe“, каза той. „Искрено се надявам, че все още има място за някакъв хумор в политиката. Особено младите хора се нуждаят от това“, добави младежкият политически лидер. Холандско говорящ регион на Белгия, Фландрия съставлява 68% от населението на страната и през последните години се наблюдава прилив на националистически и сепаратистки фламандски партии. N-VA спечели 43 места в 150-местния парламент на Белгия на последните избори, а през август започна преговори с други фламандски партии за съставяне на правителство след месеци политическа безизходица. Ванкрайнест каза, че „туийтът“ не е имал за цел да „затруднява съставянето на федералното правителство“ или „политическо изявление към правителствените преговори“. Той добави, че гневът от валонците е „доказателство, че всеки от нас живее в различна култура“. Докато във Фландрия се наблюдава завой на дясно, Валония тръгна по другия път, с огромна подкрепа за леви партии в последните избори. Резултатите подтикнаха лидера на N-VA Барт Де Уевер да коментира: „Разликата между Фландрия и Валония никога не е била толкова голяма“. Разделението между фламандски и валонски партии обикновено води до дълги забавяния при формирането на коалиция в Белгия. През 2010 г. на партиите бяха необходими 535 дни, рекорд, за да се споразумеят за компромис и да формират правителство. Стив Детри, председател на младежкото крило на Реформаторското движение във Волуве-Сен-Ламберт, беше един от десетките критици на туийта в сряда, като каза, че намира шегата за „груба“ и „глупава“.", "date": "2019.08.22", "title": "Фламандски националисти предложиха Валония на Тръмп за 1 евро"}
{"url": "https://www.faktor.bg/bg/articles/novini/svyat/evropeyskiyat-sayuz-e-protiv-vrashtaneto-na-rusiya-v-g-7", "text": "Европейският съюз е против всякакво безусловно предложение към Русия да се върне в клуба на най-развитите световни икономики - Г-7. Така отговори на идеята на американския президент Доналд Тръмп висш служител на блока, цитиран от Ройтерс и БТА. Седемте лидери на най-развитите индустриални държави щи се срещнат във френския курорт Биариц този уикенд. Форматът беше известен като Г-8 преди Русия да бъде изключена през 2014 г. след анексията на Крим и подкрепата й за сепаратистите в Източна Украйна. Служителят, помолил да остане анонимен, каза, че причините за изключването на Москва все още са в сила и че всяко предложение за безусловно връщане ще бъде контрапродуктивно и признак на слабост.", "date": "2019.08.22", "title": "Европейският съюз е против връщането на Русия в Г-7"}
{"url": "https://www.faktor.bg/bg/articles/zelenski-rusiya-da-varne-na-ukrayna-krim-za-da-poluchi-obratno-myastoto-si-v-g-8", "text": "Владимир Зеленски предложи на Русия да върне на Украйна Крим, за да получи обратно мястото си в групата на най-влиятелните страни в света Г-8, пише РИА Новости, цитирана от БГНЕС.  Зеленски написа на страницата си във Фейсбук, че Русия трябва да сложи край на конфликта в Източна Украйна и да освободи украинците, които са в руски затвори. По този начин страната ще даде сериозен сигнал, “че иска мир и е готова отново да заеме мястото си в дневния ред на голямата дипломация”.  По-рано стана ясно, че американскияt президент Доналд Тръмп се е съгласил с предложението на френския държавен глава Еманюел Макрон, на срещата на Г-7 в САЩ през 2020 г. да бъде поканена и Русия.  За връщането на Русия в Г-8 Макрон каза, че то би било грешка, без преди това да е разрешена кризата в Украйна. Срещу връщането на Русия се обявиха още премиерyt на Великобритания Борис Джонсън и канцлерката на Германия Ангела Меркел.", "date": "2019.08.22", "title": "Зеленски: Когато Русия върне на Украйна Крим, тогава ще получи място в Г-8"}
{"url": "https://www.faktor.bg/bg/articles/andrey-raychev-1-2", "text": "\"Партиите се готвят отдавна за местните избори. Всички са в добра форма, почивали са лятото, така че устремът на всички ще бъде много голям.\" Това коментира по БНР социологът Андрей Райчев.  Реални прогнози за настроенията сред обществото в навечерието на вота ще има през септември, допълни той. Въпреки това Райчев заяви, че не очаква ГЕРБ да продължи да управлява в 26 от 31 областни града. „Няма как да не отстъпи от това постижение, но ако вземат например половината градове, това ще бъде реален голям успех“, посочи социологът. За хората в малкия и средния град изборът е местен и се гледат хората. В големите градове и особено в София, вотът има политически характер и сериозни последици, допълни той. „Една загуба на ГЕРБ в София и Пловдив, което не е невъзможно, но не е и сигурно, би променила картата на България и обратно - победата би утвърдила властта им“, прогнозира Райчев. По думите му в ГЕРБ тече промяна след оттеглянето на Цветанов от ръководните постове в партията. „Да воюваш и да преустрояваш войската си, което именно се случва на Борисов, не е лесно. Може да окаже, че наистина пророчество на г-н Цветанов ще се сбъдне и те ще загубят. Не смея да гадая“, посочи той. Според социолога европейските избори не са доказателство, че ГЕРБ може да печели без Цветанов. „Не беше без него. Бяха му казали: „Ще има прошка, ако спечелиш“, спечелиха и нямаше грешка - това стана. Освен това (стана б.р.) с изключителната активност на Борисов. Ако отидем на футболна аналогия – той излезе във второто полувреме, като губеха с 0:2 и вкара три гола“. Райчев прогнозира „фактическа“ избирателна активност от 50% през ноември. Той окачестви София като „цитаделата“ и „мястото на генезиса“ на ГЕРБ. „БСП просто не може да спечели София, но Мая Манолова може...Критичността към г-жа Фандъкова е голяма и отляво, и отдясно. Алтернативата й обаче е бивш червен, какъвто е Манолова“ смята социологът. Райчев е убеден че изборите в столицата ще реши „класическият десен избирател“: „Този човек трябва да каже: „Въпреки всичко Фандъкова, защото Мая е комунист“ или „Въпреки всичко Мая, независимо че е била такава, защото Фандъкова не се понася повече“. Кое ще надделее в душата му, е много трудно се каже“. Райчев припомни пътя на Манолова „от един много сатанизиран образ към образа, който има сега“ и допълни, че тя е изградила този образ с работата си и вземането на страната на хората. Той припомни, че ГЕРБ е спечелила изборите срещу БСП през май на върха на „Апартаментгейт“, защото хората искат по-радикална промяна, коментира социологът, но не беше категоричен дали това е Слави Трифонов. Трифонов се кани да дебютира на политическия терен за парламентарните избори, коментира Райчев. Той не очаква партия на шоумена да събере повече от 15% при първото си явяване на изборите, което е около 1 млн. гласа. Социологът припомни, че Симеон Сакскобурготски и Бойко Борисов също са дошли на власт с обещания за радикална промяна и обобщи: „Напълно възможно е“. Трифонов е в центъра на политическото пространство и се явява пряк конкурент на Борисов и ВМРО. Според Райчев „Обединени патриоти“ вече са се разцепили на 3 части, „като две още тичат по една пътечката“ и не си говорят с третото. „Каракачанов има на ревера си 6% от самостоятелно явяване, а г-н Симеонов не можа да набере гласове колкото кметицата на „Младост“. Това е факт! Тоест, техният съюз е временен“, смята Андрей Райчев.", "date": "2019.08.22", "title": "Андрей Райчев: БСП не може да спечели в София, но Мая Манолова може"}
{"url": "https://www.faktor.bg/bg/articles/mariya-zaharova-s-deystviyata-si-sasht-zaplashva-mezhdunarodnata-sigurnost", "text": "\"Американските действия създават заплаха за международната сигурност“, заяви говорителката на руското МВнР Мария Захарова на редовен брифинг днес. По-рано този месец шефът на Пентагона Марк Еспър заяви, че подкрепя идеята за ракети със среден обсег с наземно базиране в Азия. В изказването си в началото на месеца Еспър не уточни къде САЩ възнамеряват да разположат новите ракети. „Не искам да спекулирам, защото това са неща, които винаги се обсъждат със съюзниците“, каза той. Той отбеляза още, че Китай не бива да се изненадва от американските намерения.", "date": "2019.08.22", "title": "Мария Захарова с манипулативни внушения: С действията си САЩ заплашват международната сигурност"}
{"url": "https://www.faktor.bg/bg/articles/ek-zapazi-malchanie-po-povod-aresta-na-spetsprokurorkata-katitsa-yaneva", "text": "Европейската комисия отказа да коментира ареста на ръководителката на Специалната прокуратура в Северна Македония Катица Янева. Това предаде македонската агенция МИА. Източници от ЕК посочват, че не се месят в текущи разследвания, но е важно да продължи борбата срещу корепцията по високите етажи на властта  и да се потърси съдебна отговорност на всякакви престъпления. ЕК наблюдава внимателно случващото се около корупционния скандал по аферата \"Рекет\" в Северна Македония.", "date": "2019.08.22", "title": "ЕК запази мълчание по повод ареста на спецпрокурорката Катица Янева"}
{"url": "https://www.faktor.bg/bg/articles/pismata-s-bombenite-zaplahi-bili-izprateni-ot-shveytsariya-i-sheyselite", "text": "Като използвали само два различни имейла, от Швейцария и Сейшелите, били пратени съобщенията за бомби у нас и в няколко други държави. Това разкри пред журналисти зам-директорът на ГДБОП Стоян Темелакиев. Не се изключва изпращачи на писмата да са и деца.  И летището във Ванкувър, Канада, както и няколко канадски медии са получили бомбена заплаха по имайл адрес, съобщи главен инспектор Михаил Драгоданов, началник на сектор от отдел \"Киберпрестъпност\" в ГДБОП. Той обясни, че е използван същият имейл провайдър - fok.li, който и при разпратените имейли в България и страни от ЕС. Писмата в другите държави в Европа са били разпратени ден преди българските, каза още Темелакиев.  Властите в Европа ще съдействат за разкриване на изпращачите.", "date": "2019.08.22", "title": "Писмата с бомбени заплахи били изпратени от Швейцария и Шейселите"}
{"url": "https://www.faktor.bg/bg/articles/makron-s-mrachna-prognoza", "text": "По време на срещата между британския министър-председател Борис Джонсън и френския президент Еманюел Макрон стана ясно, че според втория сделка не може да бъде постигната в следващите 30 дни, пише британският вестник The Independent. „Не можем да намерим ново споразумение за оттегляне в следващите 30 дни“, заяви Макрон, предава \"Фокус\". Според него подобно споразумение не е подвластно на нито един индивидуален член на ЕС и не може да бъде постигнато с лека ръка. Макрон също отрече обвиненията, че играе ролята на „лошото ченге“ в преговорите между Великобритания и ЕС. „Бях представен като лошото момче в групата, а в действителност просто винаги съм бил ясен, че е направен избор и не можем да го игнорираме“, твърди френският президент. Той заяви също така, че неговата позиция по отношение на Брекзит е свързана с „уважение на решението“ на британския народ, но от друга страна е негово задължение да пази ЕС и никога не би направил нещо, което би „отслабило“ съюза. „Като приятел и съюзник мога да кажа, че зависи от Великобритания да реши съдбата си“, добави той. Борис Джонсън от своя страна заяви, че иска да постигне сделка с Брюксел и вярва, че такава може да бъде договорена. Въпреки това той потвърди, че Обединеното кралство е положило усилия за да се подготви за Брекзит без сделка и за да осигури „гладко и безполезнено“ излизане от ЕС на гражданите „и от двете страни“ на Ламанша.", "date": "2019.08.22", "title": "Макрон попари Джонсън: Не може да има сделка за Брекзит само за 30 дни"}
{"url": "https://www.faktor.bg/bg/articles/zam-kmetat-na-dupnitsa-obshtinata-nyama-pari-da-izchisti-boklutsite-pod-mosta-na-am-struma", "text": "\"Геодезисти, пратени от община Дупница, трябва да изчислят обема на вторичните суровини и отпадъците, съхранявани в депото под моста на автомагистрала \"Струма\". След това местната власт ще търси пари и фирми, които да почистят терена. Това обяви пред БНР зам.-кметът на града. След пожара под моста преди седмица участъкът на магистралата между Дупница и Бобошево беше затворен за месец и половина. Срещу собственика на фирмата, оставила отпадъците, са повдигнати две обвинения. \"Все още не е ясно какъв обем вторични суровини - опаковки за лекарства, блистери, отпадъци от фармацевтичното производство край Дупница, се съхраняват под виадукта на аутобана\", каза зам.-кметът. \"В момента сме изпратили геодезист да заснема и да направи изчисления на кубатурата на отпадъците, и най-важното - трябва да намерим кой ще ги приеме тия боклуци\", добави той. Според Малев собственикът трябва да почисти отпадъците. \"Първо ще искаме разрешение от прокуратурата дали ще ни разрешат, там се води следствие. Ние имаме заведено дело за неправомерното ползване на тия имоти. Общината няма такива пари да ги изчисти, това ще струва много пари и ако тръгне да ги чисти общината, трябва да пуска обществена поръчка, защото най-вероятно ще надхвърли сумата, която позволява, без да се подписват договори за такова нещо\", коментира още Милев.", "date": "2019.08.22", "title": "Зам.-кметът на Дупница: Общината няма пари да изчисти боклуците под моста на АМ \"Струма\""}
{"url": "https://www.faktor.bg/bg/articles/dvama-turisti-s-parashut-v-sozopol-se-prizemiha-na-darvo-zaradi-skasani-vazheta", "text": "Двама туристи, издигнати с парашут над морето на плаж “Каваци”, са се приземили върху дърво в гориста местност. Двамата пострадали са майка и син на 40 и 14 г. Инцидентът се е случил поради скъсване на повдигащото въже и издухване в посока сушата от силния вятър. Собственикът на лодката разказа, че именно заради силния вятър не е успял да прибере парашута.  Летовниците нямат сериозни наранявания. Сигналът за инцидента е получен в 13:10 часа, а те са открити и свалени от дървото в 15 минути по-късно. Свидетели разказват, че са се разминали само с уплаха. Идеята била в последния ден, преди да се приберат в чужбина, където живеели, да си направят удоволствие. В крайна едва ли някога ще забравят опасното преживяване. Неотдавна подобен случай имаше и на Централния плаж в Созопол. За щастие, тогава също нямaше жертви или сериозно пострадали.", "date": "2019.08.22", "title": "Екшън в Созопол: Двама туристи с парашут се приземиха на дърво край плаж \"Каваци\""}
{"url": "https://www.faktor.bg/bg/articles/mvr-pusna-snimki-na-drehite-na-ubite-kray-negovan-za-da-gi-identifitsira", "text": "Във връзка със предприетото разследване на тежко криминално престъпление, извършено на територията на Негован, МВР разпространява снимки от намерени на мястото части от дрехи.   Хората, които могат да идентифицират свои познати и близки по предоставените снимки могат, при гарантирана анонимност, да сигнализират на тел. 112 или в най-близкото поделение на МВР.   Съдействието им ще помогне за установяването на самоличността на жена, на предполагаема възраст 45-55 години, а мъжът - на възраст между 65 - 75 години.", "date": "2019.08.22", "title": "МВР пусна снимки с дрехите на убитите край Негован"}
{"url": "https://www.faktor.bg/bg/articles/smetkite-za-parno-v-sofiya-narasnali-s-200-lv-za-sezona", "text": "Сметките за парно в София се увеличили с 200 лв. за сезона. Така изглежда картинката при най-масовите апартаменти в столицата - имотите между 50-70 кв. м. Данните са на фирмата за топлинно счетоводство \"Техем\". Компанията обслужва 180 000 жители на столицата.   Почти 60% от клиентите ще получат изравнителни сметки за доплащане, а на 40% ще им бъдат възстановени суми, отчете \"Техем\" на специална пресконференция.  Повечето клиенти имат разлика в сумите между 10 и 100 лв. 1588 са неотчетените клиенти тази година, които не са осигурили достъп за отчет, като техният брой намалява значително.  Сметките обаче се увеличават. За най-малките жилища до 50 кв. м тя е средно 467 лв. общо за отопление и топла вода за 12 месеца – от 1 май 2018 г. За най-масовите жилища до 70 кв. м. тя е 721 лв. При двете групи има поскъпване от над 20%. За най-големи имоти, които са над 70 квадрата, средно за топла вода и отопление сметките са общо 977 лв., което е с близо 270 лв. повече.  Три са причините за това – поскъпването на топлинната енергия с 15%, както и по-дългият и студен отоплителен сезон. Той е бил с 6 дни повече и с около градус по-мразовит, обясни изпълнителният директор на \"Техем\" Милена Стоянова.", "date": "2019.08.22", "title": "Сметките за парно в София нараснали с 270 лв. за сезона по три причини"}
{"url": "https://www.faktor.bg/bg/articles/v-pirogov-prieha-patsient-s-probodna-rana-v-sartseto", "text": "Пациент с прободна рана в сърцето е преведен по спешност от УМБАЛСМ „Н. И. Пирогов“ в УМБАЛ „Св. Екатерина“ и опериран от дежурния екип на спешния център в болницата. Това съобщиха от пресцентъра на УМБАЛ „Св. Екатерина“. Пострадалият е с прободно нараняване на сърцето с масивно кървене и тампонада.  Извършена е незабавна оперативна интервенция, при която се установяват пет наранявания в лява гръдна половина, три от които проникват в гръдния кош. Установява се също голямо количество кръв в перикарда и нараняване на лява сърдечна камера. Обработена е и прободна рана в левия бял дроб. След оперативните интервенции пациентът е преведен в реанимация. В момента е на самостоятелно дишане, стабилен и без опасност за живота.", "date": "2019.08.22", "title": "В \"Пирогов\" спасиха живота на пациент с прободна рана в сърцето"}
{"url": "https://www.faktor.bg/bg/articles/obshtestvo/zakon-i-red/zadarzhaha-13-nelegalni-migranti-v-kola-kray-harmanli", "text": "Служители на Гранично полицейско управление „Ново село“ към Регионална дирекция \"Гранична полиция\"-Смолян, са спрели за проверка в землището на харманлийското село Изворово лек автомобил „Форд“. В колата са намерени 13 мъже на възраст от 18 до 35 г., които са се представили за афганистанци. Мъжете са били без документи за самоличност, отведени са в ГПУ „Ново село“.  За подпомагане на чужденци да пребивават в страната в нарушение на закона, е задържан 26-годишен мъж, съобщиха от полицията в Хасково. Работата по образуваното досъдебно производство продължава.", "date": "2019.08.22", "title": "Задържаха 13 нелегални мигранти в кола край Харманли"}
{"url": "https://www.faktor.bg/bg/articles/advokatat-na-platini-ne-uspya-da-spasi-minyu-staykov-ostava-v-aresta", "text": "За пореден път спецапелативният съд отказа да пусне от ареста бизнесмена Миню Стайков. Той иска да бъде освободен, за да се лекува, съобщава БТА. След психиатрично изследване на Стайков станало ясно, че той се влошава, каза адвокатката му. И поиска специална експертиза, която да установи дали той може са продължи да стои там, защото е задържан повече от година. Това довело до симптоми на депресия и мисли на безнадеждност. Съдът обаче й отказа.  Прокуратурата твърди, че Стайков правел опити да натиска свидетели да не говорят по разследването. Той пък обясни, че го изнудвали за цигари, за да кажат истината, че е зле здравословно. Искам да бъда освободен, защото ми трябва рехабилитация. И тъй като става дума за счетоводство и експертизи, които са направени, няма с какво да попреча, каза Стайков. В съдебната зала стана ясно, че разследването срещу него е удължено с още два месеца - до средата на септември. В същото време, вчера на Стайков били предявени по-прецизни обвинения, имало и нови разпити. Стайков ползва за защитник адвоката на Мишел Платини - Винсент Солари. Той обаче не се яви в съдебната зала днес. Решението на съда, според който Стайков може да извърши ново престъпление, е окончателно.", "date": "2019.08.22", "title": "Адвокатът на Платини не помогнa на Миню Стайков, съдът го остави в ареста"}
{"url": "https://www.faktor.bg/bg/articles/podmenyat-s-kolcheta-perkite-po-grafa", "text": "Започва подмяна на \"перките\" на ул. \"Граф Игнатиев\" в София, съобщава bTV. До мярката се стигна, след като преди дни отново имаше пострадал - жена се спъна в тях, а разгневеният й съпруг беше арестуван заради опит да ги разруши. От Столичната община посочват, че след обяд започва подготовката за подмяната на трамвайните ограничители с 60-сантиметрови чугунени колчета. Припомняме, решението беше взето още през април, но досега така и не беше осъществено. Кметът Йорданка Фандъкова обясни, че забавянето се дължи на факта, че е трябвало първите партиди от новите ограничители да се произведат. Тя поясни, че колчетата са купени от общината, но работата няма да се плаща от нея, а от изпълнителя. Разгневеният съпруг, който откърти няколко от перките и беше задържан за 24 часа заяви, че съжалява за постъпката си, но все пак е доволен, че е постигнал търсения резултат - да се предотвратят бъдещи инциденти. По информация на Софийската районна прокуратура срещу него е повдигнато обвинение за унищожаване или повреждане на чужди вещи.", "date": "2019.08.22", "title": "От днес започва подмяната на перките с колчета по \"Графа\""}
{"url": "https://www.faktor.bg/bg/articles/kriminalno-proyaven-lezhal-za-ubiystvo-otkriha-martav-v-stara-zagora", "text": "Полицията в Стара Загора разследва тежко престъпление, станало тази нощ в с. Гранит. 29-годишен местен жител, с множество криминални регистрации и осъждан за убийство, е бил смъртоносно прострелян, информираха от пресцентъра на МВР. Сигналът е подаден към 03.00 часа. На мястото е извършен оглед. По първоначални данни убийството е извършено с ловна пушка, докато спи до съпругата си.  Под ръководството на прокуратурата са предприети оперативно-издирвателни действия за установяване и задържане на извършителя.", "date": "2019.08.22", "title": "Криминално проявен, лежал за убийство, откриха мъртъв в Стара Загора"}
{"url": "https://www.faktor.bg/bg/articles/novini/svyat/13-hilyadi-politsai-i-zhandarmeristi-shte-ohranyavat-sreshtata-na-g-7", "text": "Изключителни мерки за сигурност във френския курортен град Биариц за срещата на върха на Г-7. Форумът на седемте най-големи икономики ще се проведе от 24 до 26 август и за гарантиране на реда са мобилизирани повече от 13 000 полицаи и жандармеристи. Те ще бъдат подпомогнати и от военни части. От двете страни на границата, в испанския град Ирун и френския Анде се организират контрасрещи - на антиглобалисти, баски националисти и представители на „жълтите жилетки”. Френският вътрешен министър беше категоричен, че няма да се допуснат никакви нарушения на реда.", "date": "2019.08.22", "title": "13 хиляди полицаи и жандармеристи ще охраняват срещата на Г-7"}
{"url": "https://www.faktor.bg/bg/articles/otnemat-litsenza-na-firmata-chiyto-sklad-gorya-pod-am-struma", "text": "Фирмата, която е струпала отпадъците под 62-ия километър на магистрала “Струма” край Дупница, които се подпалиха и повредиха пътното съоръжение, е в процедура по отнемане на лиценза. Това съобщиха от Министерството на околната среда и водите, цитирани от „24 часа”. Компанията изобщо не е имала издадено разрешително за дейности за съхранение на отпадъци. При проверка на терена на 23 май 2019 г. експертите от РИОСВ са установили незаконно депониране на отпадъци на мястото под виадукта на автомагистрала “Струма”, поради което е издаден констативен протокол и предписание те да бъдат преместени и почистени до 31 юли 2019 г.  Предписанието не е изпълнено, за което на фирмата са съставени два акта – за съхранение на неопасни отпадъци на неразрешено за това място и за неизпълнение на предписание по Закона за управление на отпадъците. Фирмата всъщност имала разрешение за извършване на дейности с отпадъци, но на други два терена в района, а поради констатираните нарушения РИОСВ Перник ще премине към процедура по отнемане на разрешението на дружеството за извършване на дейности с отпадъци след изтичане на законовия срок за обжалване на издадените актове и наказателни постановления. Засега в правомощията на РИОСВ Перник е само да издаде предписание за отстраняване на отпадъците към собствениците на терените. Това са община Дупница и АПИ и тези предписания вече са издадени, казаха от МОСВ.  Те трябва да отстранят намиращите се в тяхната собственост отпадъци. За АПИ срокът е до 2 септември 2019 г., а за общината - до 19 септември 2019 г. Самата конструкция е сериозно увредена от пожара, но резултатите от експертизата ще бъдат обявени в петък. Според члена на Управителния съвет на пътната агенция проф. Олег Асенов на съоръжението е направена експертиза с участието на специалисти и на представители на изпълнителите на съоръжението. “Направени са тестове за устойчивост на носещите конструкции, за изместване на лагери и греди. В края на седмицата те ще бъдат обобщени и тогава ще знаем дали може от идната седмица примерно да пуснем движението само в по една лента в една посока”, каза проф. Асенов. Според него имало индикации, че носещата конструкция на северното платно е по-увредена и вероятно там пускането на движението ще се забави.", "date": "2019.08.22", "title": "Отнемат лиценза на фирмата, чийто склад горя под АМ „Струма”"}
{"url": "https://www.faktor.bg/bg/articles/novini/svyat/obrat-makron-zayavi-che-vrashtane-na-rusiya-v-g-8-shte-e-strategicheska-greshka-i-signal-za-slabost-na-zapadnite-strani", "text": "Френският президент Eманюел Макрон заяви днес, че възстановяване на Русия в Групата на най-развитите индустриални страни ще е стратегическа грешка и сигнал за слабост на западните държави, предаде Ройтерс. \"Мисля, че ако Русия може да се върне на масата без никакви условия, това ще бъде знак за слабостта на Г-7\" (Групата на седемте най-развити индустриални страни), заяви президентът пред Асоциацията на журналистите, акредитирани към Елисейския дворец. Той направи това изявление преди предстоящата среща на Г-7 във Франция през уикенда.  \"Това ще бъде стратегическа грешка от наша страна и потвърждение, че сега е време на безнаказаност\", добави той. \"Уместно е след време Русия да може да се върне в Г-8\", от която беше изключена през 2014 г. след нахлуването в Крим, посочи френският президент, цитиран от Франс прес.  \"Разводът влезе в сила в момента на нахлуването в Украйна. Необходимо предварително условие (за връщане на Москва) е да се намери решение за Украйна въз основа на Минските споразумения\", каза той и подчерта, че украинската криза трябва да бъде уредена преди Русия да се върне в Г-8, въпреки че е от жизнено значение обсъждането на международните кризи с Москва да продължи. Припомняме, че според CNN президентът на Франция Еманюел Макрон e подкрепил Доналд Тръмп в неговия стремеж за връщане към формата Г-8 с участието на Русия. Според източника на CNN, Макрон предложил Русия да бъде поканена през 2020 г. Домакин на срещата догодина са САЩ. Американската телевизия отбелязва, че Тръмп планира да обсъди идеята за връщане към формата Г-8 на предстоящата среща на групата на седемте най-развити индустриално страни в света в Биариц, Франция, от 24 до 26 август.", "date": "2019.08.22", "title": "Обрат: Макрон заяви, че връщане на Русия в Г-8 ще е стратегическа грешка и сигнал за слабост на западните страни"}
{"url": "https://www.faktor.bg/bg/articles/novini/balgariya/chetiri-novi-ognishta-na-achs-v-rusensko", "text": "Четири нови огнища на Африканска чума по свинете са регистрирани в Русенско. \"Заболели животни има в индустриална ферма в село Караманово в Община Ценово. Там се отглеждат 4 500 животни, а вчера е започнало тяхното умъртвяване и загробване след като беше одобрена площадка за това\", съобщи д-р Николай Ненов от Областната дирекция по безопасност на храните.  Нови три огнища има и при дивите свине. Те са в селата Просена, Мечка и Писанец. Така вече огнищата по дивите свине в русенско стават 8. 2 експерти от Германия са в областта. Те правят експертиза на всички засегнати индустриални ферми в Северна България, като  ще направят епизоотично проучване от къде, кога и как е влязъл вируса, което да помогне на стопаните при следващото зареждане на фермите с животни. 70 440 са умъртвените до момента свине в Русенско.", "date": "2019.08.22", "title": "Четири нови огнища на АЧС в Русенско"}
{"url": "https://www.faktor.bg/bg/articles/v-bsp-otnovo-se-sdavkata-pirinski-i-kiril-dobrev-sporyat", "text": "\"Ръководството (на БСП - б.ред.) извършва не промяна, а безогледна подмяна на нейната същност на съвременна социалистическа партия! Първо - подмяна на програмните ценности. Съобщава ни се, че в политиката трябва да се водим не от друго, а от ценностите на БСП. Естествено, само че подмяната сега започва именно от ценностите с тезата за \"левия консерватизъм\", упорито проповядвана от ръководството на партията\". Така със статия в партийния орган на БСП в. \"Дума\" Георги Пирински отговори на другаря си Кирил Добрев. Бившият председател на парламента коментира интервю на Добрев, в което казва: \"бавно, но упорито водим цялата битка за промяна и вътре, и извън партията\".   Пирински, който е част от вътрешната опозиция срещу Корнелия Нинова и хората ѝ, не пропусна да ги захапе за събора на Бузлуджа. \"К. Къдринова в словото си припомни онова произведение на Георги Кирков, в което той пише: \"от всичките животни под небето консерваторът е най-практичното: турете го между рая и куп жълтици и бъдете сигурни, че той ще предпочете жълтиците, ще подкупи стражарите на небето и пак ще се промъкне в рая\". И отправи следното пожелание: \"дано никой ляв човек в България не се асоциира никога с консерватора. Дано левите хора в България бъдат хора на промяната, на бъдещето, на солидарността.\", припомни бившият евродепутат.  Той критикува ръководството на партията за това, че уволнява ценни червени кадри и сътрудници под предлог, че няма пари заради новите правила със субсидиите, които още не са приети. \"Хубаво - колкото може повече млади хора на водещи позиции, но къде остана \"поколенческият баланс\"? Какво стана с уставната норма за равен достъп на социалистите до възможностите за развитие и реализация в съответствие с утвърдени нива и критерии\"? С изстраданото разбиране за неотменната необходимост да се пази единството и да се осигурява приемствеността между поколенията в партията? Необявената цел на въпросната \"мисия\" всъщност е чистка на всички в партията, които се осмеляват да се противопоставят на подмяната, която сега се осъществява\", констатира Георги Пирински.  \"Нека в предстоящата работа до и след изборите именно \"отдолу\", по места, организациите издигнат и подкрепят техни, а не посочени \"отгоре\" кандидати - истинското условие за успех на изборите; нека сами преценят кой е за промяна и кой върши подмяна; кои са изконните ценности на социалиста и какви ни се натрапват сега... И още нещо - нека съгласните с казаното дотук не се ограничават с одобрение и \"загриженост\" \"под сурдинка\"; нека обявяващите желанията си каква да бъде БСП открито заявят отношението си към ставащото в момента. Оттук нататък отговорността за предстоящите развития е лична, на всеки съвестен член и симпатизант на БСП\", пише още Пирински.", "date": "2019.08.22", "title": "Пирински зове социалистите да не слушат Нинова и Добрев, а сами да издигат кандидат-кметове"}
{"url": "https://www.faktor.bg/bg/articles/razpusnaha-parlamenta-v-kosovo", "text": "Членовете на парламента на Косово гласуваха за разпускането му, като по този начин павираха пътя за провеждането на предсрочни избори в най-младата държава на Балканите, съобщава електронното издание на прищинския ежедневник Gazeta Express. Партиите се споразумяха да разпуснат шестия състав на законодателния орган, след като премиерът Рамуш Харадинай подаде оставка миналия месец във връзка с призоваването му от Прокуратурата от Хага на разпит като заподозрян за ролята му на командващ на Армията за освобождение на Косово (АОК). Общо 89 депутати от управляващи и опозиция гласуваха в подкрепа на предложението, само двама се въздържаха. След разпускането на парламента властите ще трябва да организират избори в рамките на 45 дни. Очаква се президентът на Косово Хашим Тачи да обяви датата на изборите съвсем скоро, макар датата 6 октомври да се споменава като възможна за провеждането им.", "date": "2019.08.22", "title": "Партиите се споразумяха и разпуснаха парламента в Косово"}
{"url": "https://www.faktor.bg/bg/articles/rusnatsite-prodalzhavat-da-kupuvat-nay-mnogo-nedvizhimi-imoti-v-balgariya-nared-s-ispaniya-turtsiya-i-sasht", "text": "През първото полугодие на 2019 година най-популярните страни за покупки на недвижими имоти сред жителите на Москва са България, Испания, Турция, Италия и САЩ, съобщава в съобщение до пресата аналитическия център Prian.ru, предава агенция РБК. Финландия е най-популярната дестинация за гражданите на Санкт Петербург, следвана от Испания и Турция. Следващи по популярност са България и Италия, поясняват експертите. През първото шестмесечие на 2019 година жителите на Казан са купили най-много имоти в Турция. На второ място при тях е Испания, а на трето – САЩ. Също така жителите на столицата на Татарстан са купували недвижима собственост в България и Чехия. Сред жителите на Новосибирск на първо място е България, на второ Турция, а на трето – Испания. Жителите на Сибир придобиват имоти още в САЩ и Германия, които са съответно на четвърто и пето място, се казва в изявлението. Най-известен сред жителите на Владивосток е Тайланд. Също така там се ползват с висока популярност имотите в България, Турция, САЩ и Испания. През есента на 2018 година анализаторите са регистрирали ръст с един път и половина на интереса към курортни имоти. Съобщава се, че в тази сфера сред руснаците най-предпочитани са обектите във Франция и Италия.", "date": "2019.08.22", "title": "Руснаците продължават да купуват най-много имоти у нас, в Испания, Турция и САЩ"}
{"url": "https://www.faktor.bg/bg/articles/novini/balgariya/plamna-zhilishten-blok-v-ruse-evakuirat-horata", "text": "Пожар избухна в жилищен блок в Русе. Пламъците са тръгнали в апартамент на петия етаж, съобщи бТВ. Повечето от хората са се евакуирали сами, притеснени от пламъците и дима. В горящото жилище е останала 17-годишната дъщеря на собственичката, която е била сама в вкъщи. На място веднага са били изпратени два екипа на пожарната и линейка на \"Спешна помощ\". С помощта на огнеборците момичето е изведено невредимо от жилището и откарано за преглед в болница. По първоначални данни причината за инцидента е късо съединение.", "date": "2019.08.22", "title": "Пламна жилищен блок в Русе, евакуират хората"}
{"url": "https://www.faktor.bg/bg/articles/novini/balgariya/v-rusiya-predrichat-rosatom-shte-specheli-targa-za-aets-belene", "text": "\"България, под натиска на САЩ, вече два пъти отказва да даде зелена светлина на руски проекти: газопровода \"Южен поток\" и АЕЦ-Белене. Сега \"Росатом\" за втори път иска да се заеме със строителството на атомна електроцентрала у нас. Няма ли българите да променят желанието си да построят електроцентралата и този път и струва ли си Русия отново да се свързва с толкова ненанедежден партньор\", пита руското онлайн издание \"Взгляд\" в коментар, цитиран от агенция \"Фокус\". \"Първоначално именно Росатом през 2006 г. спечели търга за изграждането на два енергоблока в АЕЦ-Белене. Три години по-късно обаче София едностранно спря проекта и през 2012 г. България напълно го изостави. Дори се проведе референдум, на който населението се изказа срещу новата атомна централа. Основната причина обаче, разбира се, е политическа - прозападното правителство на България, начело с Бойко Борисов, действаше откровено срещу Русия\", коментира авторът. \"Ако сега не бъде решен въпросът със строителството на нова атомна електроцентрала, увеличението на цените на тока, което вече изплаши българите, ще стане още по-сериозно\", казва пред изданието Алексей Анпилогов, експерт по атомна енергетика. \"Мисля, че българите вече си гризат ноктите по повод строителството на газопровода \"Южен поток\", който можеше да даде конкурентно предимство на националната икономика. Българите можеха да бъдат първи на тръбата, но сега там е Турция. Българите ще трябва да получават руски газ през трети страни, което не може да им харесва\", счита Анпилогов. \"Но главното е това, че колкото и желаещи да има да участват в ръга, стартовите позиции на \"Росатом\" при всички случаи са много по-добри. В проекта \"Белене\" само китайците са почти наравно с \"Росатом\", но все пак ще загубят, защото централата първоначално е била проектирана от руски специалисти\", прогнозира той.", "date": "2019.08.22", "title": "В Русия предричат: \"Росатом\" ще спечели търга за АЕЦ-Белене"}
{"url": "https://www.faktor.bg/bg/articles/novini/svyat/ubiha-srabski-mafiot-v-stokholm-pred-ochite-na-negovite-zhena-i-dete", "text": "Сръбският мафиот Саша Тодорович, с прякор Търта, е бил застрелян показно в Стокхолм. Трима мъже са причакали родения преди 55 години в Белград мъж в пред магазин в шведската столица към 20 часа българско време и открили огън по жертвата си пред очите на съпругата и детето на Тодорович. Мъжът е загинал на място. Полицията в главния град на северноевропейската монархия е обявила за задържането на трима души заради показния разстрел. Арестуваните са се оказали сънародници на тяхната жертва. Те са признали за убийството, но не посочили какъв е мотивът за престъплението. На този етап е известно, че тримата са на възраст между 20 и 30 години и са били членове на базирана в западната ни съседка организирана престъпна групировка. Тодорович е излежал няколко присъди и в родината си, и в Швеция. Той е бил лишаван от свобода за продажба на наркотици, кражби на автомобили, въоръжени обири, рекет и други нарушения на закона, написа сръбското издание Курир.", "date": "2019.08.22", "title": "Убиха сръбски мафиот в Стокхолм пред очите на съпругата и детето му"}
{"url": "https://www.faktor.bg/bg/articles/novini/svyat/po-shema-za-usednalost-se-garantirat-pravata-na-balgarite-ustanovili-se-predi-brekzit-vav-velikobritaniya", "text": "\"Ако българите са се установили във Великобритания преди датата на Брекзит, следва да бъдат спокойни, тъй като техните права ще бъдат гарантирани по т.нар. \"схема за уседналост\". Това каза пред БНР Васил Асенов - ръководител на службата по трудови и социални въпроси в посолството на България в Лондон. Той уточни, че е важно те да кандидатстват по тази схема до края на декември 2020-а г., единствено изключение правят българите, получили британски паспорти. \"Българите, които след датата на Брекзит смятат да се преместят във Великобритания, трябва да следят новините относно бъдещото имиграционно законодателство на страната, защото то в момента все още е в дискусия, а и с новото правителство на Борис Джонсън може да настъпят някакви промени\", посочи Асенов в предаването \"Преди всички\" по програма \"Хоризонт\". По думите му гражданите дори и да не са кандидатствали към датата на Брекзит, то техните права остават непроменени:  \"Т.е. те продължават да живеят и работят във Великобритания, имат право на достъп до социално-осигурителната система на страната и до системата на здравеопазване. Те трябва да кандидатстват за статут на уседналост до 31-ви декември 2020-а година... Правата им ще бъдат гарантирани както при сделка, така и при липса на сделка за Брекзит.  По последни официални данни, на Острова работят и живеят около 120 хиляди български граждани, без децата и сезонните работници. 54% от тях вече са кандидатствали за уседналост, което ни прави първи сред държавите с подобни права. Данните са на библиотеката към Камарата на общините на Британския парламент, подчерта Васил Асенов. Там вече има отделна телефонна линия за информация на заинтересованите наши граждани. Близките на семействата с този статут ще могат да се присъединят, ако искат, до 29-и март 2022-ра г.", "date": "2019.08.22", "title": "По схема за уседналост се гарантират правата на българите, установили се преди Брекзит във Великобритания"}
{"url": "https://www.faktor.bg/bg/articles/novini/svyat/nay-malko-devet-zaginali-i-35-izcheznali-sled-svlachishta-v-kitay", "text": "Най-малко девет души загинаха, а 35 са в неизвестност, след свлачища, причинени от проливни дъждове, в югозападната китайска провинция Съчуан, съобщи държавната информационна агенция Синхуа. Пороите са паднали във вторник, предаде БТА. Над 100 000 човека трябва да бъдат евакуирани и се нуждаят от помощ. Дъждовете причинили щети на пътища и мостове, 900 къщи, 20 големи и средни предприятия и две водохранилища. Те освен това прекъснали водопроводи, нарушавайки водоснабдяването на над 58 000 души. Спасителните операции продължават. Над 260 човека са загинали при наводнения в Китай през юли и август, сочат правителствени данни.", "date": "2019.08.22", "title": "Най-малко девет загинали и 35 изчезнали след свлачища в Китай"}
{"url": "https://www.faktor.bg/bg/articles/novini/svyat/datskata-premierka-nyama-nuzhda-da-vlizam-v-slovesna-voyna-s-kogoto-i-da-bilo-dori-s-tramp", "text": "Датската министър-председателка Мете Фредериксен заяви вчера, че не вижда необходимост да се впуска в словесна война с американския президент Доналд Тръмп, след като той окачестви начина, по който тя отхвърли идеята му да купи Гренландия като \"неприятен\", и \"неуместен\" предаде ДПА. \"Няма нужда да влизам в словесна война с когото и да било, дори с президента на САЩ, заяви Фредериксен по датската обществена телевизия. Тя отбеляза, че не е чувствала, че трябвало да използва други думи, когато отхвърлила идеята за купуването на автономната датска територия от САЩ като \"абсурден разговор\", предава БТА. По-рано вчера Тръмп нарече изявлението на Фредериксен \"неуместно\" и заяви, че Съединените щати заслужават повече уважение от Дания затова, че са предложили идея, която е възниквала в миналото. \"Това не беше добър начин да се каже нещо\", заяви президентът пред репортери в Белия дом. \"Те можеха просто да кажат не, предпочитаме да не го правим или предпочитаме да говорим за това\". След като узна за реакцията на Фредериксен, Тръмп обяви във вторник, че отлага планираната си за следващия месец визита в Копенхаген. Датската министър-председателка заяви, че е научила тази новина \"със съжаление и изненада\". Насрочената за 2-3 септември визита щеше да стане благоприятна възможност \"да честваме близките отношения на Дания със САЩ, които остават един от най-близките съюзници на Дания\", заяви Фредериксен пред журналисти в Копенхаген. Датският външен министър Йепе Кофод обсъди с американския държавен секретар Майк Помпейо въпроса за Гренландия и по-късно написа в Туитър, че двамата са имали \"откровен, приятелски и конструктивен разговор\", който потвърдил силните връзки между двете страни.", "date": "2019.08.22", "title": "Датската премиерка: Няма нужда да влизам в словесна война с когото и да било, дори с Тръмп"}
{"url": "https://www.faktor.bg/bg/articles/mariana-hil-strashno-e-che-boris-dzhonsan-otzovava-vsichkite-si-diplomati-ot-bryuksel", "text": "Възможно ли е да се сложи край на свободното пътуване на европейски граждани на Острова при брекзит без сделка? Такива информация дойде от говорител на британското правителство. Преди Борис Джонсън да стане премиер на страната, правителството на Тереза Мей обмисляше да удължи свободата на придвижване на европейски граждани до 2021 г. или да позволи престой от 3 месеца, преди да кандидатстват за разрешително за по-дълъг период. Именно такива условия включваше споразумението между Лондон и Брюксел. Говорителка на „Даунинг стрийт” 10 обясни, че предишните договорки отпадат, като ще бъдат въведени нови разпоредби на по-късен етап. „Това е много възможно да се случи. Излизането без договореност предполага връщане към състоянието, което беше преди да влязат в сила всички международни споразумения по линията на ЕС, които гарантират свободно предвижване на хора, стоки и капитали. Това означава, че се връща режимът, какъвто го познавахме преди България да влезе в ЕС, а именно визи. Тоест може да се пътува, но трябва да има основателна причина за това. Предполагам, че за туристическите визи няма да има проблем”, коментира в сутрешния блок на бТВ преводачът Мариана Хил. „Страшно е, че Борис Джонсън отзовава всичките си дипломати от Брюксел. Това означава, че той е твърдо против”, допълня тя. Според нея Борис Джонсън не е насочил погледа си към Брюксел, за да постигне някакво споразумение, а към Г-7. За него срещите с Меркел и Макрон са много по-важни, допълни Хил. „За българите няма да е някаква непозната ситуация, защото много българи имат роднини в САЩ. Режимът най-вероятно ще стане точно същият. Сигурно ще има един кризисен период, в който Великобритания трябва да създаде този капацитет на управление на този процес”, коментира от своя страна икономистът Георги Ганев. Друг сценарий е Великобритания да реши да продължи сегашния митнически режим, който е свободна търговия с ЕС, допусна той.", "date": "2019.08.22", "title": "Мариана Хил: Брекзит без договор връща режима, какъвто го познавахме преди България да влезе в ЕС"}
{"url": "https://www.faktor.bg/bg/articles/novini/svyat/zaradi-protesti-indoneziya-sprya-internet", "text": "Индонезия спря вчера интернета в провинциите Папуа и Западна Папуа, в опит да попречи на разпространяването на протестите, предизвикани от малтретирането на папуаски студенти на остров Ява, съобщи ДПА. Интернет връзките ще бъдат прекъснати докато ситуацията не се нормализира, заяви говорител на министерството на комуникациите и информационните технологии, съобщава БТА. Индонезийските власти изпратиха подкрепление от 1200 полицаи и 300 военни в Западна Папуа, където избухна най-голямото насилие тази седмица. Демонстранти опожариха традиционен пазар и правителствени сгради в град Факфак вчера, но ситуацията е под контрол, съобщи полицията. Няма сведения за жертви през трите дни на многохилядни протести. Те бяха в отговор на грубите действия на полицията срещу папуаски студенти в провинция Източна Ява, които миналия петък призоваха за независимост на родината им. Полицаи нахлуха в общежитие на папуаски студенти в Сурабая, втория по големина град в Индонезия, и за кратко задържаха десетки студенти по обвинение, че са осквернили индонезийския национален флаг.", "date": "2019.08.22", "title": "Заради протести Индонезия спря интернет"}
{"url": "https://www.faktor.bg/bg/articles/pentagonat-sasht-shte-imat-hiperzvukovo-orazhie-v-blizkite-nyakolko-godini", "text": "В арсенала на САЩ ще има хиперзвуково оръжие в течение на близките няколко години, увери министърът на отбраната на страната Марк Еспер в интервю пред телевизионният канал Fox News. На военния министър бе зададен въпрос, доколко близко са САЩ до това, да получат хиперзвуково оръжие. „Мисля, че, най-вероятно, това е въпрос на няколко години“, отговори той. По-рано изпълняващият длъжността министър на армията на САЩ Раян Маккарти заяви, че Вашингтон проучва възможностите за разработването на различни типове ракети, които по-рано са били забранени от руско-американския договор за ликвидация на ракетите със среден и малък обсег (ДРСМО). „Що се касае до обсега на ракетите в рамките на ДРСМО, ние вече не сме страна по договора и, на първо място, обмисляме как можем да се възползваме от това – става въпрос за разработването на ракети за нанасяне на точечни удари <...> и, несъмнено, за хиперзвуково оръжие. Монтирането на балистична бойна глава върху хиперзвуков планер вече ще е извън рамките на ДРСМО. Обмисляме всички тези възможности“, каза той.", "date": "2019.08.22", "title": "Пентагонът: САЩ ще имат хиперзвуково оръжие в близките няколко години"}
{"url": "https://www.faktor.bg/bg/articles/merkel-i-dzhonsan-sa-protiv-vrashtane-na-rusiya-v-g-8", "text": "Британският премиер Борис Джонсън бе вчера посрещнат от демонстранти, скандиращи \"Спрете Брекзит!\" близо до канцлерството в Берлин, предаде Ройтерс. Джонсън изрази увереност, че ще може да предоговори споразумението за Брекзит, ако искането на Европейския съюз за предпазен механизъм за ирландската граница отпадне. \"Искам да кажа съвсем ясно на всички наши германски приятели и на германското правителство, че ние във Великобритания искаме сделка. За нас е необходимо предпазният механизъм да отпадне. Ако успеем да постигнем това, съм напълно сигурен, че можем заедно да продължим напред\", каза британският премиер на обща пресконференция с германския канцлер Ангела Меркел. Джонсън взе отношение и по въпроса за евентуално присъединяване на Русия към Г-7. Според британския лидер предвид случилото се в Солсбъри (атаката срещу бившия руски агент Сергей Скрипал и дъщеря му), продължаващата нестабилност и гражданска война в Украйна и провокациите на Русия не само в Украйна, но и на други места, все още не може да става дума за връщане на Русия в Г-7. По въпроса за връщане на Русия в Г-8 германският канцлер заяви, че макар да се наблюдава известно раздвижване в позицията на руския президент Владимир Путин към Украйна, то не е достатъчно, за да гарантира връщането на Москва в групата. Германският канцлер Ангела Меркел заяви на пресконференцията, че е възможно Европейският съюз и Великобритания да намерят решение на въпроса с предпазния механизъм за ирландската граница през следващите 30 дни. Меркел отправи за пореден път призив към Великобритания да постигне сделка за излизането си от ЕС, предаде ДПА. И Меркел, и Джонсън изразиха желание за договаряне на сделка преди 31 октомври. Меркел подчерта обаче, че са взети мерки и за сценарий на Брекзит без сделка. Според Меркел е важно Великобритания да напусне ЕС по такъв начин, че двете страни да запазят близки и приятелски отношения в бъдеще. Германският канцлер подчерта необходимостта след Брекзит ЕС и Великобритания да обсъдят споразумение за свободна търговия помежду си.  Русия бе изключена от Г-8, сега Г-7, преди пет години като наказание за анексирането на Крим. Всички настоящи членове на Г-7 въведоха санкции срещу Москва.  По-рано днес германски правителствен говорител заяви, че ако Русия даде някакъв сигнал, че е готова да промени позицията си по конфликта в Украйна, Г-7 може да обсъди връщането й във формата, припомня Ройтерс. Американският президент Доналд Тръмп намекна по-рано тази седмица, че Русия трябва да бъде поканена обратно в Г-8.  \"Мисля, че е много по-подходящо Русия да е вътре (. . .) защото много неща, които обсъждаме, са свързани с Русия\", отбеляза президентът.", "date": "2019.08.22", "title": "Джонсън и Меркел не искат Русия да се връща в Г-8"}
{"url": "https://www.faktor.bg/bg/articles/novini/svyat/der-spiegel-putin-komprometira-erdogan", "text": "\"Русия и Турция обещаха на хората в сирийския Идлиб сигурност. Но хилядите убити и стотиците хиляди бежанци свидетелстват, че Ердоган няма какво да противопостави на безцеремонността на Путин\", пише германското списание  Der Spiegel. \"Изпращайки конвой в региона президентът Реджеп Ердоган, очевидно, е разчитал, че руското правителство, най-важният съюзник на Башар Асад, ще предотврати нападение срещу турските подразделения. Но един от тези конвой е бил обстрелян от въздуха от сирийските ВВС\", съобщава медията. \"Инцидентът показва колко бързо може да се изостри войната в Сирия. Асад с помощта на Москва и иранския режим са решени да се разправят с опозицията, без значение с какви средства\", коментират авторите. Ердоган се опитва да предотврати превземането на Идлиб от войските на Асад. Миналата есен той успя да получи от Владимир Путин съгласие за прекратяване на огъня и двамата увериха населението, че гарантират безопасността на цивилните. Но нито Ердоган сдържа думата си, като предприе атака срещу джихадистката групировка \"Хайят Тахрир аш-Шам\", нито Путин и Асад се отказаха от целта си да върнат провинцията под контрола на правителството в Дамаск. \"Сега Ердоган е изправен пред дилема: за да попречи на настъплението на Асад той ще трябва да изпрати в Идлиб значително по-големи въоръжени подразделения, което ще предизвика недоволството на умореното от войната турско население. Но ако не го направи, ще зависи напълно от благосклонността на Путин\", прогнозира Der Spiegel. \"Веднъж вече Турция и Русия бяха на прага на война помежду си, когато през 2015 година турската армия свали руски самолет над Сирия. Ердоган се извини и двете страни се сближиха. Но партньорството между Турция и Русия е изцяло тактическо и може да се разпадне във всеки момент, ако една от страните реши, че е приемливо\",  заключава Der Spiegel.", "date": "2019.08.22", "title": "Der Spiegel: Путин компрометира Ердоган"}
{"url": "https://www.faktor.bg/bg/articles/zapochva-spodeleno-polzvane-na-elektricheski-trotinetki-v-sofiya", "text": "В София започва работа първата компания за споделено ползване на електрически тротинетки, съобщи Столична община. По-късно днес кметът на София Йорданка Фандъкова и представители на компанията, предоставяща услугата, ще пояснят повече за новия начин на придвижване. В подкрепа на засилващия се интерес в централната градска част на София вече започна обособяване на повече от 200 малки терени за безплатно паркиране на велосипеди, мотопеди и тротинетки. Мярката е част и от стратегията за подобряване качеството на въздуха, тъй като един от основните замърсители е именно автомобилният трафик. Столичната община и агенция “Безопасност на движението по пътищата” работят по регламентиране ползването на електрическите тротинетки чрез предложение за изменение в Закона за движение по пътищата. Mалко под 2% са използващите велосипед за придвижване в София.", "date": "2019.08.22", "title": "Започва споделено ползване на електрически тротинетки в София"}
{"url": "https://www.faktor.bg/bg/articles/novini/svyat/shefat-na-pentagona-rusiya-se-opitva-da-razshiri-yadreniya-si-arsenal-za-borba-sas-sasht", "text": "\"Взривът на военния полигон край руския град Северодвинск е доказателство, че Русия има намерение да разшири ядрения си арсенал\", заяви министърът на отбраната на САЩ Марк Еспър в интервю за телевизия Fox News. \"Очевидно, те се опитват да разширят ядрения си арсенал за борба със САЩ\", коментира шефът на Пентагона. По думите му, Договорът за съкращаване на стратегическите настъпателни оръжия трябва да бъде разширен и да включва новото руско оръжие. \"Русия разполага с крилати ракети със среден обсег, вероятно с ядрени бойни глави и насочени към Европа\", каза още Еспър. Припомняме, че на 8 август 2019 година на полигона край Северодвинск по време на изпитания се взриви реактивен двигател с течно гориво, който изхвърли радиоактивни вещества в атмосферата, а Русия ограничи корабоплаването в Бяло море.", "date": "2019.08.22", "title": "Шефът на Пентагона: Русия се опитва да разшири ядрения си арсенал за борба със САЩ"}
{"url": "https://www.faktor.bg/bg/articles/shefat-na-df-zemedelie", "text": "\"Спокойствието трябва да е свързано с ежедневната рутинна работа на нашите служители\". Това заяви шефът на Държавен фонд \"Земеделие\" Васил Грудев пред БНТ. По думите му наред със спокойствието, вторият задължителен елемент за подобряване на работата на институцията, е прозрачност. Според него Фонд \"Земеделие\" има отговорност пред цялото общество, не само пред земеделците. По думите му резултатите няма да са бързи и революционни, но е убеден, че ще успее да направи някои стъпки, които да бъдат надграждани във времето. Той е за пълна електронизация в процеса на подаване на заявления за кандидатстване. Институцията няма да бъде толерантна към служители, които демонстрират начин на живот несъвместим с нормалните стандарти  на държавен служител, каза Грудев. Припомняме, до момента са уволнени четирима служители на системата. По думите на Грудев, системата се е успокоила, а фондът работи в нормални темпове.", "date": "2019.08.22", "title": "Шефът на ДФ \"Земеделие\" на война със служители, които живеят несъвместимо спрямо доходите, които получават"}
{"url": "https://www.faktor.bg/bg/articles/novini/svyat/masova-aktsiya-sreshtu-trafikanti-na-hora-v-germaniya", "text": "Над 1900 служители на германската федерална полиция и митническите служби бяха мобилизирани при акция, обхванала повече от 80 апартамента и фирми в Германия. Престъпления, предизвикали извършването на операцията, включват трудова експлоатация и организиран трафик на чужденци с цел работа в строителния сектор, съобщи общественият прокурор на Берлин в Туитър. Митническите служители съобщиха, че въпросните фирми са предизвикали подозрение, че не спазват разпоредбите за минимални трудови възнаграждения.", "date": "2019.08.22", "title": "Масова акция срещу трафиканти на хора в Германия"}
{"url": "https://www.faktor.bg/bg/articles/venetsuelskiyat-vitseprezident-poseti-moskva-za-da-obsadi-razshiryavane-na-ikonomicheskoto-i-voennoto-satrudnichestvo", "text": "Руският външен министър Сергей Лавров обсъди с венецуелския вицепрезидент Делси Родригес разширяването на икономическото и военното сътрудничество между двете страни, съобщи Асошиейтед прес. Лавров заяви, че Русия ще подкрепя Венецуела и други страни в техните усилия \"да се противопоставят на всякакви незаконни едностранни методи на сплашване и натиск\". Родригес обеща, че Венецуела ще продължи \"да се бори за свобода\".", "date": "2019.08.22", "title": "Венецуелският вицепрезидент посети Москва, за да обсъди разширяване на икономическото и военното сътрудничество"}
{"url": "https://www.faktor.bg/bg/articles/novini/balgariya/ochakva-ni-slanchevo-i-goreshto-vreme-privecher-prevalyavaniya", "text": "Днес отново ще е слънчево и горещо. По-късно следобед от северозапад ще се заоблачи и привечер в крайните западни райони ще има краткотрайни валежи от дъжд с гръмотевици. Там ще има условия за градушки. Ще духа слаб до умерен вятър от изток-югоизток, който вечерта в Северозападна България ще започне да се ориентира от северозапад. Максималните температури ще са между 33 и 38 градуса. В планините ще е слънчево. Привечер от северозапад ще се заоблачи и в крайните западни райони ще има краткотрайни валежи от дъжд с гръмотевици. Ще духа слаб, по високите и открити части до умерен вятър от север-северозапад. Остава топло с максимална температура на височина 1200 метра около 27 градуса, на 2000 метра - около 20 градуса. По Черноморието ще е слънчево. Ще духа слаб до умерен североизточен вятър. Максималните температури ще са 27-30 градуса. Температурата на морската вода е 25-27 градуса. Вълнението на морето ще е около 3 бала. В четвъртък и петък с умерен, в Дунавската равнина и временно силен северозападен, през втория ден в Източна България, и север-североизточен вятър, през страната ще премине студен атмосферен фронт. Температурите ще се понижат и в петък максималните ще бъдат между 27 и 32 градуса. На места от северозапад на югоизток ще превали и прегърми. В отделни райони по преминаващия фронт през нощта срещу четвъртък и в четвъртък, главно в Западна и Централна България, а в петък в Южна България, са възможни и по-интензивни локални явления и градушки.", "date": "2019.08.22", "title": "Очаква ни слънчево и горещо време, привечер - превалявания"}
{"url": "https://www.faktor.bg/bg/articles/novini/balgariya/opasnost-ot-pozhari-v-14-oblasti-v-stranata", "text": "Екстремален индекс за пожароопасност е в сила на места в 14 области на страната. Това сочи справка на сайта на Националния институт по метеорология и хидрология. Индексът обхваща територии от областите Враца, Плевен, Ловеч, Велико Търново, Русе, Силистра, Добрич, Варна, Бургас, Сливен, Ямбол, Стара Загора, Пазарджик и Благоевград.  Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в почти цялата страна. Този индекс означава, че са възможни много силни пожари с частично или пълно въвличане на дървесните корони.", "date": "2019.08.22", "title": "Опасност от пожари в 14 области в страната"}
{"url": "https://www.faktor.bg/bg/articles/novini/balgariya/ekspert-bombenite-zaplahi-tselyat-sazdavaneto-na-haos", "text": "\"Изпращането на бомбени заплахи по електронната поща цели създаването на хаос и спирането на работата на институции\", заяви пред БНТ Мирослав Стефанов, председател на Българска асоциация по киберсигурност. \"Получаването на тези имейли цели да се спре работата на тези институции, тъй като реално няма събитие, освен получаването. Това е като сигналите за бомба, получавани навремето в училищата\", заяви Стефанов. Според него ще бъде разкрит изпращачът на заплахите. Заплаха за бомба беше изпратена вчера на служебни електронни пощи на редица медии. Писмо с подобно съдържание са получили 4 летища - София, Пловдив, Варна и Бургас. След извършените проверки на нито едно от местата не беше открито взривно устройство.", "date": "2019.08.22", "title": "Експерт: Бомбените заплахи целят създаването на хаос"}
{"url": "https://www.faktor.bg/bg/articles/mvf-premahva-vazrastovoto-ogranichenie-zaradi-kristalina-georgieva", "text": "Международният валутен фонд препоръча на борда си да премахне възрастовото ограничение за управляващ директор. Мярката се налага, защото избраната от 28-те страни в ЕС за кандидат на Европа Кристалина Георгиева не влиза в лимита. 24-членният борд на директорите препоръча по-големия орган, който включва представителите на 119-те страни, членуващи в МВФ, да премахне ограничението. Бордът поиска промяната да бъде приета от представителите на всички 189 държави-членки. В момента, управляващият директор трябва да е под 65-годишна възраст, а Георгиева стана на 66 години миналата седмица.", "date": "2019.08.22", "title": "МВФ премахва възрастовото ограничение заради Кристалина Георгиева"}
{"url": "https://www.faktor.bg/bg/articles/novini/svyat/putin-rusiya-shte-razraboti-raketi-sas-sreden-i-malak-obseg", "text": "Русия ще разработва ракети със среден и малък обсег, заяви президентът на страната Владимир Путин по време на срещата с финландския си колега Саули Ниинистьо, пише електронното издание на вестник „Московский комсомолец“. При това Русия няма да разполага оръжия от този вид, преди това да бъде направено от САЩ. Москва съжалява, че Вашингтон, в нарушение на Договора за ликвидация на ракетите със среден и малък обсег (ДРСМО), е започнал изптания на забранените ракети. По неговите думи, САЩ са излезли от Договора специално с целта да започнат изпитания на новото оръжие. При това Путин изпитва тревога от това, че САЩ могат да изстрелват ракетите си от територията на Полша и Румъния, като за това е нужно само промяна на софтуера. Москва възнамерява да води диалог с Вашингтон за стратегическата стабилност, но ще обезпечи собствената си сигурност, увери Путин. Като цяло, Русия ще реагира огледално на заплахите, свързани с разработката на ракети от САЩ.", "date": "2019.08.22", "title": "Путин: Русия ще разработи ракети със среден и малък обсег"}
{"url": "https://www.faktor.bg/bg/articles/novini/balgariya/sastoyanieto-na-prebitiya-sluzhitel-na-levski-ostava-tezhko", "text": "Тежко остава състоянието на Цветан Вълчев, служител в търговския отдел на футболен клуб „Левски”. 38-годишният мъж беше пребит с метални тръби и е настанен в болница, с опасност за живота, информира Нова телевизия. Нападението се е случило на паркинга пред стадион „Георги Аспарухов”. От Националния фенклуб на „Левски” отхвърлиха категорично спекулациите, че  бизнес отношения между футболния клуб и феновете са причина за бруталния побой. Той е бил нападнат около 9:00 ч. сутринта от двама непознати, които му нанесли побой и избягали. Мъжът е откаран в безсъзнание в болница \"Царица Йоана-ИСУЛ\" и е с опасност за живота. Цветан Вълчев работи в рекламния отдел на \"сините\". Всички в клуба са потресени и се надяват извършителите да бъдат открити бързо.", "date": "2019.08.22", "title": "Състоянието на пребития служител на \"Левски\" остава тежко"}
