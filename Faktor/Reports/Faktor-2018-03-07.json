{"url": "http://www.faktor.bg/bg/articles/novini/balgariya/karlos-kontrera-bsp-sa-kato-dps-vechno-tryabva-da-upravlyavat", "text": "БСП прави постоянни аспирации да се върне на всяка цена в управлението. Те са като ДПС - вечно трябва да управляват, иначе не могат да осмислят собственото си съществуване. Общественото доверие към социалистите не е достатъчно, че да им се даде възможност да се изявят. Това каза в студиото на \"Денят ON AIR\" общинският съветник от ВМРО Карлос Контрера по повод провелия се днес протест на граждани и организации, искащи развалянето на сделката по продажбата на ЧЕЗ и незабавна оставка на правителството. Недоволството бе подкрепено и от народните представители от БСП. \"БСП са склонни да поискат оставката на чистачката в Министерския съвет, че не е измила плочките. Става смешно това нагнетяване на напрежение, защото социалистите влизат в ролята на вечния недоволен. Ако ще се държиш опозиционно, давай алтернативни предложения\", подчерта общинският съветник. Членът на ВМРО коментира и казуса с д-р Иван Димитров и убийството на Жоро Джевизов-Плъха, който се разрази в последните няколко дни. \"Определено нещо не е както трябва около този случай. Всеки има право на своите версии, докато тече производството, но всичко ще се реши в съда. Проблемът е, че се събират доказателства едностранчиво - само за обвинителя, за да се подкрепи тезата на прокуратурата\", обясни той пред Bulgaria ON AIR. Според него основният проблем е, че хората нямат доверие на институциите и има тотален дефицит на чувство за сигурност в обществото. \"Правителството откликна на исканията за промяна на Закона за самоотбрана. От ВМРО също искаме промени. Трябва да се направи така, че да дадем възможност на хората да се защитават в собствения си дом. За тези промени са нужни 1-2 месеца време, за да се съберат необходимите предложения\", допълни още Карлос Контрера.", "date": "2018.03.07", "title": "Карлос Контрера: БСП са като ДПС - вечно трябва да управляват"}
{"url": "http://www.faktor.bg/bg/articles/nikolay-nankov-ne-mozhe-da-ima-garantsionni-srokove-za-remont-ot-6-mesetsa-ili-godina", "text": "Ще търсим начин да повишим качеството на пътното строителство.  Трябва да има санкции за изпълнителите на некачествена строителство и по-дълги гаранции. Не може да има гаранционни срокове за ремонт от 6 месеца или година. Трябва да бъдат по 6-7 години. Това заяви Николай Нанков, министър на регионалното развитие и благоустройството, „Още от деня“ по БНТ. \"В Министерски съвет и днес се случиха добри неща за страната, протестиращите не ни попречиха. Не е лошо да имаш гражданска позиция, но протестът на БСП днес беше несериозен. Направи се опит да се създаде една картина на нестабилност в страната, а това не е така\", заяви той   „Всяка една държавна политика има уникален прогрес. Той даде пример с реформите в образованието и здравеопазването: „20 000 върнати деца в образователната система“. Министър Нанков отбеляза, че се радва, когато има съвпадане на обществените искания и намеренията на правителството.  „Обществото трудно разбира тромавите процедури, като обжалване на обществените поръчки и еколигичните оценки за въздействие на околната среда. Той изрази задоволство от факта, че вече законово е решен този проблем, като решенията се ще се решават на една инстанция и така се пести една година процедури. Скоростният път от Ботевград до Видин ще е готов до 2022 година, стана ясно от думите на регионалния министър. „Той е изключително важен и е предпоставка за икономическото съживяване на един от най-бедните райони в България“. Пътят Видин-Ботевград ще бъде завършен до декември 2021 година, а най-тежките участъци ще са готови до края на 2020 година. Тези срокове бяха записани в решение на оперативно заседание на Министерския съвет днес, което е продължение на управленската програма за мандата 2017-2021. На правителственото заседание присъстваха областните управители на Видин Албена Георгиева, на Враца Малина Николова и на Монтана Росен Белчев, както и представители на протестиращите граждани от Видин. За реализацията на проекта е съставен конкретен времеви график с ясни и последователни стъпки, които да се изпълняват, каза Николай Нанков. Той посочи, че с изграждането на модерна пътна инфраструктура по направлението Видин – София ще се осигури още скоростно и комфортно придвижване на трафика от Дунав мост 2 към вътрешността на страната и към Егейско море по направлението на европейски транспортен коридор № 4.", "date": "2018.03.07", "title": "Николай Нанков: Протестът на БСП днес беше несериозен"}
{"url": "http://www.faktor.bg/bg/articles/bsp-s-edna-i-sashta-davka-obyasnyava-zashto-vikaha-dnes-ostavka", "text": "За какво викахте оставка? На този първи въпрос в студиото на \"Още от деня\" на БНТ депутатът от БСП Жельо Бойчев поуморено започна да мънка и да предъвква дъвката на БСП: \"За една година скандал след скандал. Провал след провал.\" Запитан: Не инициирате ли вие тези скандали, на наливате ли барут в тях, отговорът беше още по-скучен. Той припомни ситуацията с директора на Здравната каса. После включи за Гинка Върбакова, после за Истанбулската конвенция и т.н. Според Бойчев, колкото по-бързо си отиде това правителство, толкова по-добре за България. „Да се включи Гинка Върбакова в политическата полемика и престрелките, е меко казано непрофесионално“, заяви той, като припомни изслушването на купувача на дружеството. „Така ти влизаш в политическата реторика на ГЕРБ, защото това бяха опорните точки, които ГЕРБ коментира“, посочи още депутатът.  „Искаме прокуратурата да провери дали всичко е по реда“, посочи Бойчев. Според него изтеглянето на Истанбулската конвенция е благодарение на БСП и това е победа за опозицията. „Надявам се, че БСП ще е тази политическа сила, която ще даде реална промяна“, вярва си Жельо Бойчев.", "date": "2018.03.07", "title": "БСП с една и съща дъвка обяснява защо викаха днес \"оставка\"?"}
{"url": "http://www.faktor.bg/bg/articles/novini/balgariya/metodi-andreev-valeri-simeonov-zashtiti-natsionalnoto-ni-dostoynstvo-siderov-i-karakachanov-ne-sa-balgarski-patrioti", "text": "Скандална и небългарска е позицията на Волен Сидеров и Красимир Каракачанов да искат от партньора си Валери Симеонов да се извини на руския патриарх Кирил, че го е нарекъл  от телевизионния екран \"ченге от КГБ\". Това обяви пред Faktor.bg бившият депутат и екс шеф на комисията по досиетата Методи Андреев. Според него Сидеров и Каракачанов, които се пишат за патриоти, са се проявили като небългарски патриоти с тази абсурдна позиция за извинение. Валери Симеонов като политик и вицепремиер защити националното ни достойнство и направи това, което президентът Радев не си и помисли да стори пред руския гост, който го унижи като домакин, но се изгаври и с историята ни. Явно обаче се вижда, че страхът от Кремъл в определени хора е огромна. Валери Симеонов няма за какво да се чувства виновен и да се извинява на Гундяев, а и политическите му партньори нямат ясни мотиви и аргументи, за да искат това от него. С поведението си Каракачанов и Сидеров потвърдиха скандални думи на политическия номад Ивайло Калфин, че българският патриотизъм се измервал с любовта към Русия. Валери Симеонов защити българската кауза. Жалко е, че Каракачанов е историк по образование и знае истината за Руско-турската война. Не може Русия  и Църквата й да се опитват да политизират и изопачават българската история за техни цели, категоричен е Андреев.", "date": "2018.03.07", "title": "Методи Андреев: Валери Симеонов защити националното ни достойнство, Сидеров и Каракачанов не са български патриоти"}
{"url": "http://www.faktor.bg/bg/articles/bsp-poiska-borisov-da-se-razgranichi-ot-simeonov-zaradi-dumite-mu-za-ruskiya-patriarh", "text": "БСП осъжда изказването на Валери Симеонов по адрес на руския патриарх и настоява правителството да се разграничи от вицепремиера, се казва в позиция на партията. По-рано днес вицепремиерът Симеонов, който е лидер на Фронта за спасение на България и част от коалицията \"Обединените патриоти\" , която участва във властта заедно с ГЕРБ, направи в телевизионно интервю остро изказване по адрес на патриарх Кирил, като го нарече \"цигарен митрополит\" и \"второразрядно ченге\". Главата на руската църква беше в България за Трети март и изказа огорчение, че в словото си на Шипка президентът Румен Радев е отбелязал приноса на Полша, Литва и Финландия, наред с Русия, за освобождението на България заради воините от тези националности, загинали в боевете. Руската патриаршия разпространи и видео, от което се вижда как патриарх Кирил представя своя прочит на историята пред президента Радев, като подсилва изказа си с потропване с пръсти по масата. Думите на вицепремиера Симеонов вече бяха критикувани от коалиционните му партньори \"Атака\" и ВМРО. Лидерът на \"Атака\" Волен Сидеров поиска Симеонов да се извини на главата на Руската православна църква.", "date": "2018.03.07", "title": "БСП поиска Борисов да се разграничи от Симеонов заради думите му за руския патриарх"}
{"url": "http://www.faktor.bg/bg/articles/a-marinov-kazusat-chez-shte-e-dramatichen-i-barzo-eskalirasht-skandal-bez-pretsedent", "text": "Казусът ЧЕЗ няма да е дълъг сериал, но ще е драматичен и бързо ескалиращ скандал без прецедент. Това коментира за вечерния блок „Това е България“ на Радио „Фокус“ проф. Александър Маринов, като уточни, че сделката за продажбата на електроразпределителното дружество може да доведе до падане на правителството, имайки предвид и международния му отзвук.  „В Чехия лавината нараства. Очевидно е, че каквито и конфликти да има с ЧЕЗ, чешкото правителство защитава националните си интереси, така че няма как да играе в полза на България. Днес вече и у нас излезе информацията, че в договора за продажба на електроразпределителното дружество е включена клауза, според която купувачът се ангажира да сътрудничи на ЧЕЗ в процеса на арбитраж, т.е. да сътрудничи срещу българската държава“, уточни проф. Александър Маринов. Според него въпреки че институциите упорито не желаят да се занимаят със същината на разрастващия се проблем, има хора в правителството, които са наясно със сериозността му. Анализаторът уточни, че е силно необходимо изясняване на всичко около сделката за покупка на електроразпределителното дружество, като допълни, че ако нещата са наред, това само ще даде легитимност и ще укрепи позициите на държавата.", "date": "2018.03.07", "title": "А. Маринов: Казусът ЧЕЗ ще е драматичен и бързо ескалиращ скандал без прецедент"}
{"url": "http://www.faktor.bg/bg/articles/tusk-kam-sasht-targovskite-voyni-sa-lesni-za-gubene", "text": "Европейският съюз реагира остро днес на продължаващите заплахи на американския президент Доналд Тръмп за налагане на високи мита върху европейски стоки на пазара в Съединените щати. \"Търговските войни не са нито хубаво нещо, нито лесни за печелене. Тъкмо обратното – лошо нещо са и са лесни за губене\", заяви Туск по повод изказване на съименника си от Вашингтон. В Брюксел по-рано бяха оповестени евентуални контрамерки, в случай че Тръмп наложи мита върху вноса на автомобили, стомана и алуминий от Европа. Те включват налагане на мита върху американски стоки – от дънки, боровинки и уиски до мотоциклети. Еврокомисарят по търговията Сесилия Малмстрьом предупреди, че търговска война между съюзниците от двете страни на Атлантика не е в интерес на никого. \"Искрено се надявам това да не се случи, защото в търговските войни няма победители! Ако не се случи, още по-добре – тогава ще можем да работим с нашите американски приятели и другите ни съюзници върху основата на проблема – свръхкапацитета в производството. Иначе ще трябва да вземем мерки за защита на работните места в Европа\". Годишният износ на европейска стомана за Съединените щати възлиза на 5 милиарда евро, а на алуминий – 1 милиард. Белият дом обяви, че новата митническа политика ще бъде обявена до края на седмицата. В знак на несъгласие с намеренията на президента оставка подаде старшият му икономически съветник Гари Кон – бивш президент на \"Голдман Сакс\".", "date": "2018.03.07", "title": "Туск към САЩ: Търговските войни са лесни за губене"}
{"url": "http://www.faktor.bg/bg/articles/shefat-na-morskata-pehota-na-sasht-nato-shte-provede-kray-granitsite-na-rusiya-nay-golyamoto-amfibiyno-uchenie-ot-studenata-voyna", "text": "НАТО ще проведе мащабни военни учения край границите на Русия през октомври 2018 г., в които ще участват около 45 хиляди души, това е съобщил главнокомандващият на морската пехота на САЩ генерал Робърт Нелер, предава РИА Новости, цитирана от \"Фокус\".  „Тази есен, през октомври, ще бъде проведено мащабно учение на НАТО, което е може би най-голямото амфибийно учение от пика на Студената война“ насам, заяви Нелер. Генералът е разкрил, че то ще носи името „Съединението на тризъбеца“, като освен това добави, че маневрите ще бъдат проведени край бреговете на Норвегия и недалеч от руските граници. Нелер обаче не е предложил по-точна информация относно конкретното място. „Убеден съм, че от страна на Русия ще има контра учения“, добави още генералът.", "date": "2018.03.07", "title": "Шефът на морската пехота на САЩ: НАТО готви край Русия най-голямото амфибийно учение от Студената война"}
{"url": "http://www.faktor.bg/bg/articles/nervnoparalitichen-gaz-e-izpolzvan-pri-opita-za-ubiystvo-na-bishiya-ruski-shpionin-sergey-skripal-i-dashterya-mu", "text": "Нервнопаралитичен газ е бил използван при опита за убийство на бишия руски шпионин Сергей Скрипал и дъщеря му Юлия, съобщиха от полицията. Командващият службата за борба с тероризма Марк Роули не посочи вида на веществото, но заяви, че става дума за газ.  \"В обобщение случилото се се третира като сериозен инцидент с опит за предумишено убийство, включващ използването на нервнопаралитично вещество\", съобщи кореспондент на БНР. Скрипал (66 г.) и дъщеря му Юлия (33 г.), които бяха открити в неделя в безсъзнание на пейка в Солсбъри, остават в болница в критично състояние. \"Смятаме, че двамата души, почувствали се зле, са били специфична мишена“, каза Роули. И съобщи, че полицаят, който първи отишъл на мястото, също е в болница в тежко състояние. Командващият службата за борба с тероризма заяви, че няма опасност за здравето на хората. В района на инцидента обаче продължава да има засилено присъствие на медици и полицаи, за да се гарантира сигурността на обществото.  \"Гардиън\" отбелязва, че най-известният невропаралитичен агент е Ви Екс. С него през февруари 2017 г. в Малайзия бе убит Ким Йон-нам - полубрат на севернокорейския лидер Ким Чен-ун. Марк Роули каза още, че стотици детективи, специалисти по съдебна медицина, анализатори и разузнавачи работят, за да се установи кой стои зад нападението и защо е извършено. От полицията призоваха всички свидетели на инцидента да се обадят незабавно.  Станалото породи аналогии с други подобни случаи, включително прословутия \"български чадър\" при убийството на Георги Марков в Лондон през 1978 година.", "date": "2018.03.07", "title": "Нервнопаралитичен газ е използван при опита за убийство на бишия руски шпионин Сергей Скрипал и дъщеря му"}
{"url": "http://www.faktor.bg/bg/articles/kak-po-bolshevishki-svetiyat-sinod-stana-agenturno-podelenie-na-darzhavna-sigurnost", "text": "Още през 1946 г. Държавна сигурност е предприела серия от мероприятия, с които поставя под контрол Светия Синод на Българската православна църква. Това разкрива архивен документ на ДС – План за работа сред църковниците, който desebg.com публикува онлайн. В него ДС призовава своите служители да действат „смело, но предпазливо, без провокация, по болшевишки”, имайки предвид опита на НКВД в СССР с поставянето под контрол на Руската православна църква. В документа е съставена характеристика на всеки един от членовете на Светия Синод. Те са определени като „реакционно настроени”, а някои са посочени като чужди агенти без да бъдат посочени доказателства. Освен това Държавна сигурност набелязва серия от мероприятия, с които през следващите години превръща ръководството на БПЦ в агентурно поделение на репресивния апарат на БКП. Такива мероприятия са: - откриване на отделни досиета на висшия клир; - финансови ревизии; - анкети, сведения и проучвания по места; - използване на противоречията между групите в църковната йерархия. Според ДС духовниците подкупват избирателите и се облагодетелстват от църковните имоти. В документа са изброени 20 свещеници, за които също е разпоредено да бъдат следени. Набелязани са и редица мероприятия за пропагандиране и налагане на атеистичния режим, сред които много засягат училищата. Едно от тях е изграждането на организация „Септемврийче” в основните училища, която да се противопостави на приобщаването на учениците и часовете по религия. (На снимката: Членове на Светия Синод и делегати пред храм „Св. Александър Невски” през 1953 г. при възстановяване на Българската патриаршия. Снимка: lostbulgaria.com)", "date": "2018.03.07", "title": "Как по болшевишки Светият Синод стана агентурно поделение на Държавна сигурност"}
{"url": "http://www.faktor.bg/bg/articles/politika/hlyab-i-pasti/de-profundis-gundyaev-si-tragna-besen-ot-balgariya-prichina-da-sme-dovolni-ot-poseshtenieto-mu", "text": "Честно казано, съ-граждани българи, не мога да разбера капризите ви, свързани с посещението на руския патриарх Кирил в България.  Ама бил ни държал той тон на собствения ни национален празник…..Ама нагрубил бил чувствата ни като народ и държава…..Ама нарушил бил международния протокол, като публично бил дрънкал глупости и лъжи със сериозния вид на човек от най-висша инстанция….. Ами вие какво очаквахте, бе, чеда наивни - че като му викат Негово Светейшество, той да е наистина някакъв светец на светците ли? Че като е турил светиня му калимавката,  то отдолу не продължава да носи фуражката си на офицер от КГБ ли? Че като идва да нагледа българската губерния наместо императора Путин, ще се държи много по-малко нагло от императора Путин ли? Исусе Христе и Света Богородичке – много сте затънали в европейска наивност, бе, люде православни и кривославни! За разлика от всички вас, на мен пък посещението на руския патриарх в България много ми хареса. И то не само, защото покрай него ни падна случай да научим за скромната му яхта, която струва около 30 милиона американски сребърника. Или за простия му часовник, който е само около 30 хиляди швейцарски такива.  Не, просто смятам, че това посещение съвсем адекватно успя да отрази актуалното ниво на руско-българските отношения и закачи тежка обеца на ухото не само на висшите български политици и държавните институции, но и на тъй наречените „обикновени хора”, чиято представа за тези отношения е натъпкана в главите им още по комунистическо време от другарката в първо отделение.  Но да изясня позицията си. Първо, радвам се, че при нас пристигна отначало Кирил, а не направо Путин.  Да, отстрани това може да изглежда като някаква second hand политика, сглобена от Азиатски департамент в последната секунда. Но според мен си е  която империята използва в отношенията с любимото си братче. Просто не искат да ни плашат, хората, като отведнъж ни стоварят на главите цялата най-висока наглост, на която са способни, а карат полека – да свикнем, да се подготвим….. Щото нали знаем, че, след Патриарха, Императорът няма да ни се размине, той, така или иначе, ще дойде, независимо дали някой измежду нас го кани или не. И даже специално по време на българското председателство май ще ни се изтърси, доколкото разбирам от последните информации за проведени телефонни разговори на премиера….. Втората причина да съм доволен от посещението на патриарх Кирил, е онази скромност и натурално руско християнско смирение, които той демонстрира.  Поучително беше. Може нещо да не съм разбрал правилно, но с такова впечатление останах от честите негови внушения, че Христос е истински православен християнин, следователно собственост на руската имперска църква, което пък означава, че той, Кирил, му е нещо като земен началник.  Третата причина да се радвам на посещението, е, че в България руският патриарх Кирил демонстрира на живо, по начин абсолютно натурален и неподправен, цялото руско имперско чувство.  „Оказва се, че лейбгвардейския финландски полк е взел участие в освободителната борба. Но това е бил полк на руската гвардия, разквартируван във Финландия. Точно такива са и полковете, разквартирувани в Полша.В историята на Полша и Финландия тази страница я няма. Но тя е записана с кървави букви в историята на Русия. Много ми се иска тази политическа историософия да изчезне от българското политическо ежедневие” – разпорежда накрая патриарх Кирил с най-мекия възможен братски тон.  Да оставим настрани въпроса за наглото и лъжливо, но за сметка на това пък много последователно устоявано от него твърдение, че никой друг, освен руски войници, не се е сражавал по време на руско-турската война в България. Това дори няма да го коментирам, защото документите говорят сами за обратното.  Разбира се, светата истина е патриаршеското твърдение, че парламентите на Полша и Литва например не са гласували техни войски да участват в руско-турската война. Но съвсем излеко, по гьобелсовски, човекът пропуска втората част от въпросната свята истина – че Полша и Литва тогава са не просто окупирани от Русия, а буквално   Техните Сеймове не съществуват, защото са разтурени със сила, те искат, но не могат да управляват собствените си народи и държави, защото тяхната държавност е забранена от „освободителката” – Русия. И всеки опит за възстановяване на тази държавност се наказва с целия произвол от руския имперски закон.  Да, нали не си правим илюзии, че България не е единствената страна, „освободена” от Русия. единствената, която дължи признателност, любов и подчинение, само защото е имала неудоволствието нейната територия географски да се падне в „сферата на руския жизнен интерес”. А от този интерес, както знаем, няма измъкване….. Но забелязахте ли, граждани, деликатната дума „разквартирувани”, която в цитата по-горе използва патриарх Кирил, за да обозначи руските полкове във Финландия и Полша?  Я да питаме Хелзинки защо финландците пеят народни песни за участието си в тази война. Или да помолим европейските си братя поляци да ни разкажат как и къде точно биде „разквартируван” кървавият генерал Йосиф Гурко, докато през 1863-та, 15 години преди да стане герой в България, изкла участниците във Варшавското въстание срещу руската окупация.  Да-а-а, много поучително е да се внимава в думите, особено когато идват от благата уста на Кирил, патриарх на Русия, но, както изглежда, по съвместителство началник и на Българската православна църква.  То ако не беше началник, все щеше да се намери някой родолюбив човек от българския висш клир, за да се противопостави на озъбения срещу България руски патриарх. Ако не още на летището, то поне после, когато всички разбраха той какви си е позволил да ги надрънка.  Не би - православната ни църква явно е просто клон на Московската патриаршия, както ДС по комунистическо време беше клон на КГБ, както разни псевдо-патриоти ни убеждават, че са български, докато всъщност са руски. Не, че тия неща не се знаят, но сега за пореден път се доказаха.   Още една причина да съм доволен от посещението на Кирил, е именно фактът, че   Колцина руснаци са усещали по този начин дълбокото ни братско отношение към тях?  Щях да кажа – твърде малко, но истината е, че не се сещам за никого от 1944 година насам. Включително генерал Решетников според мен само се направи на вбесен от Корнелия Нинова….. Е, добре, де, имаше една история през 1946, когато Никола Петков унижава и вбесява Вишински насред София, но това не го броим, защото говорим за истински българин и опозиционер, а не за жалко подобие на политици като сегашните наши безгръбначни. На бас, че ако Румен Радев например знаеше колко ще сгафи пред патриарх Кирил, като просто изброи множеството страни, чиито войници са убити в руско-турската война, щеше да подвие опашка и нямаше никога да ги изброи. Отнюд! Сега вероятно Радев отчита това като поредния си президентски гаф и трие сол на главата на Иво Христов Непрофесора, задето онзи не му е казал, че това всъщност е списък на окупираните от Руската империя държави. А четенето на такъв списък пред българската публика е противопоказно в момент, когато Русия продължава да настоява, че най-безкористно е тръгнала да освобождава България.  Ха-ха-ха! Хо-хо-хо! И други честушки! Така или иначе, граждани, не се учудвайте, че наистина намирам толкова много полезни и поучителни за нас страни от посещението на патриарх Кирил. Според мен то, заедно с изявлението на Путин, че руската азбука дошла някъде от Македония, заедно с последователните тъпотии за руско-българската дружба, споделяни от Дугин, заедно с наглото поведение около избора на български президент от страна на Решетников,   Това е пътят, по който българите ще научават все повече истини за руските имперски интереси и начините, по които те се реализират в България, а руснаците ще срещат все по-малко подкрепа от местни люде за тази реализация.  Защото - позволете ми да си развихря фантазията – колкото повече знаят истината, толкова по-малко българи ще са склонни да се продадат на Кремъл за 30 сребърника. Или дори за 30 милиона.", "date": "2018.03.07", "title": "De Profundis: Гундяев си тръгна бесен от България – причина да сме доволни от посещението му"}
{"url": "http://www.faktor.bg/bg/articles/obshtestvo/ulitsata/v-alma-mater-obmislyat-da-otpadnat-taksi-za-spetsialnosti-koito-sa-ot-obshtestven-interes", "text": "Премахване на таксите в специалностите, които са нужни на обществото и държавата. Това обяви ректорът на Софийския университет \"Св. Климент Охридски\" проф. Анастас Герджиков пред Би Ти Ви. Думите му идват само седмица след като висшето училище обяви, че таксите за обучение по част от специалностите ще бъдат намалени за учебната 2018/2019 година. Това се налага заради все по-малкия интерес към тях. По думите на Герджиков държавата започва със стимули да насочва студентите към по-непопулярни специалности. Той даде за пример природните науки, които били най-застрашени, и по-специално физиката, където има много малко специалисти. \"Там се понижават таксите и се покачват стипендиите. Завършващите подобна специалност има какво да работят и държавата търси такива специалисти, защото те стават все по-малко\", допълни ректорът на Софийския университет. Герджиков уточни, че висшето училище е взело под внимание всички препоръки на Сметната палата, която отказа да завери финансовия му отчет за 2016 г. Вече имало нов софтуер и всичко вече е съвсем различно. Той покани представители на Сметната палата да направят нов одит на финансовия отчет за въпросната година.", "date": "2018.03.07", "title": "В Алма Матер обмислят да отпаднат такси за специалности, които са от обществен интерес"}
{"url": "http://www.faktor.bg/bg/articles/traycho-traykov-ideyata-da-se-natsionalizira-chez-e-edna-ot-loshite-strani-na-tazi-sdelka", "text": "Тази сделка с ЧЕЗ изглежда невъзможна. Много неща не се казват. Никой не казва кой застава зад „Инерком”. Това заяви в предаването „Тази сутрин\" Трайчо Трайков. Сделката е странна, защото банките или банката, които гарантират сделката, трябва да имат друга гаранция извън активите на \"Инерком България\". Гинка Върбакова ни говори едни неща, от които не можем да разберем нищо. Продавачът има интерес да си вземе парите и следващият собственик да не изкарва неприятни факти, които да пречат на арбитражното дело. Идеята да се национализира отново ЧЕЗ е едната лоша страна на тази сделка. Другата е, че БСП се легитимираха като страна, която може да говори за енергетика. Те никога не са свършили нищо хубаво и добро за енергетиката,  подчерта дебело бившия енергиен министър.  Що се отнася до идеята на премиера АЕЦ \"Белене\" да се реализира като балкански проект, Трайков бе категоричен: \"АЕЦ \"Белене\" започва от 20 млрд. Това е подът. Не може сега да се правят едни сметки и да си говорим, че следващите поколения ще плащат\".", "date": "2018.03.07", "title": "Трайчо Трайков: Национализация на ЧЕЗ е една от лошите страни на тази сделка"}
{"url": "http://www.faktor.bg/bg/articles/sechin-pritiska-putin-iska-danachni-oblekcheniya-za-145-miliarda-rubli", "text": "Шефът  на \"Роснефт\" Игор Сечин е поискал от президента Владимир Путин да предостави данъчни облекчения в размер на 145 милиарда рубли годишно, за да даде тласък на петролните рафинерии, пише \"Комерсант\", позовавайки се на свои източници, които не желяат да бъдат оповестявани. Според изданието Сечин е изпратил документа с искането си до Путин на 8 февруари тази година. На среща с вицепремиера Аркади Дворкович, която се е провела на 27 февруари, фирмите и служителите отново не успяха да се споразумеят за мерки в подкрепа на този сектор на икономиката, съобщава „Комерсант“. Министерството на финансите е предложило таксата за износ на петрол да бъде нулева, докато компаниите предпочитат целенасочена подкрепа за най-големите нефтени рафинерии - чрез така наречения обратен акциз.  Изданието отбелязва, че искането на Сечин е най-радикалното предложение, правено досега от всички петролни компании. Сечин обяснява искането си с неравнопоставеността на рафинерията, която се намира в близост до границата на страната. В писмото се отбелязва, че е необходима подкрепа за петролната рафинерия, чийто капаците възлиза на 85 милиона тона. В същото време преди няколко дни частната компания „AFK Sistema“ изплати на „Роснефт“ 100 милиарда рубли. Според „Комерсант“ Путин е инструктирал правителството да проучи идеите на Сечин. Министерството на енергетиката вече изрази несъгласие с подобна политика, като отбелязва, че  допълнителните данъчни стимули са неподходящи, тъй като вече е било взето решение в този отрасъл  постепенно да се превежда допълнителен данък върху дохода (ДДС).", "date": "2018.03.07", "title": "Сечин притиска Путин, иска данъчни облекчения за 145 милиарда рубли"}
{"url": "http://www.faktor.bg/bg/articles/ikonomika/biznes/kabinetat-poiska-50-ot-pechalbata-na-darzhavnite-druzhestva", "text": "Правителството разпореди 50% отчисления от печалбата на държавните предприятия и търговските дружества с държавно участие в капитала за финансовата 2017 г. да бъдат внесени в полза на държавата, съобщи пресцентъра на Министерски съвет. При разпределяне на печалбата се спазват приложимите нормативни разпоредби за съответния вид дружества. От обхвата на разпореждането са изключени лечебните заведения за болнична помощ, като се отчитат тяхната специфика и изключителната им зависимост от ограничен брой източници на финансиране. Извън обхвата на разпореждането са и дружествата от отрасъл \"Водоснабдяване и канализация\" поради изпълнение на предварителни условия във водния сектор за усвояване на средствата от европейските фондове за програмния период 2014 – 2020 година. Срокът за внасяне на отчисленията и дивидентите за държавата е 31 май 2018 г., а 15 юли 2018 г. – за дружествата, които съставят консолидиран годишен финансов отчет. С разпореждането се осигуряват условия за изпълнение на приходната част на държавния бюджет за 2018 г. в частта на неданъчните приходи от дивиденти, се посочва в съобщението.", "date": "2018.03.07", "title": "Кабинетът поиска 50% от печалбата на държавните дружества"}
{"url": "http://www.faktor.bg/bg/articles/deputatite-saboriha-vetoto-na-radev-za-ktb", "text": "С гласовете на 129 депутати от ДПС, ГЕРБ и Обединени патриоти бе отхвърлено президентското вето в законопроекта на ДПС, с който за трети път бяха направени промени в закона за банковата несъстоятелност, целящи да прекратят вторичното ограбване на банката и да възстановят максимално средства в масата на несъстоятелността.  Против бяха само депутати от БСП заедно с шестима от ВОЛЯ, 40 на брой. \"Написахме писмо до министъра на финансите, с което го помолихме да ни съдейства с отговор на три въпроса чрез синдиците на КТБ, за да задоволим обществения интерес и да отговорим на призива на президента\", каза депутатът от ДПС Йордан Цонев, който е вносител на промените в закона срещу вторичното ограбване на банката заедно с Делян Пеевски и Хамид Хамид. И даде отговори на въпросите на Румен Радев относно извършените до момента от страна на КТБ заличавания, освобождавания на уредени в полза на банката обезпечения, като се посочва вида на обезпечението, вида и размера на му. Данните от ДПС са получили от финансовия министър Владислав Горанов. В отговор на тяхното писмо става ясно, че броят на заведените дела за прихващания е 205, а материалният интерес се изразява в над 1,174 милиарда лева. Стойността на заличените обезпечения в полза на КТБ са в размер на над 233 млн., каза още Цонев, цитирайки данните. \"Смятам, че тези цифри ще убедят президента, неговата администрация и обществото, че общественият интерес е много значим и си струва използването на този правен похват и отговаряме на мотивите на президента\", обобщи Йордан Цонев. Това е седмото президентско вето, което парламентът разглежда. То бе съборено миналата седмица и в правната комисия на НС.", "date": "2018.03.07", "title": "Депутатите събориха ветото на Радев за КТБ"}
{"url": "http://www.faktor.bg/bg/articles/bvp-za-2017-g-narastva-s-3-6-na-100-spryamo-2016-godina", "text": "През четвъртото тримесечие на 2017 г. брутният вътрешен продукт (БВП) възлиза на 27 427 млн. лв. по текущи цени, показват предварителни данни на Националния статистически институт. Преизчислен в евро, БВП е съответно 14 023 млн. евро, като на човек от населението се падат 1982 евро. Сезонни данни показват растеж от 3.5 на сто на БВП през четвъртото тримесечие на 2017 г. в сравнение със съответното тримесечие на предходната година и 0.7 на сто спрямо третото тримесечие на 2017 година. През 2017 г. БВП възлиза на 98 631 млн. лв. по текущи цени. Преизчислен в евро, БВП е съответно 50 429 млн. евро, като на човек се падат 7 099 евро. БВП за 2017 г. по предварителни данни нараства в реално изражение с 3.6 на сто спрямо 2016 година.", "date": "2018.03.07", "title": "Брутният вътрешен продукт за 2017 г. нараства с 3.6 на 100"}
{"url": "http://www.faktor.bg/bg/articles/shef-v-chez-mnogo-ot-kandidatite-otpadnaha-nyamaha-pari-inerkom-ne-e-firma-bez-ime-i-istoriya", "text": "Българското правителство отказваше да влезе в сделката за активите на ЧЕЗ в България, макар да сме им предлагали, коментира в интервю пред чешкия вестник „Лидове новини” Томаш Плескач, който отговаря за задграничните активности на ЧЕЗ. Той е и един от главните преговарящи с Гинка Върбакова, която от вчера е в Прага, за да води разговори по сделката, която предизвика буря от емоции, предаде Би Ти Ви. „Нека да кажем как протича продажбата. В хода на 2016 г. към нас се обърнаха няколко кандидати. На всички казахме, че сме благодарни за интереса, но „ЧЕЗ Груп” не може да продаде такива активи току-така. И ако решим да продадем, ще преминем през процес на подбор. Както казахме, това се случи в края на 2016 и 2017 г. За това, че такъв процес тече, в България знаеха кажи-речи всички. В началото бяха девет местни участници – компании, базирани в България, с български мениджъри. Разбира се, информирахме българското правителство за намерението ни”, обяснява Плескач. На въпроса дали българското правителство е поискало да встъпи в сделката, той отговаря: „Напротив, ние им предлагахме това, но българското правителство многократно го отхвърли – за което свидетелстват и статии в различни български вестници, например от май 2017 г. Ние продължихме с процедурата по избора, а списъкът на кандидатите постепенно се стесняваше. Някои от тях отпаднаха, защото нямаха пари. При преговорите цената непрекъснато нарастваше, за да достигне стойността, която вътрешно бяхме определили като най-ниската възможна, при която сме готови да продадем. И накрая останаха двама кандидати, единият от които получи ексклузивитет и се съгласи да подпише договор с нас. Името на този кандидат – „Инерком”, е известно в България поне от септември миналата година. Всички знаеха кой е „Инерком”. Това е компания, която не е най-голямата на българския енергиен пазар, но от друга страна е оператор на сравнително голям брой български фотоволтаични централи, не е фирма без име и история. Стигна се до финализирането на договора и в този момент някой в България сякаш се уплаши, не мога да си го обясня по друг начин. По мое мнение страхът лежи преди всичко във факта, че се отделя собствеността върху българските ни активи и международния арбитраж срещу българската държава”, посочва Плексач. Пред „Лидове новини” той обяснява и как се е стигнало до въпросния международен арбитраж. „Търпяхме дълго време. Нашето търпение се доказва и от факта, че сме последният голям инвеститор в електроразпределението, който започна международен арбитраж. Двама други – австрийската И Ви Ен и „Енергопро”, започнаха арбитражни процедури пред нас. Ние започнахме арбитража през 2016 г., но преди това станаха много неща. През 2009 г. правителството на България беше на нова партия – ГЕРБ, Бойко Борисов стана министър-председател. Нашата дейност в България в това време беше доста безпроблемна. Промяната настъпи в момента, когато (през 2013 г. – б.ред.) падна правителството му, за което той обвини цените на тока, а оттам и ЧЕЗ. Ще поставя това в контекст – на българския пазар има много различия в сравнение с Чехия, и една от тях е месечното отчитане и месечното таксуване на електроенергията. В Чехия плащате депозит и след това получавате годишна сметка – накрая ще платите допълнително или ще ви върнат пари. В България електромерите трябва да се отчитат на месец, да се фактурират на месец и всеки месец да се плаща за тока. Въпреки че многократно предложихме промяна, не се стигна до коригиране на това. При това – макар че това би означавало икономии, които бихме поделили с крайните клиенти. Тази система, между другото, е много нечувствителна към всякакви сезонни колебания. Корените на това, което се случи в началото на 2013 г. са в ноември 2012 г. – беше изключително топъл месец, поради което разходите бяха ниски. България има огромно отопление на ток, а газификацията е ниска. Както се случва, след изключително топъл ноември дойде изключително студен декември. Очевидно е какво следва. Когато хората сравниха получената сметка, имаше случаи на 100% повишение. В този момент избухнаха спонтанни протести, които бяха яхнати от политическата опозиция, обърнати срещу тогавашното правителство, а правителството ги обърна срещу чуждестранните инвеститори в електроенергийния сектор. Това завърши с оставката на правителството през февруари”, разказва Плескач. „Опитахме се да намерим общ език, но не успяхме”, отговаря той на въпрос дали ЧЕЗ е успяла да изчисти отношенията си с българското правителство „Затова информирахме правителството през 2015 г., че обмисляме международния арбитраж. След това има шестмесечен период, който правилата дават на страните да се споразумеят за приятелско решение на спора. Няколко пъти попитахме българската държава дали иска да си говорят с нас, винаги отговорът бил не. И така започнахме арбитража – през юни 2016 г. От този момент нататък нарасна натискът на българските институции и власт да наблюдават каквото и да било, с очевидната цел да намерят нещо, с което да противостоят на арбитража (…) Процедурата за отнемане на лиценза на „ЧЕЗ Електро” започна през април 2014 г. и до момента не е приключила – почти четири години по-късно. Това го няма никъде в Европа – ще имаме ли аргументи за отнемането на лиценза или не.” На въпрос дали смятат, че това е неподходящо от страна на българските власти, Плескач казва: „Точно така. Продължаваме с международния инвестиционен арбитраж. Ние сме на етапа, когато всяка от страните номинира свой арбитър, сега тече договаряне за третия арбитър. Или ще се съгласим с това в близките месеци, или третият арбитър ще бъде назначен от арбитражния съд, а след това арбитражът ще продължи”. „Не бих го свързвал с никого лично. Работихме в България при различни правителства. Не е свързано с един човек”, каза още той, запитан дали сегашната ситуация е свързана с премиера Борисов.", "date": "2018.03.07", "title": "Шеф в ЧЕЗ: Предлагахме на българското правителство да влезе в сделката, то отказа"}
{"url": "http://www.faktor.bg/bg/articles/kzk-zapochva-prouchvane-na-bankoviya-pazar-u-nas", "text": "Комисията за защита на конкуренцията започва проучване на банковия пазар в страната, съобщиха от КЗК. От комисията посочват, че се наблюдава консолидация в банковия сектор и затова ще следи конкурентната среда на този пазар, както фактите и обстоятелствата, имащи отношение към Закона за защита на конкуренцията.  КЗК припомня, че вече е правила Секторен анализ на конкурентната среда при банкирането на дребно, обхващащ периода 2006 - първо полугодие на 2008 година.", "date": "2018.03.07", "title": "КЗК започва проучване на банковия пазар у нас"}
{"url": "http://www.faktor.bg/bg/articles/ministar-angelkova-i-dzheysan-uong-obsadiha-investitsionna-karta-s-32-balgarski-turisticheski-proekta", "text": "Министърът на туризма Николина Ангелкова проведе работна среща с г-н Джейсън Уонг, изпълнителен директор на центъра за изследвания към “Глобалния форум за туризъм и икономика”, съобщиха от пресцентъра на туристическото министерство.  Двамата разговаряха в рамките на най-значимия туристически форум ITB Берлин, където България се представя с национален щанд. Министър Ангелкова представи събитията на министерството в рамките на Българското председателство на Съвета на ЕС. Тя информира г-н Джейсън Уонг за резултатите от съвета на министрите на туризма, който се проведе в София средата на февруари.  Във форума участваха Елжбета Биенковска, еврокомисар по вътрешен пазар, промишлеността и предприемачеството, Зураб Пололикашвили, генерален секретар на Световната организация по туризъм към ООН и над 500 делегати и гости. Министър Ангелкова посочи, че сред основните дискутирани теми е била инициативата „2018 г. – Година на туризма ЕС – Китай“. Потенциалът на китайския пазар е огромен, през 2017 г. в европейските страни са отчетени 12,4 млн. туристически посещения на китайски граждани с ръст от 18% спрямо 2016 г. , каза министърът.  Тя отбеляза, че България ще бъде домакин на 7-ата среща на върха на държавните и правителствените ръководители на страните от Централна и Източна Европа и Китай през втората половина на 2018 г. Министърът информира, че в рамките на събитието ще бъде проведен и Китайско-Български туристически форум и предложи на г-н Джейсън Уонг да бъдат съорганизатори.  На срещата бе дискутирана и възможността за коопериране между южната провинция Гуангдонг, която е с най- висок брутен вътрешен продукт на глава от населението.  Министър Ангелкова запозна събеседника си с подготовката за 2-рото издание на „Международния конгрес на световните цивилизациите и древните маршрути“ през ноември тази година и покани г-н Джейсън Уонг на форума. Министърът посочи, че ведомството и правителството водят последователна политика за утвърждаване на България като туристическа дестинация на четири сезона и за популяризиране на културни-историческите ни богатства.  Г-н Джейсън Уонг поздрави министър Ангелкова за усърдната работа за развитие на туризма в България. И посочи, че планираните събития през тази година ще окажат положителен ефект за привличане на повече китайски туристи в Европа и България.  В рамките на ITB – Берлин, министър Ангелкова проведе работна среща и с министъра на туризма на Република Мавриций Анил Гаян. През миналата година общият брой чуждестранни посетители в България са близо 8,9 млн., което е със 7,6 на сто повече от 2016 г. Приходите от международен туризъм в страната през 2017 г. възлизат на 6,895 млрд. лв. с 9,3% повече спрямо рекордната до момента 2016 г., информира българският министър.  Двамата обсъдиха варианти за разширяване на сътрудничество в туризма както и инвестиционната карта, съдържаща 32 български проекта, които биха били интересни за инвеститорите.", "date": "2018.03.07", "title": "Министър Ангелкова и Джейсън Уонг обсъдиха инвестиционна карта с 32 български проекта"}
{"url": "http://www.faktor.bg/bg/articles/obshtestvo/ulitsata/zloveshto-16-godishna-umartvi-bebeto-si-i-go-zamrazi-vav-frizer", "text": "16-годишно момиче е родило в дома си и е сложило бебето си във фризера, съобщава БГНЕС.  Раждането се е случило в началото на март, съдебно-медицинска експертиза ще установи точната дат В казанлъшкото село Средногорово непълнолетното момиче живеело заедно с баща си и приятеля си, който е пълнолетен. По свидетелски данни 16-годишната е имала сексуални контакти и с двамата мъже - и с баща си, и с приятеля си. След раждането непълнолетната е настанена в болницата в Казанлък в тежко състояние и под полицейска охрана. При постъпването си в лечебното заведение момичето е заявило, че е родило мъртъв плод в дома си.  По непотвърдена информация след раждането момичето е задушило бебето си и е сложило трупа му в хладилник в гаража на къщата. Според бащата на детето, майката е удушила бебето. По случая е образувано досъдебно производство.", "date": "2018.03.07", "title": "Зловещо: 16-годишна умъртви бебето си и го замрази във фризер"}
{"url": "http://www.faktor.bg/bg/articles/obshtestvo/emigranti/zakopchaha-irakchanki-opitali-da-minat-s-falshivi-pasporti-granitsata", "text": "Граничните полицаи на ГКПП \"Капитан Андреево\" задържаха четирима граждани на Ирак, които се опитаха да влязат в територията на България, използвайки фалшиви холандски паспорти. Нелегални мигранти са задържани вчера. Те пристигнали за влизане в страната в лека кола с 53-годишен водач, който е холандски гражданин от турски произход. С него пътували две жени и две непълнолетни момичета - на 7 и 17-годишна възраст. При проверката на документите пътниците представили холандски паспорти. Граничният полицай обаче се усъмнил в достоверността на документите, защото снимките на паспортите били съмнителни. Колата е отклонена за контрол на втора линия, където е установено, че паспортите са истински, но не принадлежат на жените. Извършена е щателна митническа проверка на автомобила, при която в багажа са открити иракските паспорти на пътничките.", "date": "2018.03.07", "title": "Закопчаха иракчанки, опитали да минат с фалшиви паспорти границата"}
{"url": "http://www.faktor.bg/bg/articles/petak-13/vizhte-chlenovete-na-sazaklyatieto-pametnik-na-graf-ignatiev-v-sofiya", "text": "Издигането паметник на един от виновниците за обесването на Васил Левски – граф Игнатиев, в София се превръща във важна част от хибиридната война, която Русия и петата й колона у нас води от няколко години интензивно срещу България и националните й интереси и достойнство. Изданието на Светлана Шаренкова rusiadnes.bg разкри как ще протече кампанията по осъществяването на идеята, но и кои са достойните българи, които влизат в инициативния комитет. Ето съобщението на rusiadnes.bg: Открита е и банкова сметка по която вече постъпват средства. Едва ли някой е изненадан от този инициативен комитет – стари ченгета, комунистически номенклатури, русофили, социалисти-евразийци и много Киряк Стефчовци. Интересно е, че преобладаващите активисти са все едни и същи другари, които се пробутват и мултиплицират във всевъзможни комитети, движения и инициативи, свързани с прокарване на руски интереси и компрометиране на България като член на НАТО и ЕС. Несъмнено вътре е и Българската православна църква, която по-вярно е да се нарече направо Руска. Смущаващо обаче е присъствието на национални институции като БНТ и БТА, които са се ангажирали с  Историята еднозначно сочи, че графът е една от най-злокобните фигури в младата българска история.  Именно благодарение на руския консул в Цариград  граф Игнатиев и неговата настоятелност османските власти изпращат на заточение българските владици. Той е  и главният организатор за обявяването на схизмата против Българската църква от Руската и Вселенската патриаршии. След заточението на българските владици на 21 януари 1872 г. в Измир, протестно шествие от над 3000 българи, живеещи в Цариград, предвождани от П. Р. Славейков и Икономов се отправя към Високата порта с молба да бъдат върнати. Посреща ги Великият везир Махмуд Недим, който се запознава с исканията им и се разпорежда веднага българските владици да бъдат върнати от заточение. След спешна среща със Султана граф Игнатиев успява да издейства отстраняване на везира от поста му. Ето какво пише историкът Симеон Радев пише: „Махмуд Недим паша веднага даде ултиматум на Патриаршията да признае българската църква и вследствие нейния отказ изпрати заповед до привременния български съвет в Ортакьой да избере екзарх на основание на фермана. Не се мина месец, и Махмуд Недим паша падна, свален лично от граф Игнатиева. Отмъщението дойде късно: българската църква съществуваше и да се върне назад историята бе невъзможно. За това граф Игнатиев и не помисли.”  През последната година станаха факт и нови документи, които недвусмислено разкриват  руския дипломат като един от главните виновници за обесването на Васил Левски. В Османската империя граф Игнатиев се радва на огромно влияние.  Неслучайно там той е наричан „вицеимератор”, с който често се съобразява и самият султан. Отстраняването на великия везир Махмуд Недим паша е само поредното доказателство за неговото огромно влияние. По тази причина османските власти приемат и неговите препоръки за състава на комисията, която трябва да води следствието срещу Левски. Българските представители, осъдили Апостола са били изцяло зависими от графа  и директно са изпълнявали заръките му. Целта е ясна – обезглавяване на българското революционно движение и опит то да бъде подчинено на имперските цели на Русия. Още повече, че освен вижданията си за извоюване на национална независимост със собствени сили и средства, освен антируските си възгледи, Васил Левски  която руският царизъм не може да понесе. Изключително важен документ за антибългарската роля на граф Игнатиев е докладът му до княз Горчаков, собственоръчно подписан от него. Оригиналът беше открит преди година в архива на Патриарх Кирил, съхраняван в ЦДА. В него Игнатиев докладва самодоволно на княз Горчаков (държавен канцлер и министър на външните работи на Руската империя), че относно „процесът” османските власти са „последвали нашите съвети”, а „Софийското съзаклятие е получило задоволително решение“. По повод 145-годишнина от обесването на Левски старитира и обществена петиция, която призовава Обшина София да не разрешава да се издигне паметник на граф Игнатиев. До сега подписката е събрала подкрепата на близо 2 хил. български граждани, сред които са и много политици, учени, интелектуалци. Подкрепете отново , за да не осъмне София с паметник на Лъжко паша, както турците са наричали руския граф.", "date": "2018.03.07", "title": "Вижте членовете на съзаклятието „Паметник на граф Игнатиев в София”"}
{"url": "http://www.faktor.bg/bg/articles/tsatsarov-iska-publichen-sayt-izdirva-se", "text": "Финалният извод е, че приетите изменения в Наказателно-процесуалния кодекс имат изключително позитивен ефект. Това каза главният прокурор Сотир Цацаров по време на заседанието на Правна комисия в Народното събрание, предаде репортер на Агенция „Фокус“. По думите му само няколко цифри по един показател са достатъчно, за да се потвърди това - случаите, при които е предприето задържане на осъдени лица, незабавно след постановяване на краен акт от върховната инстанция. „За периода от 5 ноември 2017 г. до 27 февруари 2018 г. от ВКС са били получени за изпълнение директно 109 съдебни решения с окончателно наложени наказания \"лишаване от свобода\". По 62 от тях лицата вече са били задържани на друго основание или са търпели и друго наказание. Лица, спрямо които е разпоредено задържане и привеждане в затвор направо от прокурор от ВКС, са 47. От тези 47 са се отклонили само 4. 43 са били задържани и незабавно приведени в затвор“, коментира Цацаров.  „Не мога да не направя извода, че ефективността от оперативно-издирвателните мероприятия на територията на страната е ниска. Трудностите произтичат най-вече от липса на възможности за използване на СРС и проследяване и анализиране на информацията от мобилните оператори“, коментира Цацаров. По думите му на база негово писмо е създадена работна група между МВР, Прокуратурата и Министерство на правосъдието, която да изготви проект на инструкция по приложението на чл. 418 в НПК. „Чл. 418 регламентира задържането на осъдения и отвеждането му до място за изпълнение на наказанието. Целта е тази инструкция да премахне или съкрати хартиения обмен и в същото време да създаде ясни правила. Работната група трябва да разработи експертни предложения в Закона за СРС и в Закона за електронните съобщения“, допълни главният прокурор. Той поясни, че предлага към МВР създаване на публичен сайт „Издирва се“ и на практика всяко лице да може ясно да установи при необходимост и справка дали съответното лице се издирва.", "date": "2018.03.07", "title": "Цацаров иска публичен сайт „Издирва се“"}
{"url": "http://www.faktor.bg/bg/articles/novini/balgariya/dazhdovno-i-toplo-vreme-dnes", "text": "Облачността ще е разкъсана, след обяд на отделни места ще има слаби превалявания от дъжд. Привечер от запад отново ще се заоблачи. Ще духа до умерен вятър от запад-югозапад. Температурите ще се повишат. Минималните ще са между 0 и 5 градуса, в югоизточните райони - до 8 градуса.  Максималните температури ще са между 14 и 19 градуса, по-ниски ще останат по поречието на Дунав.", "date": "2018.03.07", "title": "Дъждовно  и топло време днес"}
{"url": "http://www.faktor.bg/bg/articles/novini/balgariya/protest-sreshtu-sdelkata-za-chez-pred-ministerskiya-savet", "text": "БСП ще участва в национален протест срещу сделката с ЧЕЗ. Организатори са  Движение за радикална промяна \"Българската пролет\" и политическа партия \"Възраждане\". Междувременно в чешката столица започнаха разговорите със собственичката на „Инерком” - Гинка Върбакова. Очаква се те да продължат до петък. Вчера бяха обсъдени детайли по вече сключения договор и документите, необходими по процедура за Комисията за защита на конкуренцията. Представена е била и заявката на българското правителство да влезе в сделката,  за да придобие контролен дял. Според източници на бТВ разговорите ще са сложни заради арбитражното дело за няколкостотин милиона евро, което чешката ЧЕЗ води срещу България. Освен това чешката компания прави вътрешно разследване как са изтекли документите с чувствителна финансова информация към премиера Бойко Борисов.", "date": "2018.03.07", "title": "Протест срещу сделката за ЧЕЗ пред Министерския съвет"}
{"url": "http://www.faktor.bg/bg/articles/glavniyat-ikonomicheski-savetnik-na-tramp-podade-ostavka", "text": "Гари Кон беше твърдо против решението на президента на Съединените щати да наложи мита на вносната стомана и алуминий, съобщава БНТ. Бившият член на ръководството на банката \"Голдман Сакс\" се присъединява към дългия списък на близките сътрудници на Тръмп, които напуснаха постовете си в Белия дом през последните месеци. В администрацията на Съединените щати Кон бе най-големият противник на планираните от Тръмп мита от 25% върху вносната стомана и 10% върху вносния алуминий. Той се опита да разубеди Тръмп от това му намерение, но държавният глава потвърди вчера, че в близките дни ще наложи тези мита.", "date": "2018.03.07", "title": "Близък съветник на Тръмп хвърли оставка"}
{"url": "http://www.faktor.bg/bg/articles/novini/svyat/burya-i-ledeni-dazhdove-zastrashavat-nad-40-miliona-dushi-po-iztochnoto-kraybrezhie-na-sasht", "text": "Националната метеорологична служба на САЩ разпространи предупреждение за буря, която ще действа от 7 до 9 март включително.  Бурята, съпроводена от ледени дъждове, наближава Източното крайбрежие на САЩ и може да прекъсне електрозахранването на придвижванията на над 40 милиона души в щатите Ню Джърси, Ню Йорк, Кънектикът, Роуд Айлънд, Масачузетс, Върмонт, Ню Хемпшър и Мейн.  Прогнозите са за снежна покривка над 30 см в североизточната част на страната. Снегът ще е примесен с дъжд и ще е придружен от пориви на вятър със скорост до 80 км/час.", "date": "2018.03.07", "title": "Буря и ледени дъждове застрашават над 40 милиона души по Източното крайбрежие на САЩ"}
{"url": "http://www.faktor.bg/bg/articles/novini/balgariya/parlamentat-gleda-prezidentskoto-veto-varhu-zakona-za-bankovata-nesastoyatelnost", "text": "Парламентът ще обсъди президентското вето върху Закона за банковата несъстоятелност.  Законът за банковата несъстоятелност бе приет окончателно на 9 февруари и върнат за ново обсъждане от държавния глава на 21 февруари.  За преодоляването на ветото е необходимо мнозинство от 121 депутати.  Като първа точка в дневния ред се поставя и предложението на БСП за свикване на референдум „за“ или „против“ Истанбулската конвенция.", "date": "2018.03.07", "title": "Парламентът гледа президентското вето върху Закона за банковата несъстоятелност"}
{"url": "http://www.faktor.bg/bg/articles/prokuraturata-v-plovdiv-d-r-georgiev-e-previshil-predelite-na-neizbezhnata-samootbrana", "text": "Не сме се забавили. Спекулации бяха фактите, разпространявани в медийното пространство – че имало втори извършител, че е защитавал семейството, което не е било там, нападение над жилищно помещение, което също не е вярно, тъй като престъплението се случва пред гаража, а къщата в момента е в ремонт. Това обясни пред Нова ТВ зам.-прокурорът Андреева, която коментира убийството на Жоро Дживизов в Пловдив, предизвикало редица протести в защита на пловдивския ренгенолог Ива Димитров. Събраните факти говорят, че не става дума за неизбежна самоотбрана на д-р Димитров. Колко куршума са били изстреляни – не може да се установи, защото са се опитали да се прикрият следи от престъплението. За това какво докторът е мислел, знае само той. Но е факт, че е стреляно от близко разстояние, в тялото на убития. Става дума за превишаване на пределите на неизбежната отбрана. Нападението е било отблъснато с крайна сила. Освен това докторът е стрелял с незаконно притежавано оръжие, обясни какви са обстоятелствата около убийството на Жоро-Плъха.", "date": "2018.03.07", "title": "Прокуратурата в Пловдив: Д-р Димитров е превишил пределите на неизбежната самоотбрана"}
{"url": "http://www.faktor.bg/bg/articles/novini/balgariya/svlachishte-zatvori-am-trakiya-v-posoka-sofiya", "text": "Временно движението се извършва двупосочно в платното за Перник на АМ \"Люлин\", поради срутване на скална маса на платното в посока София, съобщиха от пресцентъра на Агенция \"Пътна инфраструктура\".  Шофьорите да се движат с повишено внимание и съобразена скорост.", "date": "2018.03.07", "title": "Свлачище затвори АМ \"Тракия\" в посока София"}
{"url": "http://www.faktor.bg/bg/articles/otkriha-martav-35-godishen-mazh-ot-sofiya-pod-most-na-patya-mezhdu-rozino-i-klisura", "text": "Трупът на 35-годишен мъж е открито под мост на пътя между село Розино и град Клисура, съобщават от ОД на МВР-Пловдив.  Сигналът за зловещата находка е подаден около 12.00 часа. Установена е самоличността на мъжа – той е на 35 години и е от София. Към момента се извършват процесуално-следствени действия, за да се установи причината за настъпване на смъртта, предаде Фокус. Прокуратурата е уведомена за случая. Мостът, под който е открито тялото на мъжа, е един от най-високите в България. От него се правят бънджи скокове, но от полицията уточниха, че днес е нямало организация за такива. Разследването по случая продължава.", "date": "2018.03.07", "title": "Откриха мъртъв 35-годишен мъж от София под мост за бънджи скокове"}
{"url": "http://www.faktor.bg/bg/articles/prokuraturata-nyama-da-proveryava-proizhoda-na-parite-s-koito-inerkom-kupuva-chez", "text": "Засега прокуратурата няма да работи по искането на БСП да бъде проверен произходът на парите, с които \"Инерком\" възнамерява да закупи \"ЧЕЗ-България\", каза главният прокурор Сотир Цацаров и припомни, че такава проверка вече се прави от компетентните органи.  Държавното обвинение обаче започва работа по другото искане на БСП – да провери как е бил приватизиран държавният дял в електроразпределителното дружество. Главният прокурор се обяви за внимателен подход при евентуална промяна на текста от Наказателния кодекс, свързан с неизбежната отбрана и призова политиците да се въздържат от популистки изказвания и да спекулират със страховете на хората.", "date": "2018.03.07", "title": "Прокуратурата отказа на БСП да провери произхода на парите на \"Инерком\" за ЧЕЗ"}
{"url": "http://www.faktor.bg/bg/articles/spetsaktsiya-v-lyulin-hvanaha-grupa-s-2-kilograma-chist-kokain-za-cherniya-pazar", "text": "Специализираната прокуратура повдигна обвинения на шестима мъже от столичния квартал \"Люлин\" за разпространение на наркотици, най-вече кокаин с високо качество. Те са задържани на 27 февруари при операция на ГДБОП и Специализираната прокуратура. Събраните доказателства сочат, че групата се е занимавала с държане и разпространение на наркотици (и на едро) от януари миналата година. Участниците са задържани след продължително наблюдение и следене със СРС. Двама от групата са задържани с 40 грама кокаин, докато го доставят с автомобил в град на около 60 километра от София. При последвалите претърсвания и изземвания на два адреса в жк \"Люлин\" са открити още около 1,9 килограма чист кокаин. За престъпната дейност на групата показания пред съдия са дали десетина свидетели, проведен е и следствен експеримент. С прокурорски постановления на шестимата задържани бе наложено задържане до 72 часа, внесено бе и искане в Специализирания наказателен съд за \"задържане под стража\" за всеки от тях. На 2 март съдът наложи най-тежката мярка за неотклонение на трима от участниците в групата, а на един - \"парична гаранция\". Двама от обвинените за участие в групата съдът остави без мерки за неотклонение. По отношение на тях Специализираната прокуратура внесе протест в Апелативния специализиран наказателен съд с искане за налагане на мерки за неотклонение.", "date": "2018.03.07", "title": "Закопчаха група с 2 килограма чист кокаин за черния пазар"}
{"url": "http://www.faktor.bg/bg/articles/opasen-yazovir-blizo-do-sofiya-speshno-se-nuzhdae-ot-remont", "text": "За опасен язовир в близост до столицата и за спешното му ремонтиране, алармираха от държавния Технически надзор, предаде бТВ. Язовир Огняново е категоризиран като неизправен. Не е ясно какво е състоянието на стената му. От 16 години не й е правен пълен технически анализ. „Сега язовирната стена може да се определи само по видим признак, но понякога той е грешен”, каза Иван Сяров, ГД \"Надзор на язовирните стени и съоръженията\". Преливникът също се нуждае от реконструкция. Един от проблемите на язовир Огняново е труднодостъпната кула, от която се контролира водата, тъй като пасарелката, която води към нея, е разрушена. Язовирът прелива през 2005 г.. Тогава наводнява района на Елин Пелин. Сред най-пострадалите е най-близкото село Огняново. В момента съоръжението се поддържа пълно наполовина, водата не се използва. „В състоянието, в което е и, че не се предприемат активни действия по подобряването му в изискванията с наредбата, да, той е опасен”, категоричен е Иван Сяров, ГД \"Надзор на язовирните стени и съоръженията\". Огняново е построен от металургичния комбинат „Кремиковци” през 93-та г. Съоръжението им е в активите, но дружеството е в несъстоятелност. Областният на София област отговаря само за нивото на водоема и гарантира, че то се контролира постоянно, но отказа запис пред камерата ни.", "date": "2018.03.07", "title": "Опасен язовир близо до София"}
{"url": "http://www.faktor.bg/bg/articles/mashinistite-ot-hitrino-ne-se-priznaha-za-vinovni", "text": "Машинистите от Хитрино не се признаха за виновни в съда днес. Шуменският окръжен съд даде ход по същество на делото за влаковата катастрофа, която отне живота на 7 души и рани тежко други 14. Делото се гледа по съкратена процедура. Обвиняеми са машинистите Димитър Михнев и Радослав Петков. На заседанието днес присъстваха и част от пострадалите.  Ударната вълна събаря част от къщата на Николай Цачев, който е един от пострадалите, и тя пада върху него. Мъжът успял да се спаси, но с множество фрактури. Сега живее в старчески дом, защото дом в Хитрино все още няма, съобщава Нова телевизия.  Ако бъдат признати за виновни, двамата машинисти могат да получат присъда от 5 до 20 години затвор.  Припомняме, че сутринта на 10 декември 2017 г. товарен влак с цистерни, пълни с пропан-бутан и пропилен, катастрофира на гарата в Хитрино. 12 вагона дерайлираха и 1 цистерна избухна, сривайки гарата, съседните постройки и част от селото. В резултат на инцидента загинаха 8 души и 29 бяха ранени. Жителите на Хитрино бяха евакуирани, за да бъде осигурена тяхната сигурност при разчистването на авариралите цистерни. Повечето от тях бяха настанени при свои близки в региона, а 14 души - в кризисен център в Шумен. Имотите на гражданите или по-точно техните останки се охраняваха от жандармерията. Хората останали без дом получиха на първо време еднократна финансова помощ в размер на 325 лева.", "date": "2018.03.07", "title": "Машинистите от Хитрино не се признаха за виновни"}
