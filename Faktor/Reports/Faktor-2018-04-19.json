{"url": "http://www.faktor.bg/bg/articles/novini/balgariya/parnoto-shte-poskapne-otnovo-ot-yuli", "text": "В широки граници - от минус 6 до 63% е промяната в цените, която са поискали от Комисията за енергийно и водно регулиране различните (КЕВР) топлофикационни дружества. Средно за страната поисканото поскъпване на парното и топлата вода е 20.66%. И докато топлофикацията в Перник предлага поевтиняване с 6.06%, то дружеството в Габрово иска повишение от 62.91% заради направени в съоръженията инвестиции, показват заявленията на дружествата за нови цени от 1 юли. Поисканото от \"Топлофикация София\" поскъпване е в размер на 4.05%, показва още справката. За значително увеличение - с около и дори над 20%, настояват дружествата в четири града на страната - Бургас, Варна, Враца и Разград. Ако комисията одобри исканията им, това ще бъде поредният скок. Заради поскъпването на природния газ миналата пролет цените на парното и топлата вода в цялата страна бяха повишени с около 20 на сто. Окончателното решение за новите цени и на парното, и на тока ще бъде взето от регулатора в края на юни. Увеличение на цените на тока поискаха и от трите ЕРП-та - ЧЕЗ настоява за ръст от около 20%, докато исканията на ЕВН и \"Енерго -Про\" са за около 5 - 7%. \"Някои от поисканите увеличения са стряскащи, но аз отново искам да декларирам, че нито бизнесът, нито битовите потребители имат основание за сериозно притеснение\", коментира председателят на КЕВР Иван Иванов. Той обясни, че комисията няма да одобри \"каквито и да било резки отклонения в цената на тока\".", "date": "2018.04.19", "title": "Парното ще поскъпне отново от юли"}
{"url": "http://www.faktor.bg/bg/articles/novini/balgariya/r-petkov-oproverga-ninova-dvama-dushi-ot-abv-sa-se-varnali-v-bsp", "text": "\"Опасявам се, че когато се преиграе, когато се демонстрира показност, когато се мине една черта ефектът е обратен. Не знам дали ви прави впечатление, че в социалните мрежи Десислава Иванчева е жертва, георизира се. Ефектът е обратен\", коментира пред бТВ бившият министър на вътрешните работи Румен Петков ареста на кмета на район Младост. Той прогнозира, че заради начина, по който е арестувана в бъдеще Десислава Иванчева ще осъди България в Страсбург, дори да бъде доказана вината и. \"Много се надявам ГЕРБ да подкрепят Ивайло Калфин за шеф на ОЛАФ. България има голям шанс с тази кандидатура\", каза още Петков. \"Дълбоко невярно, меко казано, е твърдението, че масово структурите на АБВ преминават към БСП. Става дума за двама души и дори петричката организация на БСП се възмутиха, защото знаят за какви хора става дума. Такива и аз мога да им ги закарам на БСП, но не съм убеден, че ще ги приемат\", опроверга той твърдението на Корнелия Нинова.", "date": "2018.04.19", "title": "Р. Петков опроверга Нинова: Двама души от АБВ са се върнали в БСП"}
{"url": "http://www.faktor.bg/bg/articles/dalgiyat-skok-na-erdogan-kam-svrahvlastta", "text": "Турският президент Ердоган има много причини да бърза с изборите. Но най-важната е тази: той иска да стане президент със свръхсили преди турската икономика да се е сринала окончателно, твърди в коментар за АRD Кристиан Буткерайт, публикуван в Дойче веле. Преди една година турският президент спечели с малка преднина инициирания от него референдум за конституционни промени, които заменят парламентарната система с президентска. Малко след това Ердоган увери, че промените ще влязат в сила едва след новите избори, които трябваше да се проведат през ноември 2019. Сега обаче турският държавен глава обяви, че президентските и парламентарни избори ще се проведат още тази година - на 24 юни.   Всъщност още след оспорвания референдум беше ясно, че Ердоган не иска да чака дълго, за да придобие свръхсилите на супер президента, гарантирани от новата президентска система. Въведеното извънредно положение в страната обаче направи това чакане поносимо за него: то му позволи да управлява така, сякаш президентската система вече е въведена. Сега извънредното положение беше удължено за седми пореден път - с още три месеца. Но на турското правителство му става все по-трудно да намира аргументи за удължаването, а критиките стават все по-силни. При това не само от опозицията, но и от средите на турската икономика. Защото извънредното положение плаши инвеститорите и гони чуждите капитали, от които страната се нуждае спешно. Именно икономическата ситуация в страната може да е една от водещите причини за това бързане. На хартия турската икономика може да се похвали със завиден растеж - през миналата година тя е нараснала с цели 7,4 процента. До голяма степен този растеж обаче се дължи на амбициозните строителни проекти на турското правителство и поради това той не се смята за особено устойчив. Освен това много турски компании са натрупали сериозни дългове в долари и евро. През последните 12 месеца турската лира загуби почти една трета от стойността си и много експерти се опасяват, че това може да доведе до вълна от фалити на малки и средни предприятия. Турските потребители и днес вече усещат обезценяването на лирата - например на бензиностанциите. И Ердоган очевидно иска да ги накара да гласуват още преди турската икономика да е тръгнала надолу, а настроенията да са се обърнали срещу него. Същевременно голяма част от турците смятат турската военна операция в Сирия за много успешна. И Ердоган очевидно иска да използва и този импулс, за да извлече ползи на изборите. За турската опозиция тази много ранна дата за избори е, меко казано, силно предизвикателство. Още в условията на извънредно положение те успяха да се убедят, че и дума не може да става за равни шансове. Техните предизборни прояви преди референдума биваха или забранявани, или пък всячески им се пречеше. А в същото време Ердоган кръстосваше страната с хеликоптер - от среща на среща.  Засега турската опозиция има само един представител, който може да отмъкне гласове от Ердоган - Мерал Акшенер, бивша министърка на вътрешните работи и председателка на новата националноконсервативна \"Добра партия\". Тя обаче би се справила значително по-добре, ако имаше повече време да популяризира програмата си. Насрочването на изборите за 24 юни усложнява задачата й. Както изглежда, Ердоган има достатъчно причини да бърза с тези избори. С тях той предприема дълъг скок към още повече сила и още повече власт.", "date": "2018.04.19", "title": "Дългият скок на Ердоган към свръхвластта"}
{"url": "http://www.faktor.bg/bg/articles/novini/svyat/migel-dias-kanel-e-naslednikat-na-kastro", "text": "Мигел Диас-Канел е избран за председател на Държавния съвет на Куба. Това обяви на заседание Националната асамблея на народната власт, еднопалатният парламент на „Острова на свободата“.  Заседанието се проведе в Двореца на конгресите и се излъчваше директно по кубинската телевизия. За кандидатурата на Диас-Канел гласуваха 603 от 604 депутати.  Според кубинската конституция председателят на Държавния съвет е едновременно глава на държавата и правителството. Той се избира за срок от 5 години.  57-годишният Диас-Канел смени на поста 86-годишния Раул Кастро, заемащ този пост от 2008 г. Други кандидатури не се обсъждаха.  От 2013 г. Диас-Канел заемаше поста заместник-председател на Държавния съвет и Министерския съвет на Куба, т.е. вторият човек в кубинската йерархия.", "date": "2018.04.19", "title": "Мигел Диас-Канел е наследникът на Кастро"}
{"url": "http://www.faktor.bg/bg/articles/mareshki-zasedanieto-na-ksns-priklyuchi-ne-sme-zastrasheni-ot-voynata-v-siriya", "text": "Лидерът на \"Воля\" си тръгна пръв от КСНС и пръв даде изявление. „Според данните, които имаме, не очакваме, че България може да бъде пряко застрашена от случващото се в Сирия“, каза той пред журналисти. В отговор на въпрос докладвани ли са преки заплахи за националната ни сигурност той коментира: „Не. Мисля, че към днешна дата в България ситуацията е максимално спокойна и страната не е застрашена от терористични или други акции, свързани с конфликти по света“.   Попитан обсъждана ли е на заседанието сделката за ЧЕЗ Веселин Марешки посочи: „Не, обсъждана беше ситуацията в Сирия и другите критични точки като Украйна и т.н.,и модернизацията на армията“.   Заседанието на КСНС приключи, в момента се правят редакции на текста. Има консенсус, уточняват се последни текстове\", каза той. И допълни: \"Един от основните въпроси беше модернизацията на армията. Мисля, че има консенсус. Относно това дали трябва да бъде модернизирана има някакви разногласия относно темповете и сроковете“. „Разногласията не са големи. За следващите 3 години беше показано какъв е планът и с колко не се доизпълнява. Разликата за следващата година беше 100 млн., не мисля, че това е голям проблем и ще наруши програмата за модернизирането на армията“, каза още лидерът на „Воля“   Темата на Консултативния съвет за национална сигурност е „Актуалните рискове и заплахи за сигурността у нас и състоянието на въоръжените сили”. Поводът е усложнената обстановка в Сирия и на Балканите.   Преди ден президентът Румен Радев обяви, че на заседанието очаква да стане ясно какви са мерките, предприемани от България относно рисковете и заплахите за националната сигурност при все по-влошаващата се международна ситуация.   По думите му колективната система за сигурност и колективната отбрана не трябва да неглижират изграждането на наш собствен отбранителен капацитет.", "date": "2018.04.19", "title": "Марешки: Заседанието на КСНС приключи, темата ЧЕЗ не бе обсъждана"}
{"url": "http://www.faktor.bg/bg/articles/sled-5-chasa-ksns-rumen-radev-izleze-s-kritiki-kam-izpalnitelnata-vlast", "text": "След 5 часа заседание на КСНС президентът Румен Радев започна изявлението си с критики към изпълнителната власт, че отливът от въоръжените сили продължава, недокомплектът е налице, а армията изпълнява задачите си в ограничен обем. \"За една година - армията намаля с близо 1000 човека, старата техника остаря с още една година, а нова не бе придобита. Обстановката около нас не стана по-спокойна\", обобщи президентът. Правителството се ангажирало да актуализира средносрочната бюджетна прогноза за периода 2019-2021 г. с цел повишаване на разходите за отбрана до 2024 г. на 2% от БВП в срок до октомври 2018 г. До юли месец пък се очаква ускоряване на процесите за модернизация на армията. Това са две от 5-те мерки, записани в решението на днешния КСНС.  Обсъдена е била и темата за състоянието на въоръжените сили, тъй като президентът не е доволен от изпълнението на решенията на първия КСНС под негово ръководство миналата година за модернизацията на армията. Сред другите решения са преразглеждане на плановете на МО за недостига на личен състав и набелязване на конкретни мерки за пресичане на отлива от въоръжените сили - до септември, както и разработванета на финансово осигурен план за възстановяване на техниката до снемането им от въоръжение. Съществените промени в геополитическата среда, отличаващи се с особена динамика в последно време, изправят националната сигурност пред нови предизвикателства, са се обединили членовете на КСНС. Според президента, забавянето на проектите за модернизация лишава въоръжените сили от способности и ще доведе до влагане на средства в морално остаряла техника, която не е по стандартите на НАТО. Остава открит въпросът за способността на армията ни да изпълнят ангажиментите си към партньорите ни, допълни Радев. Той призова правителството и парламентът заедно да поемат ангажимент за осъвременяване на закона за вероизповеданията, която да гарантира защита на традиционните български вероизповедания и недопускане на радикализация на религиозна основа. Призовавам институциите да се отнесат отговорно към сигурността на гражданите и за делово отношение към съюзниците ни. Времето за обещания и декларации изтече, дела трябват, каза още Радев.", "date": "2018.04.19", "title": "След 5 часа КСНС: Румен Радев недоволен, не са изпълнени решенията на първия КСНС"}
{"url": "http://www.faktor.bg/bg/articles/tsvetanov-saobshti-za-skandalno-stanovishte-na-prezidenta", "text": "Уводната част на КСНС започна с изводи за излизане от ЕС и НАТО. Това каза пред журналисти председателят на ПГ на ГЕРБ Цветан Цветанов след края на Консултативния съвет за национална сигурност (KСНС), свикан от президента Румен Радев, предаде „Фокус“. „Най-трудният момент от 5-часовото заседание беше самото начало, защото първо имаше едно кратко уточнение. Позицията, която ни беше предоставена, не е засекретена, но не е коректно аз да я коментирам. Тези екземпляри, които ни бяха дадени, бяха събрани след това от администрацията на президента. И той усети, че има голям проблем, ако излезем и говорим за нея“, каза още Цветанов и коментира това като тревожно и непоследователно в изявените позиции. „Години след приемането ни в НАТО и в ЕС, ние искаме да останем там, да бъде достойни членове и да си гарантираме сигурността на България. Премиерът също подкрепи изцяло и беше съпричастен с емоционалните реакции на членовете на част от членовете“, коментира Цветанов. „Като започнахме дискусията, държах много да се уточнят нещата със „светлината“ и „тъмнината“. И когато говорим за динамиката в геополитически план, бях категоричен, че с позицията на президента по някой път, която се отклонява от позицията на правителството, не даваме ясен знак към геополитическите ни партньори. Много бих искал президентската институция да представи становището, по което трябваше да дискутираме, защото ако бъде представена черновата, ще видите, че действително сме прави в предположенията си, че президентската институция и екипа на президента със становището, което ни предоставиха, трябваше да излезем и да кажем, че започваме стъпки към излизане от НАТО“, каза още той и посочи, че изключително подготвена евроатлантическа позиция са изразили от ДПС. Цветанов подчерта позицията на БСП по отношение актуализацията на бюджета за отбрана. „Държа да подчертая, че г-жа Нинова не е съгласна 2% от БВП да отиде за това. Много са държавите, които вече го направиха, и съм убеден, че с плана и с тази актуализация до октомври месец ще имаме яснота дали ще бъде актуализирана приетата финансова програма до 2021 г., която беше приета вчера в Министерски съвет.", "date": "2018.04.19", "title": "Цветанов: Президентът предложи позиция с курс за излизане от ЕС и НАТО"}
{"url": "http://www.faktor.bg/bg/articles/ninova-zaplashi-tsvetanov-sas-sad-vnushenieto-mu-za-bsp-i-prezidenta-minava-vsyakakvi-granitsi", "text": "Заплаха за съд отправи соцлидерката Корнелия Нинова към председателя на парламентарната група на ГЕРБ Цветан Цветанов след заседанието на КСНС. По време на заседанието Цветанов си \"позволи отново да отправи обвинения като тези от трибуната\", каза Нинова. Внушението за разделение между европейски и антиевропейски партии е лъжа и манитулация и не го приемаме, категорична е тя. \"За внушението му, че БСП или президентската институция работят за чужди интереси, му казах: нека това да е последният път, в който го произнася, защото това е престъпление и ще си носи отговорност. Внушението му минава всякакви граници и за подобни клевети се носи отговорност\", предупредила Нинова Цветанов Не е имало изказване за излизане от ЕС и НАТО, в никакъв случай, категорична бе соцлидерката по повод заявеното по-рано от Цветанов, че това е фигурирало в черновата на декларацията за края на заседанието на КСНС, подготвена от президентската институция. Това не е чернова, винаги президентът дава проект за декларация от дискусията, обясни Нинова. И разказа, че в началото на дискусията бил направен много подробен анализ за ситуацията в света и региона. Беше много дълго, затова го съкратихме, да си спестим разказвателния характер на декларацията, обясни Нинова. Това е лично мнение на Цветанов, каза соцлидерката и обясни, че разговорът е бил съвсем спокоен и е изненадана от говоренето на шефа на ПГ на ГЕРБ. От поведението на премиера Бойко Борисов и на външния министър Екатерина Захариева не останала с впечатление, че споделят тезата на Цветанов, че е имало в президентския документ искания за излизане от НАТО. Нинова напомни позицията на БСП против увеличаването на разходите за отбрана рязко до 2% от БВП. Има още много да се прави. Най-важното е, че все още има около 20% непопълнен състав, тръгват си хората от системата заради ниски заплати. Трябва на първо място да се погрижим тя да бъде попълнена, за да работи при адекватни условия, коментира соцлидерката. И обясни, че предложила да бъде включен активно българския бизнес и отбранителната ни индустрия в процеса на модернизация на армията, за да бъде засилена и икономиката ни.", "date": "2018.04.19", "title": "Нинова отправи  \"последно предупреждение\" към Цветанов и го заплаши със съд"}
{"url": "http://www.faktor.bg/bg/articles/novini/balgariya/karakachanov-v-noviya-byudzhet-ochakvame-130-miliona-leva-za-modernizatsiya-na-armiyata", "text": "\"Проектите за модернизация на армията са подписани, имам две седмици междуведомствено съгласуване и тогава влизат в МС. В новия бюджет очакваме 130 милиона лева за модернизация на армията\", съобщи военният министър Красимир Каракачанов след приключване на КСНС при президента.  \"Това, което приехме като общи становища, пише, че поддръжка на съществуваща бойна техника се извършва до изтичане на жизнения цикъл. Ако вземем дори само изтребителите, те имат живот до 2030 г. и ако предположим, че следващите до четири години ще имаме нови самолети, това не значи че веднага ще свалим МИГ-овете от въоръжение\", допълни той.  \"Говорихме, че за да се модернизира армията трябва да се дадат от бюджета за 2019 г. 130 милиона лева. Имаше разминавания горе. От ВОЛЯ смятат, че не трябва да се отделят повече пари за отбрана, дори да се намалят. Нинова не беше съгласна да се отделят 2% от БВП за отбрана\", обясни той.  \"Решението с недокозмплекта е възстановяването на наборната военна служба. Това не е проблем само на Българската армия. Военната професия е тежка и за младите хора недостатъчно платена\", коментира той.", "date": "2018.04.19", "title": "Каракачанов: В новия бюджет очакваме 130 милиона лева за модернизация на армията"}
{"url": "http://www.faktor.bg/bg/articles/novini/svyat/merkel-es-tryabva-da-ima-obshta-vanshna-politika", "text": "Страните от Европейския съюз се нуждаят от единен подход при осъществяване на външната политика. Берлин и Париж отделят голямо внимание на този въпрос. Това заяви германският канцлер Ангела Меркел на съвместна пресконференция с френския президент Еманюел Макрон, предаде Welt. „Нуждаем се от обща външна политика“, каза ръководителят на федералното правителство. „Франция и Германия ще обсъдят, какво можем да направим в името на решаването на конфликта в Сирия, а също така по въпроса с Украйна“, добави тя. Освен това страните от ЕС трябва до края на юни да постигнат напредък по въпроса, свързан с миграцията. Меркел призна, че в ЕС съществуват „различни гледни точки“ по редица въпроси, именно затова страните от Съюза трябва да съхранят „готовността към компромис“.", "date": "2018.04.19", "title": "Меркел: ЕС трябва да има обща външна политика"}
{"url": "http://www.faktor.bg/bg/articles/pirigov-tsi-se-razbraha-s-dzhipitata-poemat-neotlozhnata-pomosht-na-patsientite-im", "text": "Болница \"Пирогов\" е готова да поеме оказването на неотложна помощ на пациентите на личните лекари от 1 май, съобщиха от здравното заведение, предед БНР. Това ще е възможно чрез сключване на договори с Медицинския център към спешната болница. От \"Пирогов\" уточниха, че всички общопрактикуващи лекари са задължени по закон да предоставят на своите пациенти неотложна 24-часова медицинска помощ. Сключвайки подобен договор с Медицинския център на \"Пирогов\", личните лекари в София ще предоставят на своите пациенти достъп до всички специалисти на Университетската болница \"Пирогов\" дори през почивните и празничните дни. Всички общопрактикуващи лекари, които желаят да се възползват от услугата, могат да се обърнат към управителя на Медицински център \"Пирогов\".", "date": "2018.04.19", "title": "\"Пирогов\"-ци се разбраха с джипитата - поемат неотложната помощ на пациентите им"}
{"url": "http://www.faktor.bg/bg/articles/frankfurtskoto-letishte-tarsi-sluzhiteli-ot-balgariya", "text": "Работници от България, Гърция и Хърватия могат да получат трайни договори за работа на летището във Франкфурт. Фирмата, която го стопанисва, предлага евтин подслон и заплащане, което е доста над минималното за Германия, предаде ДПА, цитирана отк \"Дойче веле\". Франкфуртското летище е най-многолюдното работно място в Германия. Тук работят 81 000 души. В навечерието на летния сезон, когато десетки милиони се отправят на път, фирмата-стопанин на летището отчаяно търси нова работна ръка. Незаети в момента са цели 10% от над 20-те хиляди работни места в концерна  „Фрапорт\" и в неговите фирми-подизпълнителки. През лятото „Фрапорт\" не може да разчита изцяло на собствения си служители, нито на работещите пенсионери, защото много от тях също излизат в отпуск. Така на летището във Франкфурт, което е сред най-големите в света, се очертава сериозен недостиг на наземен персонал. Ето защо фирмата предприема необичайни мерки. „Ще се обърнем директно към потенциални кадри в България, Гърция и Хърватия, които биха желали да започнат  работа на летището във Франкфурт\", съобщава шефът на отдела „Човешки ресурси\" на „Фрапорт\" Михаел Мюлер. Още през този месец компанията започва серия от информационни срещи в тези три страни, за да намери подходящи хора, които трябва да имат поне минимални познания по немски и по английски. В България, Гърция и Хърватия „Фрапорт\" се надява да намери хора поне за 5% от вакантните работни места. Търсят се не само квалифицирани служители, каквито на германския трудов пазар тъй или иначе хронично недостигат, но и работници с по-ниска квалификация - например за обработката на багажите. Такива работници могат да получат трудов договор, осигуряващ им заплащане от 25. 000 до 30. 000 евро годишно преди данъци. Като почасово заплащане това значително надвишава минималната ставка в Германия, обяснява Мюлер. Тези пари не биха били достатъчни за живеене в скъп град като Франкфурт, поради което фирмата е наела по-евтин подслон в собствени жилища или в пансиони, близо до летището. „Фрапорт\" смята освен да осигури още достъпни жилища в жилищни блокове в околността, където наемите няма да са по-високи от 300-350 евро за сам човек, твърди Мюлер. Изискванията понякога са особени Свободни работни места има не само в рамките на „Фрапорт\", но и при фирмите-подизпълнителки в областта на сигурността, логистиката и услугите. Но изискванията към кандидатите понякога излизат извън рамките на обичайното. Така например много работни места на Франкфуртското летище изискват денонощна работа на три смени, познания по английски и много добро здравословно състояние. А за хората, които искат да работят в сферата на сигурността, се изисква специална предварителна полицейска проверка. „Фрапорт\" използва факта, че стопанисва многобройни летища в Гърция, България и Хърватия, за да търси в тези страни от ЕС нужните кадри. При това търсят се не временни работници, а хора, които трайно да работят на Франкфуртското летище, обяснява Мюлер. Той е наясно, че за тази цел трябва да се положат големи усилия, включително и за интеграцията на тези работници и за приема на техните семейства в Германия. Но във „Фрапорт\" тъй или иначе вече работят хора от 88 нации, така че за новите чуждестранни работници няма да е толкова трудно - те ще могат бързо да се приобщят и с помощта на техни сънародници, които вече работят в компанията, смята Мюлер.", "date": "2018.04.19", "title": "Франкфуртското летище търси служители от България"}
{"url": "http://www.faktor.bg/bg/articles/evrokomisaryat-po-energetika-ochakvam-volya-za-aktivni-politiki-v-interes-na-grazhdanite-na-es", "text": "В София енергийните министри  започнаха обсъжданията по пакета „Чиста енергия за всички европейци”. Еврокомисарят по енергетиката и климатичните промени Мигел Ариас Канете определи срещата като „фундаментална”.  \"По време на срещата очаквам всички министри да се запознаят с предизвикателствата и да имат политическата воля да приложат амбициозните политики, от които европейските граждани се нуждаят. Вярвам, че тази среща ще е от фундаментално значение, за да постигнем финалното споразумение преди края на Председателството\", обяви Канете. Регламентът за европейските енергийни регулатори ще бъде обсъден в рамките на неформалния съвет на министрите. Също така участниците във форума ще коментират законодателният пакет, свързан с енергийната ефективност и възобновяемите източници:  \"Този законодателен пакет има изключително важно значение за визията на Европа по отношение на енергетиката\", заяви от своя страна енергийният министър Теменужка Петкова.", "date": "2018.04.19", "title": "Еврокомисарят по енергетика: Очаквам воля за активни политики, в интерес на гражданите на ЕС"}
{"url": "http://www.faktor.bg/bg/articles/skalata-vliza-v-alkoholniya-biznes-puska-svoya-marka-tekila", "text": "Дуейн Джонсън – Скалата възнамерява да пусне на пазара своя собствена марка текила. Според портала \"Ти Ем Зи\" компанията на актьора \"Рампейдж\" дори е подала вече документи за регистрирането на търговската марка \"Мана\" (полинезийският термин за \"дух\"), която да бъде поставена върху бутилките. 45-годишният актьор и спортист никога не е крил любовта си към мексиканската напитка, признавайки, че това е и единственият алкохол, който той консумира. Затова и не е изненада решението му да се занимава с производството именно на текила. Междувременно Джонсън е разказвал много и за татуировката на бик на ръката си, която за него е въплъщение на Мана. Миналата година в „Инстаграм“ той разкри как татуировката му се е променила с течение на времето и се е променила в съответствие със собствения му живот.", "date": "2018.04.19", "title": "﻿﻿﻿﻿﻿﻿Скалата влиза в алкохолния бизнес, пуска своя марка текила"}
{"url": "http://www.faktor.bg/bg/articles/iliana-raeva-tuk-futbolat-e-voyna-omraza-i-divotiya", "text": "Шефката на федерацията по художествена гимнастика Илиана Раева и съпруга на синята футболната легенда Наско Сираков се разгневи на футболните хулигани заради тежкото раняване на полицайка  на снощното дерби между ЦСКА и Левски (2:2).  Раева написа: \"Е тази снимка ми се показа във Фейсбук първа за “добро утро” Дивашка работа... Агитките в Европа заедно си пият бирата преди и след мач... Футболните мачове са празници...  “Левски” и ЦСКА - та това трябва да е грандиозен футболен спектакъл в пълния смисъл на думата!  Тук футболът е война, омраза и дивотия ... В какво превърнаха футбола в България?! Хайде, да ви е ДОБРО УТРОТО!\".", "date": "2018.04.19", "title": "Илиана Раева:  Тук футболът е война, омраза и дивотия"}
{"url": "http://www.faktor.bg/bg/articles/sport/grigor-dimitrov-na-1/4-final-v-monte-karlo", "text": "Григор Димитров е четвъртфиналист в Монте Карло. Световният номер 5 победи трудно с 2:1 сета (4:6, 6:3, 6:4) германския ветеран Филип Колшрайбер. Срещата продължи 2 часа и 24 минути, а следващият съперник на първата ни ракета ще бъде партньорът му на двойки Давид Гофен. Димитров си осигури 117375 евро и 180 точки за световната ранглиста, в която заема петото място в момента. За място на полуфиналите той ще се изправи срещу партньора си в надпреварата на двойки и номер 6 в схемата Давид Гофен от Белгия. 27-годишният Гофен е десети в ранглистата. Той има четири титли в кариерата си. Димитров води с 6:1 победи в преките си мачове срещу белгиеца, като за последно двамата играха на полуфиналите в Ротердам през февруари, когато Гофен нарани окото си и се отказа при 6:3, 0:1 в полза на хасковлията. Любопитното е, че в тандем Димитров и Гофен достигнаха до четвъртфиналите на двойки, където утре съперници ще им бъдат поставените под номер 3 Оливер Марах (Австрия) и Мате Павич (Хърватия).", "date": "2018.04.19", "title": "Григор Димитров на 1/4-финал в Монте Карло"}
{"url": "http://www.faktor.bg/bg/articles/levski-sprya-predvaritelnata-prodazhba-na-bileti", "text": "Футболен клуб „Левски“ очаква утре наказание от Българския футболен съюз (БФС) за лишаване от домакинство от един до три мача заради инцидента, при който полицейски служител пострада сериозно от хвърлена бомбичка от човек от агитката на „сините“ в мача срещу ЦСКА-София. Наказанието без публика или със затворен сектор „Б“ най-вероятно ще бъде за три домакинства, което принуди ръководството да спре предварителната продажба на билети. „Уважаеми привърженици, във връзка с вчерашния инцидент на националния стадион \"Васил Левски\", клубът спира предварителната продажба на билети за предстоящите домакинства на отбора до излизането на решението на Дисциплинарната комисия към БФС“, обявиха от клуба. ДК към БФС ще излезе с решение по случая в петък, след приключването на кръга в Първа лига. От клуба осъдиха инцидента. „Клубът настоява да бъдат изяснени всички факти и обстоятелства, свързани с този случай, както и да се установи извършителят на това деяние. ПФК Левски пожелава на пострадалия полицай бързо и пълно възстановяване“, се казва в съобщение от клуба.", "date": "2018.04.19", "title": "„Левски“ спря предварителната продажба на билети"}
{"url": "http://www.faktor.bg/bg/articles/ikonomika/turizam/desislava-radeva-na-rulya-day-da-palim-gumite-i-kam-havay", "text": "Десислава Радева отново се прояви във \"Фейсбук\".  Съпругата на президента Румен Радев пусна снимка, на която е на руля на плавателен съд. На корицата на профила й пък една лодка потегля за далечно плаване. Ах този вечен копнеж към далечни брегове...  \"Както пеят Уикеда - дай да палим гумите и към Хавай\", е написала под снимката Десислава Радева.", "date": "2018.04.19", "title": "Десислава Радева на руля: Дай да палим гумите и към Хавай"}
{"url": "http://www.faktor.bg/bg/articles/evrodeputat-v-balgariya-vse-oshte-se-dobivat-vaglishta-no-v-sveta-veche-nyama-myasto-za-tyah", "text": "В България все още има места, където се добиват въглища. В свят, в който се справяме с последиците от изменението на климата, няма място за въглища. Това заяви на среща в Народното събрание, посветена на възобновяемата енергия, членът на групата на Зелените в Европейския парламент Клод Тюрме, цитиран от БТА. Тюрме е и президент на EUFORES - европейска неправителствена организация, ориентирана към възобновяемата енергия. Евродепутатът подчерта, че в следващия бюджет на ЕС ще бъдат отделени средства не за насърчаване на въгледобивната индустрия, а за помощ на прехода. Обещаваме помощ за кметовете в регионите, където има ВЕИ, каза той и добави, че в периода 2020 - 2030 г. България ще получи милиарди чрез структурните фондове, които може да използва за преодоляване на енергийната бедност и за енергийната ефективност. Изказването на депутата идва на фона на желанието на България да получи изключение от новите по-строги правила на Европейската комисия към емисиите на въглищните централи, за да не ги закрие. Необходимо е да се работи повече по отношение на енергийната ефективност в България, каза Мехтилд Вьорсдьорфер, директор на департамент \"Възобновяеми източници, проучвания, иновации и енергийна ефективност\" към главна дирекция \"Енергетика\" към Еврокомисията. Според нея България има голям потенциал в областта на ВЕИ и това е пътят, който трябва да се следва. Съотношението на ръста на икономиката и използването на енергия в България е най-лошо в целия ЕС, отбеляза в изказването си председателят на енергийната комисия Делян Добрев. Благодарение на европейската солидарност и чрез фондовете българските предприятия имат възможност да кандидатстват за финансова подкрепа за модернизация и повишаване на енергийната ефективност, посочи той и напомни, че правителството осъществява програма за саниране на многофамилните жилищни сгради, за които е отделило 1 млрд. евро. Още от 2013 г. България има излишък от зелена енергия, която чрез статистическите прехвърляния, можем да прехвърляме на държави, които не са изпълнили целите си, отбеляза Добрев. Той посочи, че българското законодателство дава възможност за подпомагане на най-малките производители на зелена енергия - тези до 30 киловата. Нашето общо разбиране в парламента е, че подкрепата с преференциални условия, свързани с цените, трябва да е по посока на тези най-малки производители, отбеляза той.", "date": "2018.04.19", "title": "Евродепутат: В периода 2020-2030 г. България ще получи милиарди, използвайте ги за преодоляване на енергийната бедност"}
{"url": "http://www.faktor.bg/bg/articles/tsvetanov-uchastva-v-otkrivaneto-na-izlozhba-v-narodnoto-sabranie", "text": "За мен бе чест да участвам в откриването на изложба в Народното събрание, представяща живота и творчеството на Алеко Константинов и Цветан Радославов. Това написа във Фейсбук председателят на ПГ на ГЕРБ и зам.-председател на партията Цветан Цветанов. \"Прекрасната експозиция е посветена на 155 години от рождението им. Тя представя снимки, документи, лични вещи, карикатури, живопис, скулптура и др. Изложбата е в Народното събрание по инициатива на депутата от ГЕРБ-Свищов Станислава Стоянова. По време на откриването подчертах, че ние, народните представители, се стараем максимално да полуляризираме дейността и успехите на Свищов, в който са родени велики българи - включително и Алеко Константинов, и Цветан Радославов. Благодарих на кмета на Свищов Генчо Генчев за усърдната му работа по развитието на Свищов и региона, благодарение на която днес той се радва на голяма обществена подкрепа\", пише Цветанов.", "date": "2018.04.19", "title": "Цветанов: За мен бе чест да участвам в откриването на изложба за Алеко Константинов и Цветан Радославов"}
{"url": "http://www.faktor.bg/bg/articles/vse-oshte-ne-e-otkrit-chovekat-hvarlil-bombichkata-na-stadion-vasil-levski", "text": "Все още не е открит човекът, който е хвърлил бомбичката на стадион \"Васил Левски\". Това съобщи главният секркетар на МВР Младен Маринов след срещата със спортния министър Красен Кралев.  Утре предстои среща на ресорната комисия в парламента по младежта и спорта, Българския футболен съюз, МВР и Спортното министерство. Целта е да се изработят по-добри мерки за борба с футболното хулиганство, като не се изключва да се стигне и до промени в закона. Това съобщи Красен Кралев. За да стане това обаче, трябва да се чуе мнението на всички институции по темата.  Продължава разследването на Министерството на вътрешните работи. Продължава да бъдат преглеждани записите от камерите, каза още главният секретар на МВР и допълни, че състоянието на служителката на Вътрешното министерство се подобрява. Пострадалата няма да загуби зрението си, увериха лекуващите я лекари от болница \"Царица Йоанна\", но уточниха, че предстоят още две операции, за да бъде лечението пълноценно. По думите на министър Кралев българските фенове и организацията от страна на клубовете не е на европейско ниво.  \"Мисля, че трябва да има категорична реакция срещу подобен вандализъм. В момента е ясно, че обществото реагира много остро срещу това, което се случи вчера на мача. През последния месец може би много се говори за срещите, за тези дербита, които са между \"Левски\" и ЦСКА. Така или иначе се очертава годишно да са над четири, така че трябва да сме изключително внимателни. Трябва да се работи много сериозно и със самите клубове, и с фенклубовете, за да могат тези рецидиви да бъдат преустановени и да бъдат изолирани, но предстои много работа\", заяви Кралев.  Спортният министър и представителите на МВР бяха категорични, че затварянето на стадиони и лишаването от домакинства на футболни клубове не е решението на проблема с футболното хулиганство, което води до тежки инциденти. Първата крачка, която ще бъде предприета е, че МВР ще изготви препоръки към ММС, които ще осигурят засилване на контрола на достъпа и персонализация на лицата, които имат достъп до футболните събития. Следващата стъпка, която цели да осигури спокойствието на стадионите, ще бъде организирането на работна група между представители на МВР, ММС, БФС и двете парламентарни комисии – Комисията по въпросите на децата, младежта и спорта и Комисията по вътрешна сигурност и обществен ред. Целта на работната група ще бъде изработване на ефективни законодателни промени, които да доведат до засилване на личната отговорност.  Ще бъдат изготвени промени в Наредбата за лицензиране на стадионите и спортните съоръжения и в Закона за опазване на обществения ред при провеждането на спортни мероприятия. Първата стъпка, около която се обединиха МВР и ММС, е Националният стадион “Васил Левски” да бъде оборудван изцяло със система за контрол на достъпа, за да може да поеме основните рискови футболни срещи.  Първата работна среща между МВР, ММС, БФС и представители на двете парламентарни комисии ще се проведе утре, 20.04.2018 г. /петък/ от 14:00 часа на Националния стадион “Васил Левски”. След срещата са предвидени изявления за медиите.", "date": "2018.04.19", "title": "Все още се издирва човекът, ранил с бомбичка полицайка на стадион \"Васил Левски\""}
{"url": "http://www.faktor.bg/bg/articles/dzhambazki-obyavi-voyna-na-bokluka-ot-stadionite", "text": "Инцидентът с тежко ранената от бомбичка полицайка по време на вечното дерби между ЦСКА и Левски предизвика вълна от гневни реакции в социалните мрежи. Един от най-крайните беше евродепутатът от ВМРО Ангел Джамбазки, който буквално обяви война на футболните вандали. Ето какво написа евродепутатът:  „Това е срам. И позор. Сигурен съм, че мекопи*ите комплексари, извършили това, са горди от себе си, доколкото са способни да формулират подобна емоция.  Това животинско поведение от години гони истинските запалянковци от стадионите, гони нормалните хора, гони бащите, които искат да заведат синовете си на истински мач.  Истинският левскар не хвърля бомба по жена. Да не говорим, че бомбите изобщо нямат място на стадиона. Да отидеш на мач за да гледаш любимия отбор и да се върнеш умрял. Заради някой дебил, на когото му се мятат бомбички.  Имам много приятели запалянковци, свестни момчета, и от двата сектора. От годините, когато не пропускахме мач на Левски и пеехме до скъсване на гласните струни. Знаехме съставите наизуст, с резервите. Днес, когато погледна в празните, остъклени очи на някой петнадесет годишен безсловесен \"фен\", виждам само пустота и пропиляно бъдеще.  Не, бомбаджии-негодници, не е героизъм да осакатиш и да ослепиш жена. Позор е. Не знаете значението на тази думи. Защото, вие с бомбите, не сте фенове, а сте оскотели примати, които заслужават само поправителен труд.  Отдавна футболът в Отечеството загуби харизмата си. А футболът е велика игра, която изгражда в младите българи ценни качества и умения. Дилърите откраднаха сектора от децата. Стадионът вече не е място за деца. И те няма да гледат своите Гунди и Котков. Останаха срама и позора от побойте между дилъри в сектора, от купените и наредени мачове и фалшивите \"агитки\" от наркоразпространители и жалки наркопотребители.  Отдавна истинските запалянковци не ходят по стадионите, за да не гледат тази свинщина и простотия. Какви агитки, какви фенове, бомбаджийте и дилърите са безпросветни скотове, които дори не могат да изброят имената на куцата африканска \"селекция\" на терена.  Идва време да се изрине боклука от стадионите, да се върнат истинските запалянковци и да се сложи ред вкъщи“.", "date": "2018.04.19", "title": "Джамбазки обяви война на \"боклука от стадионите\""}
{"url": "http://www.faktor.bg/bg/articles/dzhim-matis-obvini-siriya-che-ne-dopuska-ozho-do-mestata-na-predpolagaemata-himicheska-ataka", "text": "Министърът на отбраната на САЩ Джим Матис обвини сирийското правителство, че бави допускането на инспекторите от Организацията за забрана на химическите оръжия до местата на предполагаемата химическа атака и каза, че това е стратегия, която е била използвана и в миналото, предаде Ройтерс.  \"Ние сме съвсем наясно, че това забавяне е наложено на делегацията от режима, но също сме съвсем наясно как са действали в миналото и не са допускали никого до местата, където е използвано химическо оръжие\", каза Матис и допълни. \"С други думи паузата след подобно нападение се използва, за да се прочистят доказателствата, преди разследващият екип да получи достъп\".", "date": "2018.04.19", "title": "Джим Матис обвини Асад: Не допускате ОЗХО до местата на химическа атака, за да прочиствате доказаталества"}
{"url": "http://www.faktor.bg/bg/articles/sheshel-potapka-harvatskoto-zname-i-prokle-harvatskata-delegatsiya-prekrateno-e-poseshtenieto-y-v-sarbiya", "text": "След инцидента в Белград, когато Воислав Шешел прокле хърватската делегация, която е на двудневно посещение в Сърбия и след това потъпка хърватското държавно знаме в парламента на Сърбия, представителите на Хърватия отмениха срещата със сръбския министър на европейската интеграция и се оттеглиха в сградата на хърватското посолство в Белград, пише скопското електронно издание „Нова Македония“. Както отбелязват хърватските медии, те са взели решение да прекратят посещението си в Сърбия, пише \"Фокус\". Председателят на хърватския парламент Горан Яндрокович отиде на двудневно официално посещение в Сърбия в сряда, но в течение на деня, председателят на Сръбската радикална партия Воислав Шешел е псувал хърватската делегация и е газил хърватското знаме в сръбския парламент.  Посещението на Яндрокович е първото официално посещение на председател на хърватския парламент в Сърбия.  Инцидентът бе осъден и от председателя на сръбското народно събрание Мая Гойкович: „Демонстрираното незачитане на държавните символи на Хърватия, чиято делегация, начело с председателят на парламента Горан Яндрокович се намира на първо историческо посещение в Сърбия е неприемливо и вреди на сръбския народ, който се отличава с традициите си за гостоприемство“, заяви Гойкович.", "date": "2018.04.19", "title": "Скандал! Хърватската делегация прекрати посещението си  Сърбия, след като Шешел потъпка хърватското знаме и я прокле"}
{"url": "http://www.faktor.bg/bg/articles/ozho-oproverga-rusiya-za-vtoro-veshtestvo-pri-otravyaneto-na-skripal", "text": "Организацията за забрана на химическите оръжия (ОЗХО) категорично отхвърли последната лансирана от Москва версия, че в британския град Солсбъри, където бяха отровени бившият двоен агент Сергей Скрипал и дъщеря му Юлия, са открити следи от второ нервнопаралитично вещество освен руското \"Новичок\", предадоха ДПА и Асошиейтед прес. Както е известно, Великобритания и западният свят обвиняват Русия за химическата атака, като предположението е, че дръжката на входната врата на дома на Скрипал е била намазана с отровата. Москва категорично отрича тези предположения, като в събота руският външен министър Сергей Лавров заяви, че при анализа в лаборатория в швейцарския град Шпиц, поръчан от ОЗХО, са открити следи от нервнопаралитичното вещество BZ и от негов прекурсор. То е част от химическия арсенал на САЩ, Великобритания и страните от НАТО, а по думите на Лавров СССР и Русия никога не са разработвали това съединение. По този повод генералният директор на ОЗХО Ахмет Юзюмджу заяви на среща на изпълнителния съвет на организацията, че прекурсор на BZ се е съдържал в контролна проба, приготвена от лабораторията на ОЗХО в съответствие с процедурите за контрол на качеството. \"Тя няма нищо общо с пробите, събрани от екипа на ОЗХО в Солсбъри\", подчерта генералният директор на организацията. Британският представител в ОЗХО Питър Уилсън окачестви изявленията на Лавров като нарушение на конвенцията за забрана на химическите оръжия. Добави и, че организацията полага значителни усилия да прикрива лабораториите, които използва. \"Руснаците или хакват лабораториите, или си измислят... И в двата случая това е нарушение на поверителността, предвидена в конвенцията\", смята Уилсън. ОЗХО \"потвърди това, което Лондон откри, и това е \"Новичок\", продължи той, добавяйки, че  според Великобритания само Русия е имала техническа възможност, оперативен опит и мотив да нападне Скрипал и дъщеря му. По думите на Уилсън Конвенцията за химическите оръжия се нарушава постоянно, припомняйки нападенията с химическо оръжие в Сирия и Ирак, както и че полубратът на севернокорейския лидер Ким Чен-ун беше убит в Малайзия с нервнопаралитично вещество. Конвенцията за химическите оръжия ще бъде подсилена, ако всички страни декларират запасите си, добави британският представител в ОЗХО. Според него Русия очевидно има химически оръжия, които не са унищожени, въпреки че страните членки са длъжни да декларират запасите си и да ги премахнат. От своя страна руският представител в ОЗХО Александър Шулгин отново отрече, че Москва има отношение към случая и отговори с обвинение към Великобритания в серия от лъжи. \"Твърдението, според което Техническият секретариат на ОЗХО е потвърдил, че този химикал показва, че е произведен в Русия, е откровена лъжа. В самия доклад не се казва нито дума за името \"Новичок\". Конвенцията за химическите оръжия просто не съдържа такова понятие\", заяви Шулгин. Русия представи доказателства, че през 2015 г. \"Новичок\" е бил произвеждан и патентован в САЩ като химическо оръжие, отвърна Шулгин в реч на извънредното заседание на изпълнителния съвет на ОЗХО, цитирана от ТАСС. Според него \"на 1 декември 2015 г. патентното бюро на САЩ се е обърнало към руските си колеги с молба да се провери патентоспособността на изобретение, направено от американския научен сътрудник Т. Рубин\".", "date": "2018.04.19", "title": "ОЗХО опроверга Русия за второ вещество при отравянето на Скрипал"}
{"url": "http://www.faktor.bg/bg/articles/tsvetanov-po-dobre-deputatite-da-sa-na-zaplata-a-ne-hrantutnitsi-na-ikonomicheski-kragove", "text": "По-добре депутатите да получават заплата от държавата, отколкото да станат хрантутници на определени икономически кръгове. Това каза председателят на ПГ на ГЕРБ Цветан Цветанов по време на брифинг в Народното събрание, предаде „Фокус“. Цветанов подчерта, че БСП е била част от паралелната държава, за която говори. Според него това не прави чест на тези, които са участвали в приватизацията, да лансират подобни идеи. „Най-лошо е да наричаш всички маскари. Като народен представител не е се чувствам като такъв, не съм се възползвал от привилегии. Няма събота и неделя, в която аз да не съм в страната“, каза Цветанов. По думите му това са почивни дни за нормалните български граждани, но за него това е лишение от времето със семейството, за да бъде сред хората и да ги запознава с политиките, които правят управляващите. „Като народен представител на база тези пари, които получавам, нито веднъж, където съм отишъл в страната не съм се възползвал от командировъчно“, каза Цветанов. Според него идеята на БСП е несъстоятелна и става въпрос за спекулация. „От всичките ни действия, участвайки в политиката, няма нещо, от което да се срамувам пред българските избиратели“, заяви още председателят на ПГ на ГЕРБ и подчерта, че не могат всички депутати да се слагат под общ знаменател. В този смисъл, според него, може би, това е самооценката на народните представители от ПГ на \"БСП за България\".", "date": "2018.04.19", "title": "Цветанов: По-добре депутатите да са на заплата, а не хрантутници на икономически кръгове"}
{"url": "http://www.faktor.bg/bg/articles/sindikatite-v-mvr-nastoyavat-za-drakonovski-sanktsii-pri-agresiya-ili-neuvazhitelno-otnoshenie-spryamo-politsai", "text": "Синдикалната федерация на служителите в МВР настоява да се предвидят по-строги санкции спрямо всички лица, демонстриращи агресия и/или неуважително отношение спрямо органите на реда. Това става ясно от съобщение до медиите разпространено от синдикатите. Настояват за драконовски санкции, бихме допълнили, защото те и сега не са леки.  „СФСМВР е изключително обезпокоена от трайната тенденция за увеличаване на броя на пострадалите полицаи в резултат на умишлени действия на граждани срещу тях и грубо незачитане на законовите норми. Изразява своята пълна подкрепа и съпричастност към служителката на МВР, която изпълнявайки служебните си задължения, получи тежки наранявания по време на футболната среща между отборите на ЦСКА и „Левски”.   СФСМВР настоява спешно да се предприемат необходимите мерки, които да гарантират физическата неприкосновеност на полицая и да се определи зона за сигурност, която ако бъде нарушена, то представителите на държавата, в лицето на полицията, да имат право да се защитят с всички позволени от закона средства.    СФСМВР настоява да се предвидят по-строги санкции спрямо всички лица, демонстриращи агресия и/или неуважително отношение спрямо органите на реда.   Тези мерки са необходими и изключително спешни, не само защото ще защитят живота на полицейските служители, но и защото българските граждани очакват да имат полиция, която има реални права и защита и може да действа в рискови ситуации, така че да гарантира тяхната сигурност и безопасност. Подобна реакция може да бъде очаквана и удовлетворена само и единствено от представители на органите на реда, чиято неприкосновеност като представители на държавата е гарантирана.   Напомняме, че подобни действия са удар не само върху авторитета на МВР, но и резултат от много, проведени във времето, неуспешни политики и реформи, които са имали за цел да се защитят правата на гражданите и не са предвиждали защита на правата и живота на полицаите.   СФСМВР вярва, че за това е необходима само политическа воля на народните избраници и ще настоява за това с всички позволени от законите на Република България средства.   В цял свят задействането на самоделно взривно устройство на многолюдно място се приема за тероризъм. И ако в конкретния случай очевидно хулиганските подбуди не ни позволяват да определим деянието като терористичен акт, то категорично можем да се каже, че подобни прояви са част от ширещ се по стадиони и улици терор. Насочен не срещу конкретна жертва като пострадалата ни колежка. Насочен срещу закона, морала, срещу цялото общество. Срещу този терор обществото и институциите трябва да са единни”.", "date": "2018.04.19", "title": "Синдикатите в МВР:  Има терор срещу полицията, обществото и институциите трябва да са единни"}
{"url": "http://www.faktor.bg/bg/articles/igor-bunin-putin-e-gotov-na-mnogo-seriozni-otstapki-pred-zapada", "text": "\"Владимир Путин е готов на много сериозни отстъпки пред Запада, но това не трябва да изглежда все едно губи войната. Той разбира, че Русия не може да се конкурира със САЩ, ЕС, Япония, Канада и другите икономически развити държави и не иска война с тях\", твърди Игор Бунин. президент на руския \"Център за политически технологии\". Кремъл е дал указания на руските държавни служители и депутати да смекчат антиамериканската си риторика, както писахме. Това се прави, за да има основание американският президент Доналд Тръмп да потърси начин за подобряване на отношенията с Русия, съобщи \"Блумбърг\", като се позова на 4 източника. В този дух е и отложеното с месец разглеждане на ответните руски санкции срещу САЩ.", "date": "2018.04.19", "title": "Игор Бунин: Путин е готов на много сериозни отстъпки пред Запада"}
{"url": "http://www.faktor.bg/bg/articles/bsp-pak-se-prishi-kam-protesta-na-horata-s-uvrezhdaniya-iska-ostavkata-na-zam-predsedatel-na-parlamenta", "text": "БСП пак се приши към протеста на хората с увреждания и безцеремонно ги употребява за целите си. Социалистите ще поискат оставката на заместник-председателя на парламента Емил Христов, заради поведението на ГЕРБ по време на вчерашния протест на хората с увреждания и недопускането им в сградата на парламента, предаде БНР.  Според БСП това е илюстрация на провала на управляващите в социалната им политика. Не друг, а Антон Кутев заяви:  \"Ние видяхме обидата в очите на протестиращите. Тази обида не е грешка на охраната, а тип политическо поведение, осъществено този път лично от Вас. Затова въпросът за оставката Ви, господин Христов, е единственият отговор на политик, който носи отговорност за провала в политиката на ГЕРБ\". Емил Христов се извини от парламентарната трибуна за вчерашния скандал в Народното събрание, свързан с недопускането на хора с увреждания, като посочи, че той е показал неприятното лице на българския парламент. Според Христов истината за случилото се не се знае от всички: \"Аз бях информиран за това, че група граждани са спрени на входа и не се допускат, без да зная, че те имат надлежно заявени и изпълнени пропуски. Още веднъж се извинявам на всички българи, които поставихме в една ситуация да се питат кое е истината\", каза зам.-председателят на Народното събрание. \"Опозиционната лидерка засвири популистки на нова тънка струна с цел обществени манипулации\", каза Гърневски.  Георги Свиленски от БСП го репликира с думите: \"Господин Гърневски, ако можете, напишете нещо друго, защото една минута парламентарно време струва на българските данъкоплатци 3 000 лева. Вие току-що загубихте 30 000 лева на българските граждани\". \"С тази декларация, която я слушаме за десети път, няма как хората да ви повярват\", добави Свиленски.", "date": "2018.04.19", "title": "БСП пак се приши към протеста на хората с увреждания, иска оставката на зам.-председател на парламента"}
{"url": "http://www.faktor.bg/bg/articles/ek-gotvi-rezolyutsiya-v-zashtita-na-zhurnalistite-v-es", "text": "Очаква се днес европейският парламент да гласува резолюция за защита на журналистите в Европейския съюз. До мярката се стигна след убийството на словашкия разследващ журналист Ян Куциак. Отзвукът от покушението срещу 27-годишния разследващ репортер и приятелката му в края на февруари продължава. Оставка подаде началникът на националната полиция на Словакия - Тибор Гашпар, припомня БНТ. Оттеглянето му се очаква да успокои общественото мнение и да сложи край на мащабните протести в страната, които продължават.", "date": "2018.04.19", "title": "ЕК готви резолюция в защита на журналистите в ЕС"}
{"url": "http://www.faktor.bg/bg/articles/gerb-bsp-pusna-porednata-falshiva-novina-za-horata-s-uvrezhdaniya", "text": "ГЕРБ нарече фалшива новина и обяви за несъстоятелни обвиненията на БСП , че са останали бездушни към искането на хората с увреждания и носят отговорност за вчерашното им изгонване от Народното събрание, въпреки че са имали разрешение за достъп и пропуски. По-рано в декларация от трибуната в пленарната зала социалистът Антон Кутев поиска оставката на временния председател на НС Емил Христов, който замества Цвета Караянчева, както писахме. Кутев разказа отново цялата случка, като натърти, че представителите на протестиращите майки на деца с увреждания са искали да се срещнат с всички парламентарни партии, но само БСП откликнали, а НСО не ги допуснало с оправдание за рекламни надписи на тениските \"Системата ни убива\". Председателката на комисията по здравеопазване д-р Даниела Дариткова  се ядоса на обвиненията на Кутев. Не приемам обвинението за бездушие, каза тя и уточни, че не отговаря на реалността и твърдението, че ГЕРБ отказвали срещи на хората с увреждания. По думите й протестиращите майки на деца с увреждания били неколкократно участници в заседание на комисиите по здравеопазване и социална политика, където са били обсъждани промените в ТЕЛК. Дариткова  заяви, че не иска да влиза в зле скалъпения сценарий на БСП, а по повод недопуснатите вчера няколко представители на хората с увреждания, напомни, че в Народното събрание се влиза по законно установения ред и гражданите трябвало да спазват закона и правилата. \"Можем да го оприличим с достоверността на това, което беше казано от БСП преди няколко дни, че АБВ минали към БСП, поредната фалшива новина, която се поднася на българските избиратели\", заяви Цветан Цветанов. БСП се заигравали със страховете на хора, които имат проблеми, но вече са чути от изпълнителната власт, отсече Цветанов. И обясни, че  Емил Христов бил дал много ясно пояснение в началото на пленарния ден какви стъпки са били извървени. Той няма как да взима отношение по теми, за които е необходимо човек да отдели лично време и да се запознае с всички факти и обстоятелства, защити зам.-председателя на НС от ГЕРБ Цветанов. Майките на деца с увреждания обаче са имали пропуски от НС, стана ясно още вчера. Шефката на социалната комисия пък Светлана Ангелова от ГЕРБ пък рапортува грижата на държавата в числа - за 2017 г. били изплатени 162 млн. лв. на 22 266 деца с трайни увреждания.", "date": "2018.04.19", "title": "ГЕРБ: БСП пусна поредната фалшива новина за хората с увреждания"}
{"url": "http://www.faktor.bg/bg/articles/novini/balgariya/ekspert-nyamam-seriozni-ochakvaniya-ot-ksns-pri-prezidenta-oshte-poveche-kakto-sa-formulirani-temite", "text": "Няма риск за страната ни от участие или въвличане във военен конфликт, заяви в предаването „12+3“ на БНР Йордан Божилов от Софийски форум за сигурност. \"Нямам сериозни очаквания от КСНС при президента, още повече както са формулирани темите. Едната тема е свързана с актуални рискове и заплахи. Не виждам да има коренна промяна в стратегическата обстановка или нещо по-различно от това, което се съдържа в приети документи относително скоро, а именно Докладът за състоянието на националната сигурност, обновената Стратегия за национална сигурност, където рисковете и заплахите, както са описани, няма някаква сериозна промяна. Всички анализи досега показват, че риск от страна на държава, група държави или организация от държави за националната сигурност на страната във военно отношение няма\". Божилов приветства провеждане на такива съвети от гледна точка на това да има обединение на позициите и на оценките на основните политически сили и министрите за това какво трябва да се направи в сектор „Сигурност“. По думите му изоставането в модернизацията на армията е сериозно: \"Българската армия в последните години губи способности, губи се мотивацията на хората. Трябва да се вземат решения, които да повишат боеспособността, да изградим такава армия, която да бъде модерна, да отговаря на съвременните рискове и заплахи, пред които сме изправени ние като държава или ЕС и НАТО като организации, в които членуваме\", коментира експертът и заяви категорично, че когато се взимат решения, те трябва да са с дългосрочен план. Положително е, че има разбиране за модернизацията на армията, посочи Божилов и добави: \"Проблемът е как да се направи и дали ще бъдат осигурени необходимите средства. Другият проблем е дали обществото се съгласява на това да бъдат изразходвани доста сериозни средства за повишаване на сигурността\".", "date": "2018.04.19", "title": "Експерт: Нямам сериозни очаквания от КСНС при президента, още повече както са формулирани темите"}
{"url": "http://www.faktor.bg/bg/articles/obshtestvo/zakon-i-red/shefat-na-rayonnoto-i-trima-politsai-ot-rakovski-sa-arestuvani", "text": "Четирима полицаи бяха арестувани при акция в Пловдивско, съобщава кореспондентът на бТВ в региона. Сред задържаните е началникът на районното управление в Раковски. По първоначална информация арестуваните са разследвани за въоръжени грабежи и изнудване.", "date": "2018.04.19", "title": "Шефът на районното и трима полицаи от Раковски са арестувани"}
{"url": "http://www.faktor.bg/bg/articles/arestuvaha-100-masterboksa-kontrabandni-tsigari-kray-kazanlak", "text": "100 мастербокса цигари без бандерол откриха днес в лекотоварен автомобил край Казанлък при специализирана полицейска операция срещу престъпления с акцизни стоки, съобщава кореспондентът на bTV в региона. Малко преди 9 ч. в района на пътен възел \"Арсенал\", полицаите спрели бус със сливенска регистрация за проверка. При последвалия оглед било установено, че 42-годишният шофьор на лекотоварната кола превозва 100 мастербокса цигари ( около 1 млн къса), без акцизен бандерол. Водачът е задържан за 24 часа. Образувано е полицейско производство. Работата по случая продължава.", "date": "2018.04.19", "title": "Полицаи заловиха 100 мастербокса контрабандни цигари край Казанлък"}
{"url": "http://www.faktor.bg/bg/articles/posrednikat-v-shemata-za-iznudvane-v-obshtina-mladost-e-napravil-samopriznaniya", "text": "Посредникът в схемата за изнудване в община \"Младост\" е направил самопризнания. Това заявиха за БНТ източници, близки до разследването. Вероятно на него ще му бъде поискана по-лека мярка за неотклонение домашен арест. Утре Специализираният съд трябва да реши дали ще остави за постоянно в ареста кмета на Столичния район \"Младост\" Десислава Иванчева и нейната заместничка. Продължават разпитите на свидетелите, иззети са записи и от охранителните камери на заведението, където кметицата е получила подкупа. От държавното обвинение заявиха, че Иванчева е обвинена за подкуп в особено големи размери. За това престъпление законът предвижда над 10 години затвор, както и конфискуване на имущество.", "date": "2018.04.19", "title": "Посредникът в схемата за изнудване в община \"Младост\" е направил самопризнания"}
{"url": "http://www.faktor.bg/bg/articles/bashta-ubi-sina-si-v-doma-im-v-novi-han-s-nozh-v-gardite", "text": "Под наблюдението на Окръжна прокуратура – София се води досъдебно производство за извършено убийство в с. Нови Хан, съобщиха от пресцентъра на прокуратурата. В хода на разследването в качеството на обвиняем е бил привлечен С. В.  Около 21:20 ч. на 13.04.2018 г., в дворно място на ул. „Студеница“ в с. Нови Хан той умишлено умъртвил сина си. Убийството било извършено чрез нанасяне на удари с нож в лявата област на гърдите. След първоначалното задържане за 72 часа Окръжна прокуратура - София е внесла искане за мярка за неотклонение „задържане под стража“ спрямо С.В., което съдът е уважил. Разследването по случая продължава.", "date": "2018.04.19", "title": "Баща умишлено уби сина си в дома им с нож в гърдите"}
{"url": "http://www.faktor.bg/bg/articles/sotsialnoto-ministerstvo-oproverga-maykata-koyato-razplaka-premiera", "text": "Репортаж на Нова тв разказа тъжната история на майка и болното й дете, които емигрират от България, за да живеят по-нормално. „Кой е този ненормален администратор, който може да кара тези хора непрекъснато да ходят напред-назад. Ако това е истина – този човек не просто да се уволни, а всичко там да изчистим. Гледах го. Ревах, докато ги гледах”, заяви премиерът Борисов пред министрите и медиите. „Лично министърът да се занимае със случая! Малко човечност няма ли, бе, какви са тези хора, държавни заплати вземат”, възмути се премиерът. Малко след думите на премиера министърът на труда и социалната политика Бисер Петков обеща незабавна проверка по случая и наказания, ако бъде установена вина от страна на служителите. Днес социалното министерство излезе с официално изявление по случая. \"Министерството на труда и социалната политика е предприело всички действия и мерки за осигуряване на законово регламентираните права на г-жа Красимира Обретенова и дъщеря й Пасионария. Отнасяме се с разбиране към трудностите, пред които е изправено семейството, и ще продължим да работим за подобряване на законодателството и за по-ефективното и справедливо изразходване на бюджетните средства за хората с увреждания\", категорични са от институцията.  Те отричат информацията, че са били осъдени от Обретенова. Оттам изтъкват, че социалните служби в Добрич редовно са изплащали всички видове помощи и добавки, които се полагат на детето. Изплатени й били и целеви помощи - за 2 чифта ортопедични обувки, комбиниран стол за тоалет и баня, рингова инвалидна количка и ходилка, антидекубитален дюшек и антидекубитална възглавница.  Ето пълния текст от Министерството на труда и социалната политика:  1. Представената в репортажа информация, че Красимира Обретенова е „осъдила социалното министерство“, не отговаря на истината. През януари 2018 г. в Министерството на труда и социалната политика е препратена жалба от Красимира Костадинова Стоянова (Красимира Обретенова), адресирана до Районната прокуратура в Добрич, в която тя твърди, че е била жертва на измама от страна на регистриран доставчик на помощни средства и медицински изделия за хора с увреждания. Проверка на Агенцията за хората с увреждания (АХУ), която води публичен регистър на доставчиците, показа, че представената в жалбата информация не се потвърждава. Фирма „Бул-Сан Трейд – Галин Великов“ ЕООД, гр. Добрич, не е регистрирана в регистъра на АХУ нито като доставчик, нито като производител на адаптирани проходилки, техни прототипи и мостри. От приложените към жалбата копия на два изпълнителни листа е видно, че през 2011 г. съдът е осъдил Галин Великов да заплати на Красимира Обретенова сумите 740,40 лв. и 1040 лв.  2. Дирекция „Социално подпомагане“ – Добрич е изплащала на г-жа Обретенова редовно и своевременно всички видове помощи и добавки, които се полагат на дъщеря й Пасионария по Закона за семейни помощи за деца, Закона за интеграция на хората с увреждания и Закона за социално подпомагане.  По Закона за семейни помощи за деца са изплащани следните помощи: До 21 декември 2016 г. тя е получавала месечна помощ за отглеждане на дете до завършване на средно образование в размер на 100 лв. и добавка за отглеждане на дете с трайно увреждане до 18-годишна възраст и до завършване на средно образование в размер на 240 лв. От 1 януари 2017 г. и към настоящия момент й е изплащана месечна помощ за отглеждане на дете с трайно увреждане до 18-годишна възраст и до завършване на средно образование в размер на 930 лв. По Закона за интеграция на хората с увреждания са платени следните целеви помощи:  * За ортопедични обувки – 2 чифта, в размер на 380 лв. с екплоатационен срок до 20 декември 2018 г.  * За комбиниран стол за тоалет и баня в размер на 331 лв. с експлоатационен срок до 23 октомври 2020 г.  * За рингова инвалидна количка и ходилка в общ размер на 558 лв. с експлоатационен срок до 23 октомври 2020 г.  * За антидекубитален дюшек и антидекубитална възглавница в размер на 437 лв. с експлоатационен срок до 23 октомври 2020 г.  По Закона за социално подпомагане са платени следните помощи: През май 2017 г. от Дирекция „Социално подпомагане“ – Сердика на г-жа Красимира Обретенова е отпусната еднократна социална помощ в максимален размер от 325 лв. за покриване на извънредно възникнали нужди на семейството й.  С решение на Управителния съвет на Фонд „Социална закрила“ от 30 май 2017 г. на Красимира Обретенова е отпусната социална помощ в размер на 828 лв. за купуване на електрически аспиратор за дъщеря й.  От 2013 г. до момента г-жа Обретенова и дъщеря й Пасионария са ползвали социалните услуги „Асистент за независимо детство“ и „Асистент за независим и активен живот“ на Столична община. Г-жа Обретенова е назначена за личен асистент на дъщеря си. Пасионария ползва услугата по 159 часа месечно, при определена часова ставка от 3,50 лв. за личния асистент.", "date": "2018.04.19", "title": "Социалното министерство опроверга майката, която разплака премиера"}
{"url": "http://www.faktor.bg/bg/articles/pet-koli-se-nanizaha-v-chas-pik-na-sofiyskiya-universitet", "text": "Пет автомобила се удариха в час пик на бул. “Руски” в София, в отсечката между Орлов Мост и СУ “Св. Климент Охридски”, съобщава “Труд”. Катастрофата предизвика голямо задръстване. За щастие се ограничи с материални щети по колите.", "date": "2018.04.19", "title": "Пет коли се нанизаха в час пик на Лъвов мост"}
{"url": "http://www.faktor.bg/bg/articles/politika/hlyab-i-pasti/za-mark-avreliy-duche-korneliya-i-chez", "text": "„И в Сената, и с когото и да било говори сдържано и съвсем ясно. Да си служиш със здрава реч“, съветва императорът-философ Марк Аврелий още в началото на нашата ера. От тези думи и днес могат да се поучат много наши политици, които се изживяват като    Най–полезен ще е такъв урок за лидера на БСП Корнелия Нинова, без никакво съмнение. Защо да не прихване и тя някоя и друга древноримска добродетел, по специалността й е. Може, ама надали, както се изразява един приятел.  Сетих се за цитирания най-горе мъдър съвет на императора-философ, когато съвсем случайно ми попадна една яростна реч на лидера на БСП. Записал съм я на диктофона си, та от него изведнъж взеха да гърмят огнените й слова и да летят из стаята като шрапнели. Стана ми крайно интересно, когато я изслушах отново и се замислих за ораторските й качества. Какъв патос, какъв революционен плам и зле прикрито желание за власт. Неволно си помислих, че тренира за още по яростни речи на тема какво ни е отнела демокрацията, колко много ни е дал комунизЪмът /или православието, според конкретната оперативна задача/, когато Путин й свирне, че вече е време да ни вади от ЕС и НАТО. Пепел ми на езика, нали социалистите ни са чиста проба европейци. «Ама не дотам», би добавил Бай ви Ганьо Балкански. Замислих се как би коментирала червената водачка въпросното «изявление» на император Марк Аврелий Антонин. Ще я питам някой път, ако ми се изпречи на пътя... Все пак тя е завършила Класическата гимназия, доколкото си спомням, разбира ги тези работи.    Свързва се с диктатора Луций Корнелий Сула, който гонел като новобранец самия Гай Юлий Цезар, направо го докарвал до делириум тременс. За една бройка не му махнал главата, но после размислил и го накарал да язди муле, за да се смири, доколкото си спомням. Сула бил от патрицианския род на Корнелиите, може да се окаже, че и наша Корни е негова издънка. В Класическата гимназия  наричали Нинова с прякора Дукс (на латински - вожд, водач), както се е хвалила по медиите. В италианския е станало дуче. Сега се сещам, че Корнелия дели този прякор не с друг, а със създателя на фашизма Бенито Мусолини-Дуче. И веднага разбрах откъде ми е познат специфичния и патос.  Путин, апропо, и на тази идеология не е чужд, може някой ден да й разреши да си лепне тази титла към името.  Мусолини всъщност се сдобива с прозвището Дуче по времето, когато е пламенен социалист, държи яростни речи срещу капитализма и си хортува с Ленин в Швейцария как ще прекроят света. Въпросната реч на Корнелия Нинова, записана на диктофона ми, беше произнесена на протестния митинг срещу продажбата на ЧЕЗ-България пред Министерски съвет, организизиран от БСП, която го определи като национален. Беше си такъв донякъде, с оглед на това, че представители на всички структури на партията от цялата страна пристигнаха с автобуси, за да се съберат общо 300-400 души, включително откровените комунисти и активистите на  партийките, жадуващи да се влеят в някакъв нов Отечествен фронт, носещи имена като «Възраждане» и «Пролет» и вся...   А рейсовете, кой знае защо, силно ми заприличаха на ония, на които навремето пишеше  «Комсомолски екипаж»  С тях през 80-те народната милиция в Созопол масово прибираше комсомолците в районното, за да ги респектира и да им прибере значките, пропагандиращи рок-музиката на гнилия Запад.  На споменатия «исторически» митинг, черпеща като гиганта Антей сила от стъпалата на Партийния дом, Корнелия Нинова се заканваше  да помете властта. Останах с впечатление, че до няколко  дни ще я отнесе като бръмбар сламка. Тя бойко обеща да има протести до оставка на кабинета, но явно после реши да не се излага с подобни «национални» мероприятия.  Какви слова само изкрещя там другарката, ще кажеш, че от подземното царство току-що са отвързали  кучето Цербер и са го пуснали да се разходи по жълтите павета, озверяло от глад и ярост. Марк Аврелий щеше да се помисли точно това, да ви кажа. Корнелия Нинова почти ме умили, когато на Великден се пусна във „Фейсбук” с кошница шарени яйца, като идеята беше да се внуши, че тя лично ги е боядисала. Може даже да е така, колкото и да изглежда съмнително. Зад нея благо гледаше иконата на Божията майка. Несъмнено дело на пиарите й, които са напипали правилната посока.  „Пожелавам ви здраве, сполука и доброта”, написа Корнелия.  Точно се канех да и пожелая същото, но Нинова  Заяви категорично, че електроразпределителното дружество ЧЕЗ иска поскъпване на тока с 51%. и строго  попита: „Стои ли правителството зад продажбата на ЧЕЗ България на Гинка Върбакова и народът ли ще плати сметката на задкулисието?“ Лидер на БСП да говори за задкулисие е изумително нагло, разбира се. Това донякъде важи дори и за снимката с яйцата, та да не придиряме. Точно тук е българската трагедия впрочем. Няма кой да застане срещу властта, защото всеки престъпник ще изглежда като  невинен агнец пред делата на тази партия.    А Корнелия и лично на Гинка има зъб, откакто посмя да я попита как точно още преди трийсетака се е сдобила с „Техноимпекс”.   На лидерd на социалистите трябваше да се обяснява, че не ЕРП-тата определят цената на електрическата енергия, а българският регулатор. Електроразпределителните предприятия и всяко едно енергийно предприятие са в правото си да предявят искания за цена, но тази цена в крайна сметка се определя единствено и само от КЕВР, казаха й.  „Какво значение има това, че БСП заявява какви са предложенията? Значение има какво решение ще вземем ние. Ако ценовите заявления на ЧЕЗ бъдат приети, би се стигнало до средно увеличение на цената за битовите клиенти на ЧЕЗ с по-малко от 3 стотинки на киловатчас”, каза по този повод шефът на КЕВР Иван Иванов. Не е като 50 и кусур процента, мисля си аз, въпреки слабите ми познания по математика.  БСП манипулира, заявиха в официално писмо от ЧЕЗ. Всички го казват и всички забелязват, че Корнелия прекалено явно и прекалено настървено се бори за властта, като по този начин   Дали наистина не разбира, че агресия, проявена от БСП винаги отблъсква българите, защото пуска от бутилката духа на страховитите асоциации от миналото. Особено заплашителни са те в днешния свят, в който кошмарите от миналото се опитват да се завърнат. А Тасковци, Ивохристовци и подобни говорят като през 50-те. И БСП закономерно губи избори след избори, нищо по естествено. „Получавай, без да се надуваш, и губи, без да ти тежи!”, казвал също Марк Аврелий.  Е, който може...", "date": "2018.04.19", "title": "За Марк Аврелий,  Дуче, Корнелия и ЧЕЗ"}
{"url": "http://www.faktor.bg/bg/articles/ankara-kam-makron-frantsiya-da-opita-da-razbere-po-dobre-usiliyata-na-turtsiya-za-stabilnost-na-balkanite", "text": "Министерството на външните работи на Турция заяви, че заявлението на френския президент Еманюел Макрон за Балканите „не е конструктивно“, пише електронното издание на турския ежедневник Yeni Safak, цитирано от \"Фокус\". В съобщение, подписано от говорителя Хами Аксой, се отговаря на коментарите на Макрон за Турция и Балканите, направени по време на реч в Европейския парламент, изнесена във вторник. Аксой казва, че Макрон, подобно на реч от миналата година, е „говорил в Европейския парламент, че Балканите са район на съперничество между Европейския съюз, Турция и Русия“. „Разбирането, според което на Балканите се гледа като на сфера на влияние не е конструктивно“, се подчертава в изявлението на турското МВнР. Аксой продължава: „Като една от балканските страни, днес целта и приоритета на Турция в региона е такава, каквато е била и в миналото и това е поддържането и укрепването на мира, стабилността и устойчивото развитие“. „В рамките на тази цел, ние продължаваме да поддържаме членството на всички държави в региона в европейските и евротлантическите институции“, подчертава той, като добавя, че Турция се надява Франция да допринесе, най-малкото, колкото Анкара, в интеграционните усилия на турските приятели на Балканите за ЕС и НАТО. „В тази рамка, ние съветваме Франция да се опита да разбере по-добре усилията на Турция за даване на принос към стабилността на Балканите“, заключва Аксой.", "date": "2018.04.19", "title": "Анкара към Макрон: Франция да опита да разбере по-добре усилията на Турция за стабилност на Балканите"}
{"url": "http://www.faktor.bg/bg/articles/novini/balgariya/prof-bliznashki-ideyata-za-prezidentskata-republika-e-gluha-ulitsa-za-balgariya", "text": "Президентска република – това е една глуха улица за България. Ако има нещо смислено, което сме постигнали за последните близо 30 години – това е парламентарната демокрация, новата Конституция, която трябва да използваме пълноценно, а не да ръзрушаваме постигнатото. Ретроградните среди у нас винаги са тласкали към авторитаризъм, ня трябва да влизаме в тази схема и риторика.  Това коментира в студиото на Би Ти Ви бившият служебен премиер и депутат проф. Георги Близнашки.  Професорът обясни, че министър-председателят олицетворява лидерството в една парламентарна демокрация, но са прави, че по-често ще трябва да се отчита пред парламента, където да влиза в една градивна полемика с опозицията. Според него няма война между институциите, може да говорим само за престрелки между тях.  Не трябва да се допуска война, въпреки подстрекателствата, които се появяват в социалните мрежи и от страна на някои журналисти. Президентът трябва да бъде балансьор. Плашещи за мен обаче са някои фрази на Радев, като „атрофирала парламентарна република“. Държавният глава трябва да бъде по-предпазлив в използването им. Още повече, че парламентът си води своето съществуване, макар да няма достатъчно високи стандарти, за да се вдига рейтинга си, посочи конституционалистът. Проф. Близнашки беше категоричен, че България е избрала един път, но не трябва сляпо да следва силните на деня, дори когато трябва да изпълнява посредническа роля. Добре е за една малка страна като нашата, да балансира външните влияния и да отстоява своите национални интереси, категоричен е той.", "date": "2018.04.19", "title": "Проф. Близнашки: Идеята за президентска република е глуха улица за България"}
{"url": "http://www.faktor.bg/bg/articles/patriarh-neofit-ostava-v-reanimatsiya", "text": "Патриарх Неофит е споделил пред лекарите, че се чувства добре. Това заявиха на нарочен брифинг от болница \"Токуда\". Припомняме, че по-рано от лечебното заведение посочиха, че Негово светейшество е приет със симптоми, свързани с хроничното му заболяване.   В състоянието на патриарха има известна степен на критичност, при което екипите на реанимацията са осъществили съответния план на изследване. Патриархът има известни коморбидни заболявания, свързани с възрастта. Той остава в реанимация, но в момента е в отлично състояние. Възстановени са съответните нарушения, които са констатирани. Днес започна неговата активна рехабилитация, като по-нататък екипът ще реши дали да бъде приведен в по-лек режим, заявиха още от болницата тази сутрин.", "date": "2018.04.19", "title": "Патриарх Неофит остава в реанимация"}
{"url": "http://www.faktor.bg/bg/articles/boyko-noev-sastezanieto-mezhdu-gerb-i-prezidentstvoto-e-za-sartsata-i-umovete-na-horata", "text": "Консултативен съвет  вече се изпразва от съдържание – постига се консенсус по ключови въпроси, разписват се срокове и мерки, но се случват много малко неща от договореното. Това каза по Би Ти Ви бившият военен министър Бойко Ноев. Според него с видимата ерозия на ГЕРБ се проявяват все повече институции – в това число и президентската, които ще се състезават с умовете и сърцата на хората. Според мен Борисов няма да дава възможност на президента да трупа дивиденти, посочи той.  Според него и темата за Сирия  се вписва именно в тази теза за борбата за сърцата и умовете на хората. Какво се случва в Сирия, какво става със Скрипал – това е война с много нюанси. Нашите страни не печелят тази битка. Путин не е прав и той е една от причините за тази конфронтация в света. Но от нагласите на българите е видно, че нямат доверие на нашите евроатлантически съюзници. Не трябва да има двойни стандарти, ако искат да сме солидарни с тях – така мислят 88% от българите, обясни Ноев и добави, че Сирия повече не би могла да съществува като унитарна държава. Там ще се разгаря битката между Иран и Израел.  Бившият военен министър коментира и темата за българската армия.  Българската армие е една куха армия, с дълбока морална криза, криза на всичко. Това е термин, измислен от България, а в САЩ след войната във Виетнам – тове е една армия, която я има на хартия, но не може да изпълнява своите задължения. Причините – те са предмет на дълъг разговора. България е била една от най-милитаризираните държави в Европа, това е наша някаква уникална роля, за което аз нямам обяснение. Но това е въпрос  за историците и анализаторите, посочи бившият министър на отбраната. Що се отнася до позицията на Турция, тя е поела курс на отделяне от Западния свят, от ЕС, а в някаква форма ще се отдели и от НАТО. Тя купува ракети от Русия, за да се предпази от своите съюзници – от американски, френски и британски самолети, подчерта Ноев.  По думите му при това разбъркване на света, при това разпарчатосван е възможно България да промени посоката на своето развитие, тя може да е курс, която много от българите не искат, коментира Бойко Ноев намеквайки за Евразия.", "date": "2018.04.19", "title": "Бойко Ноев: Имаме куха армия - съществува на хартия, но не може да изпълнява задълженията си"}
{"url": "http://www.faktor.bg/bg/articles/brakonier-izhvarli-80-kg-ogromni-somove-i-sharani-za-da-izbyaga-ot-politsiyata", "text": "Бракониер изхвърли 80 кг риба от колата си, за да избяга от полицията, но не му се получи. Той е заловен Гонката станала по време на акция на Изпълнителната агенция по рибарство и аквакултури (ИАРА) срещу незаконния риболов край Монтана. А в гората край язовир „Огоста\" инспекторите открили  каракуди, шарани и огромни сомове. Въпросният мъж – Асен, ловял незаконно риба от водоема от 20 години насам, каза в ефира на „Здравей, България” на Нова тв един от участвалите в гонката. Причината за провеждането на акцията сега е, че бракониерът заложил мрежите в периода, в който има забрана за риболов. Преди залавянето му мъжът бил наблюдаван денонощно в продължение на около две седмициЖеляз Андреев събира дарения , за да наеме адвокат във Флорида", "date": "2018.04.19", "title": "Бракониер изхвърли 80 кг. огромни сомове и шарани, за да избяга от полицията"}
{"url": "http://www.faktor.bg/bg/articles/novini/balgariya/politsiyata-raboti-i-ima-rezultati-uveri-glavniyat-sekretar-na-mvr", "text": "Полицията работи и имаме резултати. Говорейки само за случаите в развитие, създаваме впечатление, че полицията не работи. Това обяви главният секретар на МВР Младен Маринов в ефира на Би Ти Ви. Като примери за успешна работа, той посочи разкритото убийство в Борисовата градина, атентата срещу Алексей Петров и отвличането на Адриан Златков. Говорейки за предлаганата промяна в закона, която разширява правомощията на охранителите, Маринов обяви, че в случая МВР не отстъпва от задълженията си, които му вменява закона. \"Даването на правомощия на частни охранители е една възможност, като става дума за търговска дейност охрана. Не сме казали, че МВР не може да се справи\", обобщи главният секретар на министерството. В отговор на въпрос той обяви, че все още не е изяснено с каква кола са избягали двамата рецидивисти – Владимир Пелов и Радослав Колев, от Софийския централен затвор. По думите му дори не е ясно дали са избягали с автомобил. Маринов подчерта, че със сигурност бегълците ще бъдат открити. По случая със залятата с киселина жена в София той посочи, че основно се работи по версия за личен мотив. \"Не сме убедени, че 100% ни съдейства. Има неща, които тя не споделя или умишлено прикрива\", посочи Маринов. Като най-вероятна причина за катастрофата на магистрала \"Тракия\", при която загинаха шестима души, той посочи разсейване на водача на автомобил, който е блъснал автобуса. \"По време на движение жената е чула шум, за да се ориентира е искала да намали музиката и се е разсеяла\", обясни той. Маринов подчерта, че ако возещите се с в автобуса са имали колани, жертвите и пострадалите са щели да бъдат много по-малко.", "date": "2018.04.19", "title": "Полицията работи и има резултати, увери главният секретар на МВР"}
{"url": "http://www.faktor.bg/bg/articles/avstriya-gotvi-kruti-merki-sreshtu-bezhantsite", "text": "Австрийското правителство се готви да прокара закон, според който бежанците по-трудно ще получават гражданство, предадоха \"Ройтерс\" и \"Франс прес\". Мерките в одобрения вчера от правителството законопроект предвиждат конфискуване на парите в наличност на кандидатите за убежище за покриване на разходите по престоя им и дори конфискуване на мобилния им телефон, за да се установи откъде са, какъв е бил маршрутът им и която е първата страна от Европейския съюз, в която са влезли, пише БТА. \"Съвсем преднамерено си поставихме за цел да се борим срещу незаконната миграция, както и със злоупотребите с предоставянето на убежище\", заяви на пресконференция австрийският канцлер Себастиан Курц след седмичното заседание на кабинета. Текстът, представен на министерския съвет от управляващата дясна коалиция, е критикуван от опозицията и правозащитни организации, които обявиха мерките за незаконни или прекалени. Някои от тях са сходни с тези, които приеха други европейски страни - през 2016 г. Дания въведе конфискуване на ценности от бежанците, за да се платят разходите по престоя им. Австрия ще иззема от бежанците пари в брой само до 840 евро, както е в съседните Германия и Швейцария. Законопроектът, който трябва да бъде гласуван в парламента до лятото, предвижда бежанците да чакат за гражданство 10 години вместо 6, както е сега. Той предвижда също хора, получили убежище, но осъдени от австрийските власти и излежали присъдата си, да влизат незабавно в центрове за задържане, за да бъдат екпулсирани. Бежанците ще губят правото на пребиваване в Австрия, ако пътуват до родината си \"на почивка\". Правителството предвижда също да намали социалните помощи за бежанците. Дебатите за имиграцията и интеграцията бяха в центъра на предизборната кампания миналата есен. В резултат на бежанския наплив през 2015-2016 г. в страната с 8.7 милиона жители бяха подадени над 150 000 молби за убежище, което се равнява на близо 2% от населението й. Много от пристигащите мигранти бягаха от войни и бедност в Близкия изток и Африка, но след първоначалното съчувствие дойде безпокойството от нарастването на числеността им. Консервативната Австрийска народна партия на канцлера Себастиан Курц, която спечели изборите и се съюзи с крайнодясната Партия на свободата на вицеканцлера Хайнц-Кристиан Щрахе, обяви в коалиционната програма намерения за по-строго законодателство. Организацията \"Амнести интернешънъл\" осъди австрийския законопроект, който според нея засилва разделенията в обществото.", "date": "2018.04.19", "title": "Австрия готви крути мерки срещу бежанците"}
{"url": "http://www.faktor.bg/bg/articles/iliyana-yootova", "text": "Клекнах пред руския патриарх Кирил от уважение към Руската православна църква и нейната роля в Освободителната война. От това не трябва да се прави политика. Така вицепрезидентът Илиян Йотова се опита 40 дни по-късно да оправдае скандалния начин, по който посрещна патриарх Кирил у нас за трети март. Неуверено прозвучаха обясненията и по Би Ти Ви, че имало начин как се поздравяват високите духовни санове, но не уточни къде точно са описани тези правила и защо се разминават от държавния протокол. Йотова се опита да се измъкне и от въпроса, защо не целунала ръката на българския патриарх в парламента, когато положи клетва като вицепрезидент. Тя опита да обясни, че имало и други кадри, на които се виждало как целува ръка на Неофит. Но на настойчивите опити от вадещия да покаже тези кадри, се направи на разсеяна. Вицепрезидентът нападна с груба ирония бившия държавен глава Росен Плевнелиев. Преди дни той критикува президентската институция, че не се е определила и стои разкрачена между Русия и ЕС. Сериозно ли искате да коментирам бившия президент. Нищо не мога да коментирам от това, което чух, жалко, че този човек е бил президент, защити се неловко Йотова.  Тя бе категорична, че България е постъпила добре, след като не е изгонила руски дипломати от нашата страна. Според нея позицията на правителството по тази тема била добра и получила одобрението на гражданите. Важно е да бъдем посредници между ЕС и Русия. Още повече сега, когато сме поели европредседателството. Но нищо не продължи в тази посока, не се случи тази посредническа роля на България. Все още не сме изпуснали влака и може да инициираме посредничество със страните, които не взеха крайна позиция по случая „Скрипал”. Вицепрезидентът даде положителна оценка и на българското европредседателство, като отчете като определена заслуга на управляващите, че са поставили много ясно и категорично темата за Западните Балкани и присъединяването на страните там към голямото европейско семейство. Илияна Йотова подкрепи и критиките на президента Радев, който преди дни атакува управляващите, описвайки България като строителна площадка, на която всичко се случва на тъмно, а хората искат осветяване. Тъмната част, за която говори Радев е какво се случва вътре в страната, има демографски срив. Какви са мерките да не паднем под 7 млн. жители? Гражданите искат осветяване  по случая с продажбата на ЧЕЗ. В случая няма война между институциите, а истини които обществото чува от президента. Това, което той казва ни го споделят българските граждани. След лекцията на  президента Радев в УНСС ни се обадиха много хора, които искат още да се освети тази строителна площадка. Надявам се разговорът по тази важна тема да продължи в обществото и да стане по-конкретен, посочи Йотова.", "date": "2018.04.19", "title": "Илияна Йотова: Клекнах пред патриарх  Кирил от уважение към Русия и тяхната църква"}
{"url": "http://www.faktor.bg/bg/articles/podobryava-se-sastoyanieto-na-tezhko-postradalata-na-derbito-levski-tsska-politsayka", "text": "Подобрява се състоянието на тежко пострадалата на дербито „Левски” - ЦСКА полицайка. Тя беше ранена от бомбичка по време на мача. Самоделното взривно устройство е избухнало до стъклена врата, като парчета от нея са ранили сериозно служителката на реда. „Днес съм много по-голям оптимист. Операцията протече много гладко за този тип тежки травми. Оперирахме снощи между полунощ и 2 часа през нощта. Възстановихме целостта на окото. Зашихме роговицата. Извадихме чуждо чуждо тяло от окото – стъкло с размери 4,5мм/2,5мм/2мм. Отстранихме и наранената леща, която беше почнала да помътнява, тоест имахме процес на травматична катаракта. Важното е, че в своята цялост задната капсула е запазена, така че на втори етап бихме могли да мислим за имплантиране на вътреочна леща. Приключихме операцията с частична предна витрактомия. Окото няма да бъде загубено, а точна оценка на зрението можем да дадем след 3 до 6 месеца. Предстоят допълнителни операции”, заяви за „Здравей, България” Кючуков, началник на Очната клиника в ИСУЛ. Тя ще остане под лекарско наблюдение няколко дни, а от полицията задържаха над 30 души в опит да установят кой точно от феновете е хвърлил бомбичката.", "date": "2018.04.19", "title": "Подобрява се състоянието на тежко пострадалата на дербито „Левски” - ЦСКА полицайка"}
{"url": "http://www.faktor.bg/bg/articles/gerb-ninova-zasviri-populistki-borbata-s-privilegiite-na-vlastta-e-poredna-manipulatsiya", "text": "Предстои сметката за своята мимикрия и двуличие да платят и червените демагози. Защото няма как, госпожо Нинова, да се превъплътите чрез цинизма на синьо-червените си пируети в благодетелка на социално слабите и угнетени хора. Това се казва в декларация на ПГ на ГЕРБ, прeдизвикана от вчерашната инициатива на червената лидерка за борба с привилегиите и заплатите на днешната власт. От кога Корнелия Нинова не е част от властта и привилегиите, питат от ГЕРБ и припомнят възходящата й кариера от СДС до върховете на БСП. Ето цялата декларация: Д Е К Л А Р А Ц И Я НА ПГ НА ГЕРБ Уважаема госпожо председател,  Уважаеми народни представители,     Вчера, 18 април 2018 г., при откриването на пролетната сесия на Народното събрание, лидерът на БСП Корнелия Нинова недвусмислено загатна, че партията ще следва продължаващата вече една година конфронтационна и реваншистка политика спрямо легитимното българско правителство. Тя дори не направи и плахи опити да се разграничи от безспорните успехи на управляващата ПП ГЕРБ и нейните коалиционни партньори и във вътрешен, и в международен аспект. И нямаше как да е иначе, защото след всичките й рухнали опити за създаване на напрежение и дестабилизация в обществото с фалшиви новини, интриги и незабравените прийоми за охулване и компрометиране на противника, би се превърнала в посмешище. Защото и вътрешният, и международният авторитет на управляващите, и особено този на премиера Бойко Борисов, са безспорни. Икономическите отчети за миналата година и все по-отчетливата роля на България като фактор на Балканите и в Европа са без аналог в най-новата ни история...     Затова и вчера, след фалита на цяла серия от измислени и създадени в подмолите на бившата ДС дискредитиращи показни акции срещу управляващите, опозиционната лидерка засвири популистки на нова тънка струна с цел обществени манипулации – обявявайки борба с привилегиите и заплатите на днешната власт, сякаш тя и дружината й не са част от нея. Другарко Нинова, преди изборите заявихте патетично, че демокрацията Ви е отнела всичко.  Днес, ние от ПП ГЕРБ, Ви питаме: - Какво точно Ви отне демокрацията? - Коя точно демокрация наруши спокойствието Ви. Онази до 2009 г., или онази след нея? Защото ако проследим възходящия Ви кариерен възход от зората на демокрацията от надежден партньор на Синята десница до член на българското правителство по време на тройната червена коалиция, пътят Ви е зашеметяващ, направо умопомрачителен. Малцина са успявали да стигнат до висши мениджърски позиции в управляващата от 1997 г. до 2001 г. „антикомунистическа и реформаторска“ партия СДС. Какво доверие е трябвало да имат в теб, как и с какво си го доказал, за да ти дадат възможност да приватизираш едно от водещите външнотърговски дружества като „Техноимпекс“, в които са концентрирани солидни държавни капитали. На колко персони се е отдало това? А в следващите години успешно слизаш от тази планина и вече си турист в другата. Изкачваш връх след връх в „Червените дебри“, докато покориш и най-високия от тях. Разбира се, че остават и отпечатъци по пътя. Съмнения за корупция в „Булгартабак“, държавата се прощава с Международния панаир в Пловдив, точно когато бившата синя любимка е вече червен заместник-министър на икономиката и председател на борда на същия този панаир, а пък той абсолютно нормално „чрез справедлива и прозрачна приватизационна процедура“ става собственост на също бившия привърженик на сините и настоящ член на НС на БСП - Георги Гергов. След време синята другарка вече е лидер на червената столетница, а олигархът е водещ политик в нея. От време на време се „опитват да си отрежат опашките“, но някак си  все не успяват.           За метаморфозите на синьо – червената мъгла интелигентните българи отдавна са наясно. СДС злощастно приключи политическото си битие, плащайки сметката за излъганите стотици хиляди мечти и опропастени надежди за по-добър живот на следващите поколения.           Предстои сметката за своята мимикрия и двуличие да платят и червените демагози. Защото няма как, госпожо Нинова, да се превъплътите чрез цинизма на синьо-червените си пируети в благодетелка на социално слабите и угнетени хора. Няма как да скриете и от редовите Ви партийни следовници, че най-безцеремонно ги предадохте и излъгахте. След като десетилетия ги заблуждавахте колко хубав ще е социализмът. За една нощ се пребоядисахте и станахте капиталисти. В такива, за които цял век повтаряхте, че са чорбаджии изедници и срещу които воювахте с огън и куршуми. Предадохте Вапцаров, а имахте дебелоочието да го разнасяте като икона. С коя приватизация екзекутирахте Вярата му, бронирана здраво в гърдите?       Тази приватизация, от чиято евентуална проверка едва не ви ви изскочиха  ангелите. Ами нали ако тя се разрови за целия народ ще стане ясно, че онези капиталисти, пръкнали се с парите, присвоени чрез фалита на банковата система в периода 1993 г. - 1996 г., до един са отлично подготвени дяволи от бившата Ваша Държавна сигурност? И накрая няколко думи за демагогията Ви, г-жо Нинова, относно заплатите на депутатите. В 41 - ото Народно събрание ПП ГЕРБ наложи мораториум върху нарастването им и ги замрази. В 42 - ото Народното събрание, когато  управляващи бяхте Вие, мораториумът не бе продължен. Тогава, на 10 март 2014 г., председателят на парламента г-н Михаил Миков заяви публично: „Когато в цялата страна има ръст на заплатите е ненормално да се замразяват тези на депутатите. Другото е обикновено сиромахомилство и евтин популизъм...“ Не разбрахте ли, другарки и другари, че с времената на шикалкавенето се приключи. Не разбрахте ли, че като географски посоки имаме и север, и изток, и юг, но българската политическа посока е запад. И както са я посочили националните ни светии – Раковски, Левски, Ботев, Стамболов, ние от тази посока няма да се отклоним нито милиметър.         Разбира се, че в демократичната държава всички демократични политически сили имат шанс. Най-вече онези, които не залагат на политическия театър, какъвто БСП се опита да разиграе вчера в края на работния ден на входа на Народното събрание. Политиката е изкуство да се управлява в полза на всички български граждани, независимо кой и за кого е дал вота си на изборите. Така, както го прави ПП ГЕРБ вече десета година... 19.4. 2018 г.", "date": "2018.04.19", "title": "ГЕРБ: Нинова засвири популистки, борбата с привилегиите на  властта е поредна манипулация"}
{"url": "http://www.faktor.bg/bg/articles/novini/balgariya/razsledvat-televiziya-russia-today-za-otrazyavaneto-na-sluchaya-skripal", "text": "Британският медиен регулатор Ofcom разследва телевизия Russia Today за отразяването на случая в Солсбъри, РИА Новости. Отбелязва се, че претенциите касаят „въпроса за задължителна безпристрастност на новините и документалните предавания на телевизионния канал“. „След събитията в Солсбъри ние наблюдаваме значително увеличаване на програмите, които ние считаме, че се нуждаят от разследване като потенциални нарушения на кодекса на Ofcom“, се казва в изявление на регулатора, От телевизионния канал подходили с ирония към обвиненията През март тази година депутати искали отнемане на лиценза на телевизионния канал, като част от санкциите по случая „Скрипал“.", "date": "2018.04.19", "title": "Разследват телевизия Russia Today за отразяването на случая \"Скрипал\""}
{"url": "http://www.faktor.bg/bg/articles/prezidentat-svikva-konsultativniya-savet-po-natsionalna-sigurnost", "text": "Президентът свиква Консултативния съвет по национална сигурност. Причините - кризата в Сирия и ситуацията на Балканите.  Държавният глава, премиерът, председателят на парламента, шефове на служби и лидери на парламентарни партии ще обсъждат докъде е стигнал проектът за модернизация на българската армия.", "date": "2018.04.19", "title": "Президентът свиква Консултативния съвет по национална сигурност"}
{"url": "http://www.faktor.bg/bg/articles/boyko-borisov-i-mariya-gabriel-otkrivat-formirane-na-digitalnoto-badeshte-na-evropa", "text": "Министър-председателят Бойко Борисов и европейският комисар по цифрова икономика и цифрово общество Мария Габриел ще открият в столицата международна конференция под наслов \"Формиране на дигиталното бъдеще на Европа: Високопроизводителни изчисления за научни и промишлени приложения в изключителен мащаб\". Това съобщиха от правителствената информационна служба. Форумът цели да повиши осведомеността относно ролята на високопроизводителните изчислителни системи за формирането на цифровото бъдеще на Европа и за осигуряване на решения на множество социални и икономически предизвикателства. Конференцията ще се фокусира върху въздействието на високопроизводителните изчисления върху развитието на научните изследвания и иновациите в полза на обществото и икономиката, като се акцентира върху възможностите за повишаване на конкурентоспособността на страните от Южна и Източна Европа, посредством високопроизводителните изчисления. Събитието се организира съвместно от Европейската комисия и Министерството на образованието и науката в рамките на Българското председателство на Съвета на ЕС. То ще събере представители на институциите на ЕС, национални, регионални, местни публични органи, представители на академичните среди, инвеститори и други заинтересовани страни.", "date": "2018.04.19", "title": "Борисов и Мария Габриел откриват \"Формиране на дигиталното бъдеще на Европа\""}
{"url": "http://www.faktor.bg/bg/articles/novini/balgariya/gl-sekretar-marinov-bombichkata-na-derbito-levski-tsska-e-tselenasocheno-deystvie-sreshtu-politseyski-sluzhiteli", "text": "Общо 40 човека са задържани, от мястото където е хвърлена бомбата. Продължава работата по издирването на лица, които са били маскирани, по установяването им и задържането им. Това коментира снощният инцидент с полицайката, която пострада и е с опасност да загуби зрението с едното си око.  Това е целенасочено действие срещу полицейските служители. Те са били разположени зад вратата със стъклопакет, където е хвърлена бомбичката. Целта е била ясно определена - да се нанесат поражения на полицейски служители, аргументира се главният секретар на МВР.  Той обясни, че служителката е от новоназначените, след 6-месечно обучение. Тежко е пострадала, има опасност да загуби част от зрението си. Операцията разбираме, че е била успешна и той изрази надежда тя да възстанови зрението си. Това е извършено по хулигански подбуди. И всеки ще каже, че това е пропуск на МВР. Но тук става дуза за бомбички, които може да се направи и на терена. Тук въпросът е, че не са си дали сметка какви поражения може да бъдат нанесени. Оформянето на толкова голяма дупка, означава, че бомбата е била с голяма сила. Обществото трябва да застане срещу такива хора. Не трябва непрекъснато да търсим пропуски в служителите на МВР. Трябва да търсим пропуски и във възпитанието на хора, с хулиганско поведение, категоричен е Младен Маринов.", "date": "2018.04.19", "title": "Гл. секретар Маринов: Бомбичката на дербито \"Левски-ЦСКА\" е целенасочено действие срещу полицейски служители"}
{"url": "http://www.faktor.bg/bg/articles/slantse-do-obyad-termometarat-stiga-do-25-gradusa", "text": "В четвъртък преди обяд ще е предимно слънчево. По-късно през деня облачността временно ще се увеличи, но само на отделни места, главно в планинските райони, ще превали краткотраен дъжд, придружен с гръмотевици, прогнозират синоптиците от НИМХ – БАН. Ще духа слаб, в Дунавската равнина до умерен северозападен вятър. Минималните температури ще са между 6° и 11°, максималните – предимно между 20° и 25°. Вечерта и през нощта вятърът в източните райони ще се ориентира от север-североизток, ще се усили и с него ще започне да нахлува сравнително хладен въздух. Превалявания ще има на повече места. По Черноморието преди обяд ще бъде предимно слънчево. Около и след обяд облачността ще се увеличи, но през деня вероятността за валежи е малка. Ще духа слаб до умерен вятър от север-северозапад. Максималните температури ще са 18-20°. Температурата на морската вода е 11-12°. Вълнението на морето ще е 2 бала. Вечерта и през нощта срещу петък с ориентиране на вятъра от североизток, ще нахлува хладен въздух; от север на юг ще превали. Над планините преди обяд ще е предимно слънчево, но по-късно през деня облачността ще се увеличи и ще е по-често значителна. На места, главно в масивите в западната половина на страната ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 13°, на 2000 метра – около 6°.", "date": "2018.04.19", "title": "Слънце до обяд, термометърът стига до 25 градуса"}
{"url": "http://www.faktor.bg/bg/articles/feysbuk-dobavya-novi-nastroyki-na-zashtita-na-lichnite-danni", "text": "Фейсбук добавя нови настройки на защита на личните данни, за да се съобрази с новите европейски правила. Фейсбук подобрява опциите си за защита на личните данни. Новите европейски правила са свързани с по-лесно даване и оттегляне на съгласие на потребителите за ползване на личните им данни.  Фейсбук въвежда новите настройки тази седмица в Европа, но в крайна сметка от всеки потребител на социалната мрежа ще бъде поискано да реши дали да ползва опции като лицево разпознаване и някои видове персонализирана реклама, съобщи компанията.  Зукърбърг призна, че и негови данни са откраднати Приетият в ЕС Общ регламент за защитата на личните данни GDPR влиза в сила от 25 май. В него се изисква формулярите за даване на съгласие за ползване на лични данни да са написани на ясен и разбираем за всички език, а съгласието да може да се оттегли също толкова лесно, колкото е било дадено.  Потребителите на Фейсбук в Европа и Канада за пръв път ще могат да се включат в системата за лицево разпознаване на мрежата, която е достъпна в повечето други части на света през последните шест години.  Потребителите също така ще бъдат запитвани дали позволяват на Фейсбук да ползва данни от партньори като приложения и сайтове, за да им предлага персонализирани реклами и дали са съгласни да споделят политическа или религиозна информация от профилите им, както и данни за личните им взаимоотношения.  \"Искаме не просто да спазваме закона, а да отидем отвъд задълженията си, за да изградим ново и подобрено боравене с личните данни за всеки във Фейсбук\", заяви компанията.", "date": "2018.04.19", "title": "Фейсбук добавя нови настройки на защита на личните данни"}
{"url": "http://www.faktor.bg/bg/articles/novini/balgariya/ivan-geshev-nali-ne-mislite-che-marsiantsi-sa-slozhili-parite-v-kolata-na-kmetitsata-ivancheva", "text": "Доказаталествата сочат, че са искани от изнудваното лице пари. Но няма как да се бориш с корупцията с тези текстове, които са останали от соца – провокации за подкуп. Така лаконично описа вчерашния зрелищен ареста на кметицата на община „Младост“ Десислава Иванчева. На въпрос колко пари е искала Иванчева, Гешев обясни, че са искани 20 евро на кв. м. върху инвестиционните намерения на съответния човек, тоест над 1 млн. евро. След продължителни пазарлъци – сумата е свалена на 500 000 евро, които е трябвало да бъдат дадени съответно 250 000 за един от обектите и 250 000 – за останалите обекти, разсрочени във времето в определена схема. След това се случи арестът на кметицата на кв.„Младост“, обясни шефът на спецпрокуратурата. Няма как да не са използвани СРС-та, за да бъде доказано това престъпление. Имало е посредник в преговорите, за да се достигне до тези крайни суми. Но лансирането на тези, че парите са били подхвърлени в колата - тези защитни тези са несериозни, надявам се адвокатите да минат на  по-сериозни версии. От няколко дни получавам обаждания от приятели, които искат да им кажат къде се оставят по 70 000 евро, за да си оставят и те колите там. И двете арестувани вчера дами светят, и посредникът свети – това е контролирано със СРС. Не мога да ви кажа, че марсианци са ги сложили тези пари в колата на кметицата. Всички в тази държава, очакват да се борим с корупцията. Ние правим това – и начинът по който се случва, се прави в Европа и по законите, които се прилагат в България, макар че те са несъвършени. Но аз не съм виновен за това, защото те се гласуват в Народното събрание, коментира Иван Гешев.", "date": "2018.04.19", "title": "Иван Гешев: Нали не мислите, че марсианци са сложили парите в колата на кметицата Иванчева…"}
{"url": "http://www.faktor.bg/bg/articles/tramp-pred-dilema-da-otide-li-na-sreshta-s-kim-chen-un-ili-s-uvazhenie-da-ya-napusne", "text": "Президентът на САЩ Доналд Тръмп изрази надежда, че обявените безпрецедентни преговори със Северна Корея ще позволят на целия Корейски полуостров \"да живее в сигурност, благоденствие и мир\", предаде Франс прес. \"Надяваме се тази среща да бъде много успешна и с нетърпение очакваме\" да участваме в нея, заяви Тръмп, който се съгласи да се срещне с лидера на КНДР Ким Чен-ун в близките седмици. \"Както вече съм казвал, пред Северна Корея се простира обещаващ път, ако тя премахне ядрените си оръжия напълно, проверимо и необратимо. Това ще е голям ден за тях и за света\", добави американският президент на съвместна пресконференция с японския премиер Шиндзо Абе в курорта си Мар-а-Лаго във Флорида. \"Ако обаче преценя, че тази среща няма да е плодотворна, няма да отидем на нея. А ако отида там и се окаже, че срещата не е плодотворна, с най-голямо уважение ще я напусна\", предупреди Тръмп. Президентът на САЩ заяви, че Вашингтон ще положи големи усилия да постигне освобождаването на отвлечените преди десетилетия от Северна Корея японски граждани, предаде ДПА.  \"Ще работим много, много усилено по този въпрос и ще се постараем да върнем тези хора у дома\", каза Тръмп. Той съобщи, че се водят и преговори за освобождаването на трима задържани в КНДР американски граждани. \"Има много добър шанс да стане\", заяви Тръмп.", "date": "2018.04.19", "title": "Тръмп раздвоен за срещата с Ким Чен-ун - да не отиде или с уважение да я напусне"}
{"url": "http://www.faktor.bg/bg/articles/zam-ministar", "text": "Вчера на заседание на Министерски съвет се гласуваха промени в измененията и допълненията в правилника за прилагане на Интеграция на хората с увреждания. Там сме включили нови медицински изделия. Това са детската рингова инвалидна количка... Те се предоставят на тези, които имат нужда от тях на база на индивидуална преценка.   Това заяви в \"Здравей, България\" на заместник-министър на труда и социалната политика Росица Димитрова, която отговаря за социалното включване, социалните помощи, социалните услуги, подкрепата на децата и семейството, интеграцията на хората с увреждания, равнопоставеността на половете и антидискриминацията. Най-важното, което сме разпоредили и е прието с промените в правилника е техническа спецификация за изработката на изделия, съобразени с конкретното лице. С тези промени, аз съм убедена, контролът ще бъде завишен, но ще предоставяме и медицински изделия по индивидуална поръчка , които да са съобразени с конкретните нужди на конкретния човек с увреждане.", "date": "2018.04.19", "title": "Зам.-министър: Ще предоставяме  медицински изделия по индивидуална поръчка на хората с увреждания"}
