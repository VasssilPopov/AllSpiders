{"url": "https://www.faktor.bg/bg/articles/proval-na-misiya-london-desi-radeva-oproverga-da-e-iskala-sreshta-s-balgarskata-obshtnost", "text": "Вчера излезе информация, касаеща изява на високо ниво на съпругата на президента Румен Радев - Десислава. Става дума за среща на първата дама с представители на българската общност във Великобритания.  Информацията, разпространена от български медии, дойде от българското посолство в Лондон, в която става дума за покана сред българската общност на Острова, чийто текст гласи, че г-жа Радева ще посети Лондон на 17 октомври и в качеството си на първа дама ще вземе участие в разговори на територията на българското посолство в Лондон. Поканата е отправена по електронната поща до български интелектуалци, журналисти, неправителствени организации, бизнесмени и професионалисти, живеещи и работещи на Острова. От нея обаче най-изненадана и шокирана остана Десислава Радева, която си позволи да отправи упрек към журналистите, че са се предоверили на информацията и не са си направили труда да провята достоверността на информацията.  По този повод съпругата на президента написа пост на страницата си във Фейсбук. Чрез публикацията тя дава ясно да се разбере, че не е получавала информация за подобна визита, но знае, че има написана покана от нейно име. \"Terminal 3, благодаря, че ме осведомихте за срещата ми с „изявени представители на българската общност в Обединеното кралство – интелектуалци, журналисти, неправителствени организации, бизнесмени и професионалисти”. Бях силно впечатлена и от темата – „развитието на духовните връзки между България и Обединеното кралство”. За кратко изпаднах в умиление какъв капацитет съм. Даже започнах да си говоря на \"Вие\". Но се сетих, че живея в България. Затова и не ме учуди, че „новината” с готовност и някак добронамерено бе споделена от редица други „информационни” сайтове. Утре очаквам да я прочета в пресата. А с повече късмет току виж попаднала и в национален ефир. Да, „Мисия Лондон” е чудесна книга с много хубава екранизация. Жилеща сатира, присмехулство и тънко чувство за хумор... Макар да харесвам Алек Попов повече със „Сестри Палавееви”, във втората част на която се сдобих с много любим герой – бай Ангел, в когото припознах доста хора. Но това са подробности. Думата ми е за Мисия Лондон. В днешни дни. Един служител на Мисията, сигурно от престараване, решил да драсне покана от мое име до когото сметне за добре и с тема, която му звучи достатъчно респектиращо и в същото време дипломатично, без да си направи труда да пита или поне информира нито администрацията на президента, нито мен – „канещата”. Длъжна съм да споделя следното: когато придружавам президента в чужбина наистина правя срещи с българи - представители единствено на българските училища там или на организации, съхраняващи и популяризиращи българските традиции и култура. Срещите са неформални. Нося учебни помагала, книги, съдействам с каквото мога. На такива срещи присъстват не повече от двадесет човека. Правим ги непосредствено преди срещата на президента с българската общност. Така е било, така и ще бъде занапред. Всякакви други трактовки са неистина или умишлен опит чрез мен да се злепостави държавният глава.  И за финал - вече бях вкарана в идентичен сценарий още през месец януари, тази година, при посещението на президента в Брюксел. „Мисия Брюксел” също е добро заглавие за книга. Но, за жалост на мнозина, без „истерично самовлюбената жена на български държавник”(по Л.Дилов-син).\" По-парадоксалното в случая е, че проверка на Епицентър.бг първо направена в българската мисия в Лондон, а след това и в пресцентъра на държавния глава установи, бе потвърдено, че ще има среща на г-жа Радева с българската общност в Лондон, но все още нямат информация за програмата на посещението на президента във Великобритания. Посочените институции обаче не са уведомили основното действащо лице, а именно \"канещата\" съпруга на държавния глава за инициативата, която се готви от нейно име.", "date": "2018.09.20", "title": "Провал на мисия \"Лондон\": Деси Радева опроверга да е искала среща с българската общност"}
{"url": "https://www.faktor.bg/bg/articles/dps-predupredi-upravlyavashtite-institutsionalnata-kriza-lesno-mozhe-da-prerasne-v-politicheska", "text": "Конфликтът между президент и изпълнителна власт – ни го определяме като институционална криза. Причината – неразбирането, че институциите са създадени за хората. ГЕРБ не са свикнали да работят в условията президентът да не бъде послушен и да бъде коректив. ГЕРБ подцениха функциите на президента в тази посока. Искаме да предупредим ГЕРБ както и другите институции – че институционалната криза много бързо може да доведе до политическа криза. Това заяви в студиото на БНТ депутатът от ДПС Йордан Цонев. Сега върви назначаване на посланици, процесът е блокиран. Ще дойде ред на конституционните съдии. Институциите трябва да са в диалог. Причината за войната и липсата на диалог е споделена отговорност на управляващите и президентската институция, добави още той. На въпрос на водещия знаково ли е посещения на американския посланик в централата на ДПС, депутатът бе лаконичен: ДПС е най-последователната евроаталнтическа партия в България. А Доган има голям принос за приемането на България в НАТО. Иначе посещенията на посланици са нещо регулярно в нашата партия. Но специално тази срещи е била заради желанието на посланик Ерик Рубин да се запознае с почетния председател Ахмед Доган.", "date": "2018.09.20", "title": "Срещата с ДПС била заради личното желание на Рубин да се запознае с Доган"}
{"url": "https://www.faktor.bg/bg/articles/yunker-ek-e-gotova-i-v-sluchay-na-proval-na-pregovorite-za-brekzit", "text": "Европейската комисия е напълно готова за всякакви сценарии и последствия от провал на преговорите за Брекзит, но се стреми да избегне подобно нещо. Това заяви днес председателят на Европейската комисия Жан-Клод Юнкер, цитиран от Ройтерс и ТАСС. \"Времето е подходящо за споразумение. Ние обаче сме подготвени, в случай че не бъде постигната сделка. Така че не се притеснявайте\", каза Юнкер след края на срещата на върха на ЕС в Залцбург. Австрийският канцлер Себастиян Курц, чиято страна е ротационен председател на съюза до края на годината, даде да се разбере, че държавите членки с всички сили искат да избегнат \"твърд Брекзит\" (т. е. без постигане на споразумение). \"Ето защо не виждам основание сега да обсъждаме сценарий за липсата на споразумение. Надявам се, че ще постигнем споразумение, това е по-реалистичният сценарий\", каза Курц. Австрийският канцлер отбеляза, че европейските лидери са се договорили преговорите за Брекзит да завършат следващия месец, пише БТА.", "date": "2018.09.20", "title": "Юнкер: ЕК е готова за всякакви сценарии и последствия от провал на преговорите за Брекзит"}
{"url": "https://www.faktor.bg/bg/articles/nyakolko-dushi-byaha-ubiti-pri-strelba-v-amerikanskiya-shtat-merilend", "text": "Президентът на САЩ Доналд Тръмп подписа указ, който цели затягане на режима на санкции срещу Русия, съобщава ТАСС. Текстът на документа е разпространен от пресслужбата на Белия дом. Текстът на указа и придружаващото го писмо, изпратени на ръководството на Конгреса на САЩ, не предвиждат въвеждането на допълнителни санкции срещу Русия. Управлението за контрол над чуждестранните активи към финансовото министерство на САЩ уточнява, че документът дава на Министерството на финансите пълномощия да налага санкции на Русия. През август американската администрация обяви нови санкции срещу Русия във връзка със случая \"Скрипал\". Москва твърди, че не е отговорна за отравянето на Сергей и Юлия Скрипал в английския град Солбсъри през март. Санкциите влязоха в сила на 22 август.", "date": "2018.09.20", "title": "Тръмп подписа указ за затягане на санкциите срещу Русия"}
{"url": "https://www.faktor.bg/bg/articles/komandvashtiyat-vvs-na-izrael-e-v-moskva", "text": "Командващият военновъздушните сили (ВВС) на Израел Амикам Норкин е в Москва, където пристигна в четвъртък, за да предаде информация за свалянето на руския самолет Ил-20 в Средиземно море, съобщи пред кореспондент на ТАСС официалният представител на Армията за отбрана на Израел (АОИ) Джонатан Конрикус, предава ТАСС, цитирана от \"Фокус\". „Да, мога да потвърдя“, заяви той в отговор на съответстващ въпрос. В сряда вечерта АОИ съобщи, че Норкин ще пристигне в Москва в четвъртък, за да представи данни по инцидента от 17 септември с руския самолет Ил-20, включително и основните заключения от разследването на произшествието. Командващият е съпровождан в Москва от ръководителя на подразделението за международно сътрудничество към ВВС на Израел бригаден генерал Ерез Мейсел и офицери от разузнавателните служби и оперативното командване. ТАСС припомня още, че прессекретарят на руския президент Дмитрий Песков съобщи, че във вторник Владимир Путин в разговор с премиера на Израел Бенямин Нетаняху се е съгласил делегация от експерти, начело с главнокомандващия ВВС на Израел да донесе в Москва своите данни за свалянето на Ил-20. Той каза още, че руският лидер в ситуацията със самилета се ръководи от данните на Министерството на отбраната на Русия, но добави, че информацията на еврейската държава ще бъде изучена от руски експерти.", "date": "2018.09.20", "title": "Командващият военновъздушните сили на Израел е в Москва заради сваления руски самолет"}
{"url": "https://www.faktor.bg/bg/articles/novini/svyat/kishinev-i-kiev-obsadiha-izvezhdaneto-na-ruskite-voyski-ot-pridnestrovieto", "text": "Проблемът около разрешаването на приденстровската ситуация бе обсъден от представители на Молдова и Украйна, предава руската агенция EA Daily. На среща между секретаря на Съвета за национална сигурност и отбрана на Украйна (СНБО) Александър Турчинов и вицепремиера по въпроса на реинтеграцията на Молдова Кристина Лесник е обсъждан, конкретно, въпросът за демилитаризация и извеждането от региона на руското въоръжение, съхранявано във военни складове в село Колбасна, отбелязва агенцията. Партньорите са отделили внимание на организирането на контрол от международни наблюдатели над тези хранилища, разположени на територията на Приднестровието, на около 1,5 км от украинската граница, които се охраняват от военнослужещи към Оперативната група на руските войски. „Руската Федерация грубо наруши ангажиментите, които пое за извеждане на боеприпасите и оръжията, намиращи се в руската военна база, и държи незаконно там свой военен контингент, който е център на дестабилизацията в региона“, заяви Александър Турчинов. По неговите думи, Украйна е подкрепяла и ще продължи да подкрепя в бъдеще Молдова, с която има „един евроинтеграционен път“. „Република Молдова се застъпва за европейските ценности и смята Киев за надежден партньор и затова е заинтересована в още по-голяма интензификация на сътрудничеството, включително и по въпросите за демилитаризацията на Приднестровието и неговата по-нататъшна интеграция в Молдова“, заключи Кристина Лесник.  (Източник: \"Фокус\")", "date": "2018.09.20", "title": "Кишинев и Киев се обединиха за извеждането на руските войски от Приднестровието"}
{"url": "https://www.faktor.bg/bg/articles/skandal-s-izdavaneto-na-ugarski-pasporti-eskalira-otnosheniyata-budapeshta-kiev", "text": "Будапеща оценява изгонването на унгарския консул от град Берехове (украинската Закарпатска област) заради видеото, на което се вижда как той дава паспорт, като неприятелски акт от страна на Киев. Това заяви министърът на външните работи на Унгария Петер Сиярто, цитиран от УНИАН и Агенция \"Фокус\".  „Тази мярка поставя отношенията между двете страни в друго измерение и няма да остане без отговор, но Министерството на външните работи и търговията не е получавало официално съобщение по този повод“, заяви Сиярто.  По неговите думи, видеоклипът, записан със скрита камера в консулството на Унгария в Берегова се използва в украинската избирателна кампания в опит да се спечелят гласове чрез антиунгарски настроения.  Сиярто заяви, че записът, най-вероятно, е направен и публикуван в интернет по нечия заповед.  Той добави, че клетвата за гражданство, записана на видеото, отговаря на всички правила и, съответно, фактът, че външният министър на Украйна Павел Климкин е възразил против нея, може да се обясни само с вътрешни политически съображения и предстоящите избори.  „Двойното гражданство е обичайна практика в Европейския съюз и, съответно, украинските възражения показват, че Киев се отнася несериозно към европейската интеграция и влизането в НАТО“, заяви министърът.  „Правителството няма да позволи на украинската администрация да влоши още повече положението на закарпатските унгарци и осъжда опитите за сплашването им в максимална възможна степен“, добави Сиярто.  Освен това той заплаши „още повече да забави“ движението на Украйна към ЕС заради паспортния скандал.  Агенция „Фокус“ припомня поводът за създаденото напрежение между Украйна и Унгария. Консулството на Унгария в град Берехове, украинската Закарпатска област, издава паспорти на етническите унгарци, които живеят в района. Процедурата по предаването на документа се придружава от наздравица с шампанско в чест на второто гражданство и инструкции да не се съобщава за това на украинските власти, предава „Укринформ“, като се позовава на публикувано на уебсайта си видео от такава церемония.  В същото време, украински граждани, пише агенцията, високо се заклеват във вярност на Унгария.  „Заклевам се да считам Унгария за своя родина. Ще бъда лоялен гражданин, ще защитавам и служа на Унгария. Господ да ми е на помощ“, се повтаря по три пъти от украинските граждани, като това се случва на фона на унгарско знаме, съобщава „Укринформ“.  След хумна, притежателите на нови унгарски паспорти получават инструкции от унгарски дипломати. „Скрийте от правителствените институции на Украйна факта, че сте получили унгарско гражданство“, казва унгарският дипломат.  „Укфинформ“ се е свързал с унгарското консулство в Берехове, откъдето до сега не са отговорили на въпросите, свързани с горепосочената информация.  В същото време, унгарското посолство в Киев, където е изпратено подобно искане, е потвърдило, че е получило писмото на украинската агенция, но е отказало да направи коментар по въпроса.  „Изпратихме вашето искане до нашето министерство. Те може да ви отговорят, ако искат“, е отговорил служител на дипломатическото представителство на руски, като е подчертал, че не говори украински, отбелязва агенцията.", "date": "2018.09.20", "title": "Скандален клип с издаване на унгарски паспорти в Украйна ескалира отношенията Будапеща-Киев"}
{"url": "https://www.faktor.bg/bg/articles/novini/balgariya/elena-yoncheva-v-hora-na-radev-i-ninova-borisov-edno-govori-u-nas-a-bryuksel-kakvoto-mu-kazhat-nachalnitsite", "text": "Партията на европейските социалисти е демократична партия и е нормално да има различни позиции и гледни точки. Нашето мнение е, че налагането на санкции и излизането извън ЕС няма да реши проблема а ще доведе до дезинтегриране на Европейския съюз. Това заяви пред Канал 3 депутатът от БСП за България Елена Йончева по темата с Унгария.  В Унгария има дори голям проблем с корупцията, както и липса на медийна свобода. Тоест, ако ще се прилага един критерий, то трябва да е всеки, иначе то ще е добре само за тези, които искат да разделят Европейския съюз.  Дори сред ЕНП има дискусия кой е правилния подход. Всички сме на мнение, че има проблеми, но трябва да се видят точните механизми за справяне с тях, заяви журналистката.  По-интересен е Бойко Борисов, който има противоречиви мнения. Вие чували ли сте Министерски съвет да излиза с позиция за „някой ден”. Човек трябва по някакъв начин да се измъкне от дадена ситуация и явно това е неговата. Това е позиция на един и същи човек - той каза в България едно и като отиде при началниците си в Европа съвсем друго. Европейските лидери са нашите партньори, в момента, в който ги вземем за началници, виждаме какво се получава - Борисов прави каквото му кажат, категорична бе Йончева.  ГЕРБ е групировка, а не партия. Ако говорим за демократична партия е съвсем нормално да има различни мнения по дадена тема. Когато става дума за национални интереси, разбира се, че ще има сътрудничество между президента и партиите. Когато управляващата партия мачка граждани, не само президента, но и всички ние трябва да се обединим срещу тях, изрази позицията си Йончев в отговор на въпроса дали Румен Радев и БСП имат твърде близки мнения.", "date": "2018.09.20", "title": "Елена Йончева в хора на Радев и Нинова: Борисов едно говори у нас, а в Брюксел - каквото му кажат началниците"}
{"url": "https://www.faktor.bg/bg/articles/mladen-marinov-koyto-i-da-bade-izbran-za-glaven-sekretar-na-mvr-nyama-da-e-greshka", "text": "Новият вътрешен министър Младен Маринов очерта върху какво ще акцентира в бъдещата си работа и отговори на въпрос на бТВ откъде идва увереността му, че би успял да се справи с новата длъжност. \"Увереността ми идава от екипа, с който съм работил до вчера. Колегите добре изпълняват своите задължения. Имаме добри резултати във всички направления на дейност, естествено, сравнени с предишни периоди. Тенденциите са добри и има още какво да направим. Смятам да стъпя на приемственост,  върху това, което е добре направено, и да насоча усилията си към укрепване на кадровия състав на министерството. Мога да кажа, че то вече е реформирано по отношение на административната реформа. Проблемът е в кадровия състав и той трябва да бъде укрепен. Към момента са назначени 1700 полицаи от началото на правителството, напуснали са близо 600. Така че близо 1200 полицаи вече работят на терен. Това са служители в ГД \"Жандармерия\", които непосредствено полагат усилия в малките населени места срещу битовата престъпност.\"  Маринов даде пример със с. Мечка, където преди няколко дни имаше грабеж на възрастни хора. \"Благодарение на жандармерията извършителите бяха заловени в рамките на половин час. По предишния случай извършителите вече са в затвора. Предстои в най-скоро служителите на терен да бъдат обезпечени и с техника, което е по праграма на ЕС за укрепване на границите и вътрешната и европейската сигурност, там ще ми бъдат насочени усилията\", разкри още Маринов. На въпрос дали вече има кандидат за главен секретар, новият вътрешен министър съобщи: \"За назначаването на главен секретар ще се спазват всички процедури, но първо да се подредим. Аз съм човек, който действа бързо и експедитивно и ще го изисквам и от колегите:, каза Маринов и разкри:. \"Вече имам нагласа да избера главен секретар.\" Той нито отрече, нито потвърди, че Терзийски или Спиридонов ще са главни секретари на ведомството. \"Който и да бъде избран, няма да е грешка, колегите от дирекциите са с много добри качества. Много е трудно да се избере главен секретар на МВР, тъй като главните директори и директорите на областните дирекции наистина са професионалисти. Който и да бъде избран, няма да е грешка. Докато аз бях главен секретар, работих за екип, който така да работи, че когато обсъждаме проблеми, да не срещам само съгласие отсреща, а съм търсил винаги коментари и критики дори. Имали сме спорове, за да стигнем до правилното решение.\"  Относно критиките на президента, Младен Маринов коментира: \"Право на президента е да прави оценки и коментари по политически въпроси. Нямам подозрения и не бива да имам подозрения към президента. Премиерът и правителството са решили. От мен може да се очаква диалог и съвместна работа. Ще положа всички усилия да раборя в добър диалог с всички институции.\"", "date": "2018.09.20", "title": "Младен Маринов: Вече има нагласа за нов главен секретар на МВР, но първо да се подредим"}
{"url": "https://www.faktor.bg/bg/articles/borisov-zashtiti-marinov-ot-prezidenta", "text": "В кулоарите на неформалната среща на върха на ЕС в Залцбург премиерът Бойко Борисов защити избора на нов вътрешен министър с думите, че се справя добре с работата, съобщи БНТ. По думите му, президентът Румен Радев всеки ден критикува правителството, което не е в полза на институциите.  Няма двойнственост в позицията на България за Унгария, увери премиерът, посочвайки, че евродепупатите на ГЕРБ са гласували против санкциите срещу Унгария, а тези на БСП - \"за\". Аз питам един държавен глава не би ли трябвало да е баща на всички партии? Не би ли трябвало да е еднакво отдалечен от всички партии, не би ли трябвало да е обединител на нацията? Да, разбира се, има право на своето мнение. Ами аз, ако почна да говоря за Пламен Узунов или неговите съветници, какви служители са? Това помага ли на институциите? Нима там, при него, няма един, който беше заставал в хитлеристки поздрав? Със сигурност може да има и по-добри от тях кандидатури. Но всеки ден ние биваме подлагани под критика. Не чухме нищо за БСП. За ролс-ройсите там и т.н. Не чухме.\", отсече Бойко Борисов", "date": "2018.09.20", "title": "Борисов защити Маринов от президента: Ами ако аз почна да говоря за съветниците на Радев?"}
{"url": "https://www.faktor.bg/bg/articles/arestuvaha-obvineniya-za-strelbata-po-sina-na-kiro-yaponetsa", "text": "Обвиненият за стрелбата по сина на Кирил Киров-Японеца Марин Петров е бил задържан днес. След като бе обявен за издирване Петров се е явил днес на съдебно заседание, където е бил арестуван.   Освен в опит за умишлено убийство Петров е обвинен и в незаконно притежание на оръжие.  Освен това Софийска районна прокуратура, както вече БЛИЦ информира, е обявила за издирване и Георги Любенов Петров - Йончо. Издирването е предприето във връзка с постъпила нова оперативна информация по случая с покушението срещу Кирил Киров - Японеца  Блицприпомня, че в началото на тази година поръчителят и извършителят на мократа поръчка срещу Кирил Киров - Киро Японеца бяха осъдени на общо 12 години затвор. Бандитът, който стреля срещу Киров и семейството му - Марин Петров, получи 9 години лишаване от свобода.  Неговият тъст Георги Петров - Йончо получи три години условна присъда с четири години изпитателен срок. Независимо, че е осъдителна, присъдата е изключително лека, като се има предвид тежестта на повдигнатите обвинения.  Още по-скандалното в случая е, че двамата подсъдими няма да бъдат вкарани зад решетките, а ще си тръгнат по живо, по здраво. По този начин двамата могат да избягат също като техния \"колега\" Йоско Костинбродския.", "date": "2018.09.20", "title": "Арестуваха обвинения за стрелбата по сина на Киро-Японеца"}
{"url": "https://www.faktor.bg/bg/articles/martin-dimitrov-ako-golemite-verigi-prodavat-hlyaba-bez-pechalba-shte-badat-udareni-malkite-targovtsi", "text": "Икономистът и бивш депутат Мартин Димитров определи идеята големите търговски вериги да продават хляба без печалба, за да се омекоти ефектът от повишаването на цените върху потребителите като \"меко казано, смущаваща и популистка\". Пред БНР той заяви, че \"извън комунизма нито една друга икономическа теория не казва, че може да има търговци, които да не реализират печалба\". Димитров вижда рискове за малките търговци от прилагането на подобна мярка. \"Ако тази мярка бъде въведена (защото е възможно да се случи), самите вериги могат да видят в тази идея възможност. Могат да решат, че сега това е тяхната възможност да ударят конкуренцията, а именно малките магазинчета, които произвеждат и които продават по-скоро подобни изделия като хляб, да използват ситуацията, че имат разрешението на правителството да продават без печалба, ако щете, защо не и на загуба, за да могат да фалират за известен период от време, всички малки магазинчета, които произвеждат хляб. Това ще е резултатът, а след това, след като фалират, ще има много по-малко конкуренция и резултатът ще бъде още по-голямо поскъпване на хлебните изделия\", коментира още Димитров. Той припомни, че България е поканена от Европейската комисия да предоговори цените на природния газ с Русия, а по-ниски цени на природния газ означават по-ниски разходи за производство, съответно по-ниски цени на редица стоки, включително на хляба. \"Това в момента може да го направи България. Виждаме обаче, че тя не се е забързала да го направи. Въпреки че има процедура на Европейската комисия, въпреки че многократно бяхме канени, такова предоговаряне дори не е започнало.\" Икономистът посочи като друг фактор цените на бензина и дизела и допълни, че в България транспортът формира всички цени, включително цената на хляба. \"За хората в Литва, Латвия и Естония цената на хляба и други подобни стоки е три пъти по-достъпна в сравнение с българските граждани. Това сравнение е много подходящо, защото в началото на прехода 89-а година балтийските страни бяха в по-тежко икономическо състояние от България. Те в момента имат три пъти по-високи доходи\", отбеляза още Димитров. \"Това, което в момента предлага министърът, е ляво, популистко и неработещо и ако се приложи за кратък период от време, накрая ще има точно обратния ефект\", прогнозира Мартин Димитров.", "date": "2018.09.20", "title": "Мартин Димитров: Предложението големите вериги да продават хляба без печалба е ляво, популистко и неработещо"}
{"url": "https://www.faktor.bg/bg/articles/v-duha-na-starata-bohema-sabra-petima-imeniti-plovdivski-hudozhnitsi", "text": "Необикновена изложба \"В духа на старата бохема\" събра петимата големи от групата на пловдивските художници през 60-те и 70-те години на ХХ век - Георги Божилов - Слона, Димитър Киров - Ди Киро, Енчо Пиронков, Йоан Левиев и Христо Стефанов. По думите на нейните организатори тя ще ни потопи в енергията и техния загадъчен свят, в който се откроява изумително платно \"Закуска в Стария град\" на Христо Стефанов, който си отиде от този свят през декември 2013. На откриването на 18 септември от 18.30 часа в къща \"Стамболян\" свириха музикантите от Биг Бенд Пловдив с диригент Николай Гешев и специалния гост - огненият китарист Огнян Видев, които накараха сърцата на публиката да пулсират в ритъма на джаза. \"Има още хиляди причини, които не могат да се опишат, но могат да се изживеят! Елате да ги открием заедно\", призовават от Общински институт \"Старинен Пловдив\". Изложбата е част от програмата на Празниците на Стария град \"По трихълмието на времето\" и е дълбок поклон пред творците, заради които Пловдив е наречен \"Град на художниците\". Събитието се финансира от Община Пловдив и е част от Културния календар на града за 2018 година.", "date": "2018.09.20", "title": "\"В духа на старата бохема\" събра петима именити пловдивски художници"}
{"url": "https://www.faktor.bg/bg/articles/kubrat-pulev-tryabva-da-dokazhe-svoyata-klasa-sreshtu-fyuri", "text": "В края на Октомври 2018 година Кубрат Пулев най-сетне ще се завърне на ринга. Най-добрият български боксьор ще се изправи срещу англичанина Хюи Фюри в много важен сблъсък. Победителят от него ще спечели правото да се бори за титлата на Международната боксова федерация (IBF). Това е най-важният аргумент Пулев да преследва победата, но освен него има още някои неща, заради които той трябва да се бори за крайния успех. На 27 Октомври Кубрат Пулев ще излезе за трети пореден боксов сблъсък в Арена Армеец, София. Битката срещу Хюи Фюри не просто трябва да мотивира Кобрата, че може да получи шанс за титла, но и е прекрасна възможност да припомни за своите качества. Последните битки на Кубрат бяха срещу Самюел Питър и Кевин Джонсън, които определено не могат да бъдат считани за реален мерител качествата на Пулев. Българският боксьор бе 100-процентов фаворит в тези сблъсъци според различните онлайн букмейкъри, сред които и Efbet. В мача с Фюри обаче шансовете на Кобрата не са чак толкова силно изразени. Да, поглед в оценките на двамата в сайта на Bet365 показва, че Кобрата е фаворит, но ситуацията не е същата, каквато беше преди срещите с предишните съперници. Друг много важен момент за Пулев е това, че той не е излизал на ринга от повече от година. Последният му мач бе в края на Април 2017, но нека не забравяме и за контузията на Кобрата, която го спря за мач с Джошуа, така че феновете му ще очакват битката с Фюри със затаен дъх. Очаква се сблъсъкът с младия англичанин да е първият сериозен тест за Кобрата след мача с Владимир Кличко. Като се има предвид, че Пулев е на 37, предстоящият сблъсък изглежда задължителен за спечелване. Годините на Кубрат би трябвало да му дадат повече увереност и самочувствие, понеже опитът, с който разполага той, е много по-голям от този на Хюи Фюри. Пулев разполага с нужния опит, има класата, а и ще се бие у дома, така че всички позитиви са на негова страна. Те трябва да го поведат към успеха, понеже това е идеален шанс за него да спечели правото да се бие за титлата. Повечето хора познават младия англичанин, заради роднинската му връзка с бившия шампион в тежка категория Тайсън Фюри. Всъщност те са първи братовчеди, но освен това младият Фюри е считан като един от най-големите таланти на британския бокс. Той е само на 24 и тепърва му предстоят доста битки в света на бокса. Самото му съгласие да се изправи срещу Кобрата в София е показателно за желанието на Фюри да се докаже, защото при евентуална победа той не само ще си спечели мач за титлата, но и ще се прочуе с това, че е победил опитния Пулев. Дилиън Уайт, Джарел Милър и Доминик Бризийл отказаха боксов мач с Пулев, но Хюи Фюри е готов да се изправи срещу Кобрата и то на негова земя, за да се докаже. Голямото предимство на Фюри в предстоящия сблъсък с Кобрата е, че младият англичанин е сочен за аутсайдер, според букмейкърите. Тук е момента да отбележим, че за този сблъсък може да потърсите специални оферти, като за такива следете всеки един  , понеже този оператор често добавя промоции, свързани с бокса. Другото голямо предимство за Фюри е, че последната му битка бе по-рано тази година, през месец Май, когато той спечели титлата в тежка категория на Великобритания след победа над Сам Секстън. Преди големия мач за българския бокс, няма как да не обърнем внимание и на статистическите данни за двамата участници. С помощта на спортните анализатори от сайта за букмейкърски ревюта   ще разгледаме основната статистика за Пулев и Фюри. На 37 години, Кубрат Пулев има 26 боя на професионалния ринг. В тях Кобрата печели 25 победи и има 1 загуба, която бе допусната от Владимир Кличко през 2014 година. 13 от победите на Пулев са с нокаут. От другата страна, само на 24 години, Хюи Фюри вече има 22 професионални сблъсъка в своята сметка, като в тях е загубил само веднъж. Поражението дойде в предпоследния му мач, който бе срещу Джоузеф Паркър. 11 от победите на Фюри са с нокаут. За още статистически данни може да разгледате сайта на Winbet, който е и сред основните партньори на Кубрат Пулев у нас. Няма как да не отчетем факта, че Фюри има почти толкова мачове, колкото и Кубрат Пулев, а е с 13 години по-млад. Въпреки това сблъсъците на младия англичанин не са от нивото на битките, които Кобрата е провел в последните години. Най-тежкият мач за Фюри в кариерата му бе срещу Джоузеф Паркър и го загуби. Сега е време за втори тежки сблъсък, този път срещу опитния Пулев. Българският боксьор се намира в удобна позиция да спечели мач за титлата и е длъжен да го направи, защото втори подобен шанс едва ли ще се яви пред него в следващите години. Пулев заслужено стигна до претендентски мач за титлата на Международната федерация, сега остава да го спечели и в следващата битка да се бори за пояс и за слава на българския", "date": "2018.09.20", "title": "Кубрат Пулев трябва да докаже своята класа срещу Фюри"}
{"url": "https://www.faktor.bg/bg/articles/karayancheva-v-interes-na-balgariya-da-uvelichim-dostavkite-na-azerski-gaz", "text": "България има интерес от увеличаване на газовите доставки от Азербайджан. Това заяви председателят на Народното събрание Цвета Караянчева в разговор с министър-председателя на Азербайджан Новруз Мамедов, съобщиха от пресцентъра на парламента Делегация, водена от председателя на българския парламент, е на посещение в Азербайджан по повод тържественото отбелязване на 100-годишнината на парламента на Азербайджан. В състава на делегацията са председателят на Групата за приятелство България – Азербайджан Хамид Хамид и заместник-председателят на групата Димитър Георгиев.  Стратегическото географско положение на България създава предпоставки за диверсификация на източниците и маршрутите на газовите и нефтените доставки, подчерта Цвета Караянчева. Тя уточни, че усилията на страната ни са насочени към това, чрез реализацията на газовия хъб „Балкан“ България да се превърне в газоразпределителен център за Европа. Разглеждаме доставките на газ от Южния газов коридор като неразделна част за реализирането на тази стратегическа цел, посочи Цвета Караянчева и добави, че реализацията на газовата връзка България-Гърция е ключов елемент за получаването на вече договорените 1 млрд. куб. м. азербайджански газ до България. От своя страна премиерът Мамедов заяви, че след реализацията на договорените количества, Азербайджан е готов да води разговори за реализирането на нови количества газ. Нова възможност за сътрудничество в енергетиката би могло да бъде и участието на Азербайджан в газификацията на България за битови цели – тема, обсъждана по време на работното посещение на българския премиер Бойко Борисов в Баку през януари 2018 г., подчерта председателят на Народното събрание. Тя допълни, че всички необходими подробности вече са предоставени на азерската компания СОКАР. Караянчева и Мамедов изразиха задоволство от ефективността на разкритата на 16 януари 2018 г. директна авиолиния Баку – София. Двамата бяха категорични, че линията вече оказва положително влияние върху нарастването на пътуванията между двете страни с цел бизнес и туризъм и перспективите в тази посока са повече от положителни. Председателят на българския парламент посочи, че има неоползотворен потенциал и широки възможности за развитие на сътрудничеството между България и Азербайджан в търговско-икономическата област. Настоящият стокообмен не отговаря на потенциала на двете страни и затова разглеждаме работата на Междуправителствената българо-азербайджанска комисия за търговско-икономическо и научно-техническо сътрудничество като важен инструмент за активизиране на връзките между двете страни, подчерта Цвета Караянчева. Парламентите на България и Азербайджан са готови да работят заедно и да съдействат за разширяване и обогатяване на сътрудничеството между двете страни в различни области. Те имат значителна роля за изпълнение на подписаната между България и Азербайджан декларация за стратегическо партньорство, е общото мнение на председателите на двете законодателни институции Цвета Караянчева и Октай Асадов. Разглеждаме задълбочаването на парламентарното сътрудничество между България и Азербайджан като основна и много важна предпоставка за развитието на все по-активни двустранни отношения, подчерта на срещата председателят на Народното събрание. Цвета Караянчева посочи, че интензивни контакти има между парламентаристите от групите за приятелство между България и Азербайджан в двете законодателни институции. Тяхната съвместна работа ще очертае и набележи основните области, в които може да се развива нашето бъдещо партньорство, добави Цвета Караянчева. Виждаме значителен потенциал за сътрудничество с Азербайджан в областта на енергетиката и доставката на енергийни ресурси, посочи председателят на българския парламент. Нови възможности пред сътрудничеството в енергетиката биха могли да се разкрият при евентуалното участие на Азербайджан в газификацията на България за битови цели, добави Цвета Караянчева. Като области, в които може да се осъществят успешно различни проекти, тя открои и транспорта, селското стопанство, търговията и икономиката.", "date": "2018.09.20", "title": "Караянчева: В интерес на България e да увеличим доставките на азерски газ"}
{"url": "https://www.faktor.bg/bg/articles/angelkova-turtsiya-e-vodesht-pazar-za-vhodyasht-turizam-u-nas", "text": "Министърът на туризма Николина Ангелкова разговаря в работен порядък с Н. Пр. Хасан Улусой, посланик на Република Турция в България, съобщиха от пресцентъра на ведомството. Двамата набелязаха напредък по организацията за създаване на работна група с експерти на двете държави, чиято цел е да набележи мерки за стимулиране на двустранните инвестиции в областта на туризма и сътрудничество  при обучение на кадри за туризма. В дейността на  работна група ще бъде и съвместното популяризиране на двете съседни държави пред далечни пазари. Създаването на  съвместния орган за сътрудничество бе договорено по време на срещата на високо ниво на министрите с ресор туризъм, която се проведе в София през февруари рамките на Българското председателство на Съвета на ЕС. Министър Ангелкова и посланик Улусой обсъдиха и подготовката на второто издание на „Международния конгрес на световните цивилизации и древните маршрути“ (International Congress on World Civilizations and Ancient Routes), което ще се проведе в средата на ноември в София. Събитието се организира съвместно от Министерството на туризма и Световната организация по туризъм и ще е с участието на CNN. Турският дипломат изказа благодарност от името на министъра на туризма Мехмет Ерсой за поканата да се включи в международния  форум. Турция е водещ пазар за входящ туризъм у нас и се радвам, че имаме  много ползотворно сътрудничество, коментира министър Ангелкова. Двамата обсъдиха и възможности да се организират събития, на които да бъде обсъден потенциалът на круизния туризъм. Турция е в топ 10 на пазарите за входящ туризъм за България. В периода януари-юли 2018 г. тя е на 4-о място, като близо 380 хил. турски граждани са посетили страната ни, като ръстът е 7% спрямо същия периода на 2017 г. През миналата година туристическите посещения от Турция у нас  са повече от 636 хил. и се наблюдава увеличение от 12,5% спрямо предходната година.", "date": "2018.09.20", "title": "Ангелкова: Турция е водещ пазар за входящ туризъм у нас"}
{"url": "https://www.faktor.bg/bg/articles/8-godini-zatvor-za-16-godishniya-ivan-koyto-ubi-11-godishnata-nikol-v-burgas", "text": "8 години затвор и кръвнина от 150 000 лева определи Бургаският окръжен съд за 16-годишния Иван Иванов. Той беше признат за виновен за убийството на 11-годишната Никол, намушкана в асансьор през август миналата година. Мотивите за присъдата са, че жертвата е била убита по особено мъчителен начин, а извършителят, макар и непълнолетен, е разбирал напълно действията си. Близките на тинейджъра и днес твърдяха, че извършителят е друг. От съда подчертаха, че решението за присъдата е взето с пълно единодушие, а доказателствата за престъплението са категорични. Присъдата на Окръжен съд – Бургас може да бъде обжалвана пред Апелативния съд в града. Според разследването историята започва седмици по-рано с кореспонденция в социалните мрежи между Никол и сочения за извършител Иван. По неясни за родителите на Никол причини, тя хваща автобус от центъра на града, където живее и тръгва за комплекс „Меден рудник”, където в бл. 96 живее Иван. Това е първа и последна среща на двамата. Никол намира смъртта си в асансьор в съседен блок. Намушкана е с 20,5-сантиметров кухненски нож, по-късно открит от разследващите.", "date": "2018.09.20", "title": "8 години затвор и кръвнина от 150 000 лева за 16-годишния убец на Никол от Бургас"}
{"url": "https://www.faktor.bg/bg/articles/shokirashta-agresiya-uchenik-udari-shamar-na-uchitel-pred-ochite-na-roditelite-si", "text": "Второкласник от основното училище „Отец Паисий“ в старозагорското село Калояновец е ударил шамар на възпитателката си, инцидентът е станал по обяд на 18 септември под одобрителните погледи на родителите, пише „Монитор“. Пострадалата Весела Тодорова, която има близо 21 годишен педагогически стаж като преподавател по английски, директор и зам. директор на техникуми в Казанлък, е била привикана от директора на школото за обяснения, който й казал че има подадена жалба от бащата на малкия Андрей. В нея се твърдяло, че тя е виновна, защото предния ден  ударила шамар на хлапето в час и дори размахвала нож пред лицето му. „Това ме изуми. Веднага си написах молбата за напускане, защото не видях смисъл да се обяснявам за явни лъжи и измислици. Директорът Христо Белчев, който би трябвало да е в пенсия, е повече загрижен да запази бройката на учениците заради делегирания бюджет, а не за авторитета на педагозите. Помолих полицаите, които дойдоха заради скандала, да проверят чантата ми дали има вътре нож. По-късно отидох да подам жалба и във Второ РУ „Полиция“ – Стара Загора , но там служителят ми каза: „Ами такава е ситуацията, живеем в циганска държава, налага се да се съобразяваме с тези обстоятелства …“. Получих документа, мисля да отида и до регионалния инспекторат, но едва ли там ще вземат някакво отношение. Преди да ми удари шамар ученикът, върху мен връхлетяха баща му и майка му. Те крещяха, че ще ме подпалят, че няма да си намеря място  не само в селото , но и в България“, обясни Весела Тодорова на 20 септември. Зам. кметът на Стара Загора Иванка Сотирова, чийто ресор е образованието лаконично заяви, че зная за „случката“ от телефонен разговор с директора, но не можела нищо да предприеме преди да стане ясно становището на инспектората. Татяна Димитрова, началникът на РИО- Стара Загора отрече възпитателката да е вече освободена, тепърва щяло да се извършва проверка на място. По думите й твърде много се драматизирал един – единствен инцидент, за който все още нямало яснота. Според директора на ОУ „Отец Паисий“ Христо Белчев инцидент имало, но не е бил в класната стая, а на двора, нямало ударени шамари, а само опит за саморазправа от родителите на малкия Андрей, бащата Антон Мирчев, който реагирал нервно и недотам адекватно. По-късно пред журналисти Мирчев изрази съжаление за постъпката си и заяви, че въпреки случилото си няма намерение да спира синовете си от училище.", "date": "2018.09.20", "title": "Шокираща агресия: Ученик удари шамар на учител пред очите на родителите си"}
{"url": "https://www.faktor.bg/bg/articles/nim-pokazva-originalite-na-manifesta-za-nezavisimostta-i-srebarnata-konstitutsiya", "text": "В навечерието на 110-ата годишнина от обявяването на Независимостта на България, Националният исторически музей показва Манифеста за обявяването й и Сребърната конституция на Царство България. Преди 110 години Княз Фердинанд провъзгласява България за независимо царство. Това става с прочитането на Манифест към българския народ. Оригиналът на този документ може да видите в изложбата \"Дипломация и доблест\" в Националния исторически музей. Манифестът е изработен от художника Харалампи Тачев малко след обявяването на Независимостта. Върху пергамента стоят подписите на Княз Фердинанд и министрите от правителството. В долната част на документа, сложени в специални сребърни легла, са и печатите на всички министерства. Оригиналът на Харалампи Тачев се показва изключително рядко. До него в изложбата е изложена и черновата на Манифеста. Тя беше открита през 2014 г., когато от БНТ се обърнахме към Държавна агенция \"Архиви\", за да ни покажат какви документи пазят от обявяването на Независимостта. Така открихме първия княжески прочит на текста, написан от тогавашния министър-председател Александър Малинов. Тези документи и още оригинали може да се видят в следващия месец в Националния исторически музей.", "date": "2018.09.20", "title": "НИМ показва оригиналите на Манифеста за Независимостта и Сребърната конституция"}
{"url": "https://www.faktor.bg/bg/articles/iznenada-za-stolichani-vdigat-parnoto-i-toplata-voda-s-8-ot-oktomvri", "text": "Парното и топлата вода в столицата трябва да поскъпнат с 8 на сто от октомври. Това става ясно от публикуваните разчети на Комисия по енергийно и водно регулиране /КЕВР/, предава БНР.  Увеличението се налага заради предстоящия скок на природния газ с близо 14 процента, който топлофикациите използват за гориво. От новия отоплителен сезон цените на топлоенергията в Пловдив ще се увеличат с 9 на сто, тези в Бургас и Плевен - с 5 процента, а във Варна поскъпването ще е с 2 на сто. Предстои обществено обсъждане на цените на топлоенергията.", "date": "2018.09.20", "title": "Изненада за столичани: Цената на парно и топла вода скача с 8% от октомври?"}
{"url": "https://www.faktor.bg/bg/articles/podlagat-marin-lyo-pen-na-psihiatrichna-ekspertiza", "text": "Лидерката на френската крайна десница Марин Льо Пен изрази недоволството си от съдебно решение да й бъде направена психиатрична експертиза. Поводът за това е, че през декември 2015 г. тя е разпространила в Туитър снимки със сцени на насилие, извършено от \"Ислямска държава\". \"Мислех си, че имам право на всичко, но не е така! За това, че разкритикувах ужасите на Даеш в Туитър, \"правосъдието\" постанови да ме подложат на психиатрична експертиза! Докъде ще стигнат?!\", написа Льо Пен в Туитър. Според решението на съда целта на психиатричната експертиза е да установи дали Льо Пен е в състояние \"да разбира казаното и да отговаря на въпроси\" и дали \"нарушението, предмет на процеса, е свързано с обстоятелства от настоящето или миналото\" на Льо Пен. Снимките, публикувани от Льо Пен месец след атентатите в Париж, при които загинаха 130 души, предизвикаха обществено възмущение, а прокуратурата на Нантер започна разследване за \"разпространението на съдържащи насилие изображения\".", "date": "2018.09.20", "title": "Съдебно решение подлага Марин Льо Пен на психиатрична експертиза"}
{"url": "https://www.faktor.bg/bg/articles/tsatsarov-1-6", "text": "В Унгария, Испания, Полша и Гърция са разбити фабрики за производство на нелегални цигари по информация на МВР. Това разки главният прокурор Сотир Цацаров за нелегалното производството и разпространението на цигари по време на заседание на парламентарната Комисия за наблюдение на приходните агенции и борба със сивата икономика и контрабандата. Цацаров обясни пред депутатите, че \"черното\" производство било отлично организирано, за целта обикновено се ползвали стари промишлени халета. Освен това производствените мощности били мобилни и лесно се премествали от едно място на друго, включително и в други държави. Същото се отнасяло и за работната ръка. Работниците често живеели на място в нелегалните фабрики.  „На база на данните от ГДБОП можем да кажем, че машините са от български производители, транспортирани към Унгария. Във фабриките работят български работници и специалисти“, навлезе в подробности главният прокурор, цитиран от \"Фокус\". „В Унгария са задържани 12 човека, 10 са българските граждани“, посочи Сотир Цацаров и уточни, че и суровините, и материалите за производство на нелегалните цигари произхождат от България.  В България има истински сериозен промишлен капацитет, пълна мобилност и пълна автономност на работата при производството на нелегални цигари, каза още пред депутатите главният прокурор. „В България има модерни машини, цели поточни линии, които са и мобилни. Могат да бъдат преместени без особени проблеми от един град в друг, или в друга държава“, заяви той.  „Има и пълна автономност на производството, то е от закрит тип“, обясни главният прокурор. „В две от фабриките у нас работниците са чужди граждани от бивши социалистически републики. Живеят изолирано във фабриките“, посочи Сотир Цацаров и допълни, че във фабриките има и сериозна охрана и наблюдение. „Установената фабрика в Карнобат е оборудвана с 2 модерни дизелови генератори. Единият е открит вътре в помещението, другият отвън. Те гарантират непрекъсната работа на фабриката“, коментира главният прокурор и уточни, че така по никакъв начин не може да бъде установено, че в помещенията се осъществява промишлена дейност. Сотир Цацаров посочи, че по случая в Тутракан халетата са бивши консервни фабрики, в Горна Оряховица - цяла поточна линия, в Калугерово - машина за производство на тютюн, а в Сапарева Баня - поточна линия от машина за производство и пакетиране на цигари.", "date": "2018.09.20", "title": "Цацаров: По информация на МВР удариха фабрики за нелегални цигари в Унгария, Полша, Испания и Гърция"}
{"url": "https://www.faktor.bg/bg/articles/izvesten-advokat-se-okaza-zad-reshetkite-zaradi-ekshana-v-rozhenskiya-manastir", "text": "Със заповед за 24 часово полицейско задържане зад решетките от вчера е известният адвокат в Сандански Стефан Матеев. Той е син на популярния в миналото следовател Олег Матеев. Вчера полицаите правиха обиск в дома му. Матеев бе задържан като заподозрян за връзки с групата, нападнала Роженския манастир и уличен в извършване на иманярска дейност. При обиска в дома му са намерени черна маска и вещи, които са били достатъчно основание за задържането му. Правен е обиск и във фамилен дом на Матееви, в село Склаве, съобщава struma.com. В ареста са още петима души, за които многократно вече съобщаваме. Трима са от петричкото село, начело с Бейнур Исим и двама ученици от Яворница, има и един арестуван от петричкото село Коларово. Бейнур е един от заможните в Яворница, наскоро се върнал от Кипър, където бил заедно с брат си Неджет. Хората в селото твърдят, че двамата са изгонени от Гърция имат черни печати и забрана да се връщат, но никой не знае, кое е наложило тази мярка по отношение на братята. По последни данни се издирва още един участник в организираната група, който днес щял да се яви в полицията доброволно. Арестът на мастит адвокат отприщи всякакви коментари в Сандански.  Според някой в мрежата на иманярите в града е селски кмет, който дори хората титулуват като \"главата на октопода\". Групата иманяри от Петрич и Сандански имали сборен пункт в известно местно кафене, чиято собственичка, също била силно запалена от иманярска дейност. Според мълвата в прокопаната от нападателите дупка в стената на черквата в Роженския манастир е имало гнездо, приличащо на тайник. Там вероятно са се криели ценности и документи - както и стари карти, указващи къде в района е закопано, търсено от иманярите съкровище. Легенди всякакви, но мистерията все още не е ясна. Какво са търсили нападателите, които завързаха попа, докато копаят, намерили ли ли са нещо и какво е то?! В полицията в Сандански, където са задържаните цяла нощ работят.  Свещеникът разпознава един по един нападателите, които разчитайки на това, че са откраднали камерите на манастира, се разхождали и работили без маски, които всъщност облекчи работата на полицията. Лицата им се виждали добре на камерите. Вчера цял ден се правиха претърсвания и обиски в петричкото село Яворница, откъдето са по-голямата част от задържаните. Обиск е правен и в село Коларово.  Нападението на Роженския манастир извади на светло нещо за което много се говореше. Най-богатите иманяри са в района на Петрич и Сандански. Твърди се, че в Яворница има сериозна група, занимаваща се с търсене на подземни съкровища, оказа се, че в Сандански и адвокати се занимават с тази дейност. А, ако се потвърди и участието на селски кмет във веригата, значи има истинска иманярска мафия в района. Днес се очаква и последният издирван да бъде задържан.", "date": "2018.09.20", "title": "Известен адвокат се оказа зад решетките заради иманярския екшън в Роженския манастир"}
{"url": "https://www.faktor.bg/bg/articles/tsvetan-tsvetanov-se-sreshtna-s-polititsi-i-deputati-ot-hds", "text": "Имах удоволствието днес в Народното събрание да се срещна с политици и депутати от ХДС от провинция Саксония-Анхалт. Това съобщи във Фейсбук председателят на ПГ на ГЕРБ и зам.-председател на партията Цветан Цветанов. \"Немската делегация в състав Детлеф Гюрт, Карстен Борхер, Йенс Колзе, Крис Шуленбург и Йенс Дидрихс посети България по покана на Фондация \"Конрад Аденауер\" – България. Пред тях изтъкнах, че самият факт, че тази седмица за втори път имам възможността да посрещна в България наши германски партньори, е много силен знак за все по-интензивното ни сътрудничество. Подчертах, че съм радостен да бъда домакин в българския парламент на представители на ХДС, с които винаги сме имали особено топли отношения. По време на нашия разговор изразих мнение, че Германия има ключова роля в развитието на европейския проект. Гостите от Германия имаха възможността да гледат на живо част от дебатите в пленарна зала, предхождащи гласуването на трите министерски оставки и избирането на новите министри, като по време на своето изказване ги приветствах от парламентарната трибуна. Представителите на ХДС от провинция Саксония-Анхалт изразиха своята огромна благодарност за възможността да наблюдават динамичния дебат в пленарна зала и по-късно взимането на толкова важни решения като избора на новите министри\", пише Цветанов.", "date": "2018.09.20", "title": "Цветан Цветанов се срещна в Народното събрание с политици и депутати от ХДС"}
{"url": "https://www.faktor.bg/bg/articles/rusiya-zatvarya-mezhdunarodnite-vodi-i-vazdushnoto-prostranstvo-blizo-do-siriya-livan-i-kipar", "text": "Русия затваря международните води и въздушното пространство близо до Сирия, Ливан и Кипър до следващата сряда, защото провежда военноморски учения, съобщи агенция Интерфакс, цитирана от ДПА. Русия ще проведе ракетни изпитания в тези райони на Източното Средиземноморие, се казва в издадено от нея международно уведомление до летците. Според израелски медии затварянето на водите и въздушното пространство е свързано със свалянето на руски военен самолет от сирийските въоръжени сили по-рано тази седмица. Руската армия обвини Израел за случая, като каза, че израелски изтребител, извършващ мисия за бомбардиране, се е прикрил зад руски разузнавателен самолет, за да се предпази от сирийската противовъздушна отбрана. Израел твърдо отрече да е отговорен за свалянето на самолета, при което загинаха 15 руски военни. Руският президент Владимир ПутинВладимир Путин Владимир Путин - руски политик. Роден на 7 октомври 1952 г. в Ленинград, сега Санкт-Петербург. През  омаловажи обвиненията на армията и приписа случая на \"трагични обстоятелства\", отбелязва БТА.", "date": "2018.09.20", "title": "Русия затваря международните води и въздушното пространство край Сирия, Ливан и Кипър"}
{"url": "https://www.faktor.bg/bg/articles/zaporiraha-tsyaloto-imushtestvo-na-arabadzhievi", "text": "С решение на Специализирания наказателен съд е било запорирано цялото имущество, което се води на семейство Ветко и Маринела Арабаджиеви, обяви пред журналисти заместник-главният прокурор Иван Гешев, предаде БНР.  Запор ще бъде искан и за имуществото на собственика на \"Винпром Каронбат\", добави и главният прокурор Сотир Цацаров. Заместникът му обясни, че разследването на случая „Арабаджиеви“ продължава на пълни обороти с разпит на свидетели и още експертизи. Продължава и издирването на двамата.", "date": "2018.09.20", "title": "Няма шега: Запорираха цялото имущество на Арабаджиеви"}
{"url": "https://www.faktor.bg/bg/articles/tramp-s-neveroyatno-reshenie-na-problema-s-migrantite-shte-stroi-stena-i-prez-sahara", "text": "Американският президент Доналд Тръмп е предложил издигането на стена през пустинята Сахара, за да се спре движението на мигранти на север към Стария континент.  Това разкри испанската дипломация, предаде „Политико“. Американският президент е дал тази идея на испанския външен министър Жозеп Борел, пишат испанските медии. Смята се, че двамата са провели този разговор през месец юни, когато испанският дипломат беше на посещение в Съединените американски щати. Тръмп казал на испанския министър „постройте стена в Сахара“, по примера на собствения си проект за стена на границата с Мексико. Това бе едно от основните обещания на републиканеца по време на предизборната му кампания. Според Тръмп стената ще спре престъпниците да влизат на американска земя. Американският президент смята, че бежанският проблем може да бъде решен с издигането на стена в огромната пустиня, която е на територията на няколко страни в Северна Африка. През пустинята преминаха десетки хиляди африкански мигранти тази година и по-голямата част от тях се насочиха към Мароко, за да влязат в Европа през Испания.", "date": "2018.09.20", "title": "Тръмп с невероятно решение на проблема с мигрантите  - ще строи стена и през Сахара"}
{"url": "https://www.faktor.bg/bg/articles/mvnr-nastoyava-za-nezabavno-razkrivane-na-vandalite-porugali-balgarskiya-pametnik-v-nish", "text": "По указание на вицепремиера и министър на външните работи Екатерина Захариева българският посланик в Белград Радко Влайков е изразил остър протест в Министерството на външните работи на Република Сърбия, съобщиха от Външното ведомство. Повод за него е възмущението на българската страна от поругаването на военния паметник-костница „Ледена стена” край Ниш. В мемориала почиват костите на 2015 български войници, загинали за освобождението на Югославия в завършващата фаза на Втората световна война. В нотата, връчена от българския дипломат, се настоява за конкретни действия за незабавното заличаване на пораженията върху паметника, за незабавното разкриване на извършителите на поругаването, които да понесат отговорност в съответствие със законите на Република Сърбия, както и за категоричното разграничаване на официалните сръбски власти от подобни вандалски актове. По време на разговора в Министерството на външните работи на Република Сърбия, посланик Радко Влайков е изразил дълбоката убеденост на българската страна, че посегателството върху военния паметник е в пълно противоречие с отличния климат на двустранните отношения и личната ангажираност за тяхното развитие на президента на Република Сърбия Александър Вучич. Българският дипломат е акцентирал и върху особеното притеснение от факта, че оскверняването на паметника възражда говора на омразата и всява страх в навечерието на изборите за национални съвети на националните малцинства в Република Сърбия на 4 ноември 2018 г., включително на Национален съвет на Българското национално малцинство. Посланик Радко Влайков е посочил също, че този случай е поредното доказателство, че на местно ниво периодично изскачат рецидивите на миналото, тъй като до някои райони в Сърбия все още не е достигнала информацията, че на най-високите нива на двете държави и правителства се работи за историческо помирение. От страна на Министерството на външните работи на Сърбия е изразено съжаление от оскверняването на военния паметник-костница. Подчертано е, че вандалският акт е неприемлив и в дисонанс с отличните отношения между двете страни. По време на срещата е поет ясен ангажимент от сръбска страна за незабавно внимателно проучване и реакция по случая.", "date": "2018.09.20", "title": "Остър протест на МВнР срещу поругаването на българския паметник-костница „Ледена стена” край Ниш"}
{"url": "https://www.faktor.bg/bg/articles/tsatsarov-za-tsvetan-vasilev-podoben-sluchay-na-ekstraditsiya-ne-sam-vizhdal", "text": "Забавянето на екстрадицията на Цветан Васикев е извън правомощията на сръбската страна. Това забавяне е необичайно. Според мен става дума за политическо влияние. Процедурите в съда продължават да вървят, но не по същество, каза главният прокурор в парламента относно делото с бившия банкер. На въпрос за екстрадицията на Димитър Желязков-Очите Цацаров отговори, че от българска страна цялата процедура е уредена. ,,Екстрадицията е изцяло в ръцете на турските съдебни власти. Всичко от наша страна е извършено на 100 процента. Що се отнася за времевия интервал - имаше спекула, че турците не били получили документите за Очите, което изобщо не е вярно. Казано по друг начин, ние сме изпълнили своите задължения, чакаме турската страна'', обясни държавният обвинител. ,,Случая Арабаджиеви продължава на пълни обороти. Назначават се експертизи. Запорирано е всичкото имущество, което се води на тяхно име'', обясни заместник-главният прокурор Иван Гешев и добави, че те все още се издирват. Относно инцидента, в който преди няколко дни пострада полицейски служител, след като бе прострелян в главата от психично болен, Сотир Цацаров обясни, че утре ще станат ясни резултатите от експертизата за това дали лицето в действителност страда от психично разстройство. ,,Президенът на републиката е в правото си да има и да дава мнение по някои въпроси. Но за мен оценката му за Младен Маринов е политическа. А аз политически оценки не давам, давам само професионални. И ще продължавам да твърдя, че Младен Маринов е отличен професионалист'', заключи Цацаров.", "date": "2018.09.20", "title": "Цацаров: Оценката на президента на републиката за Младен Маринов е политическа"}
{"url": "https://www.faktor.bg/bg/articles/makron-poryaza-tereza-mey-planat-za-brekzit-e-nepriemliv", "text": "Президентът на Франция Еманюел Макрон заяви в четвъртък, че предложенията на британския премиер Тереза Мей за икономическите отношения с ЕС след Брекзит са „неприемливи“, защото не се вписват в единния пазар, предава AFP, цитирана от Агенция \"Фокус\".  „Днес е часът на истината“, заяви Макрон на пресконференция след срещата на върха на ЕС. Той посочи, че останалите 27 страни-членки на Съюза чакат „нови предложения от Великобритания през октомври“.  Председателят на Европейския съвет Доналд Туск също предупреди след разговора си с британския премиер Тереза Мей, че планът на Великобритания за търговските отношения след излизането на страната от Европейския съюз, просто „няма да стане“.  След два дни преговори в австрийския град Залцбург, Туск заяви пред репортерите, че лидерите са на мнение, че планът на Мей ще подкопае единния пазар на ЕС.", "date": "2018.09.20", "title": "Макрон поряза Тереза Мей: Планът за Брекзит е неприемлив"}
{"url": "https://www.faktor.bg/bg/articles/obshtestvo/ulitsata/shefat-na-nzok-tryabva-da-promenim-kontrola-za-da-razbiem-porochnite-praktiki-v-sistemata", "text": "Касата има нужда от коренна промяна по отношение на контрола. Срещу нас стои една организирана престъпна група, която има за цел да източва НЗОК. Тя включва фармацевтични компании, група водещи медици в България и няколко платени пациентски организация. Държавата отсъства от контрола в тези порочни практики, които вредят на пациента, а не му помагат. Затова трябва много постоянно и методично да се работи срещу тях. Това коментира в студиото на Би Ти Ви новият шеф на НЗОК д-р Дечо Дечев. По неговите думи моделът на монопол в НЗОК не е правилния избор, по който трябва да се развива системата. Има два варианта да се реформира, но и в двата случая има определени рискове.   Предложенията са две – демонополизацията, която предполага да не се увеличава здравната вноска и второто – да заплащаме допълнително, като тези пари отиват в N брой осигурители. Има рискове и в двата варианта, но в първия вариант те са много по-конкретни. На първо място, парите няма да станат повече в системата, но теоретично могат да се управляват по-добри. Те не само няма да стават повече, а дори ще станат по-малко, защото НЗОК няма право да печели, за разлика от другите фондове, които имат право на печалба. И трето – съществува риск, част от хората които поддържат системата, но не ползват нейните услуги, да излязат от нея и да отидат в други фондове, тогава болните хора да останат да тежат на държавата. Така не само няма да получаваме досегашните медицински услуги, но хората, които се нуждаят от скъпо лечение ще имат сериозен проблем, обясни д-р Дечев.", "date": "2018.09.20", "title": "Шефът на НЗОК: Организирана престъпна група източва Здравната каса"}
{"url": "https://www.faktor.bg/bg/articles/armiyata-ni-shte-demonstrira-voennata-si-tehnika-za-dena-na-nezavisimostta", "text": "По случай 110-ата годишнина от обявяване на Независимостта на България по разпореждане на министъра на отбраната Красимир Каракачанов на 22 септември (събота) в седемнадесет български града ще бъдат показани военна техника, образци на оръжие и екипировка. Инициативата е първа от поредицата изяви под наслов „Това сме ние“, с които Министерството на отбраната цели да популяризира военната служба. Това информираха от пресцентъра на Военното ведомство. В София от 9.00 ч. до 12. 00 ч. пред парадния вход на Министерство на отбраната (ул. „Дякон Игнатий“ № 3) всички гости на празника ще могат да разгледат основни образци военна техника на Въоръжените сили - бронирана машина „Хамър”, бойни бронирани колесни машини „Командо”, „Гардиан“ и „Пустинна котка“. Всички интересуващи се от военната служба ще могат да получат информация за свободните места в армията, както и за условията за участие в курсове за начална и специална военна подготовка. Гостите на инициативата ще могат да чуят и изпълненията на Представителния духов оркестър на Сухопътните войски. Денят на Независимостта ще бъде отбелязан със същата инициатива и в градовете Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол.", "date": "2018.09.20", "title": "Армията ни ще демонстрира военна техника за Деня на Независимостта"}
{"url": "https://www.faktor.bg/bg/articles/obshtestvo/ulitsata/kamion-lek-avtomobil-dzhip-i-avtovoz-se-nanizaha-edin-zad-drug", "text": "Камион, лек автомобил, джип и автовоз се нанизаха един зад друг в катастрофа преди минути. Инцидентът стана на пътя преди Благоевград, посока София. Катастрофата образува километрични опашки.", "date": "2018.09.20", "title": "Камион, лек автомобил, джип и автовоз се нанизаха един зад друг"}
{"url": "https://www.faktor.bg/bg/articles/sofiyska-eparhiya-pochete-bezsledno-izcheznalite-i-ubiti-sled-9-i-septemvri-1944-g-duhovnitsi", "text": "С отслужване на панихида и произнасяне на слово бяха почетени безследно изчезналите и убити след 9 септември 1944 г. православни свещенослужители от Софийската епархия, съобщава  . Поменът се състоя днес в църквата „Св. Неделя” в София, а службата в памет на православните духовници бе ръководена от Белоградчишкия епископ Поликарп и викарий на патриарха. В нея взеха участие над 20 свещеници. Събитието е рядко за Българската православна църква, чието предишно и настоящо ръководство отбягва да почита жертвите на комунизма, въпреки че самата църква е дала няколко стотин такива, а атеистичната диктатура принизява и ограничава нейната роля и място в българското общество и държава до 1989 г. Инициативата е на Комисията по разкриване, установяване на безследно изчезнали, избити и репресирани свещенослужители на Софийска епархия. Нейният председател отец Стефан – епархийски съветник, заяви пред desebg.com, че Комисията е сформирана в началото на тази година и до момента тя е събира информация и сведения за избити или безследно изчезнали след 9-ти септември 1944 г. духовници. Предстои в близко бъдеще събраните сведения и изводи на от Комисията да бъдат публично обявени. В нея влизат както духовници, така и преподаватели от Богословския факултет на Софийския университет „Св. Климент Охридски”. По време на помена бяха прочетени имената на над 30 свещеници от Софийската епархия, които са били убити или безследно изчезнали след Деветосептемврийския преврат. „Да се помолим за заупокоението на тези светли личности, на които се крепи нашата църква, които са устоите на нашия духовен, социален и политически живот”, заяви в своето слово след панихидата Белоградчишкият епископ Поликарп. Той посочи, че това време на терор никога не трябва да се повтаря. По думите му след като Комисията излезе с решение по установяването на фактите за безследно изчезналите и убитите по време на комунистическия режим свещенослужители от Софийската епархия ще бъде направено предложение до ръководството на БПЦ те да бъдат обявени за мъченици. На панихидата присъства актьорът Ириней Константинов, чийто чичо е безследно изчезналият архимандрит Ириней, на чието духовно име е кръстен, преподаватели от Богословския факултет на Софийския университет „Св. Климент Охридски” начело с декана проф. д-р Александър Омарчевски, както и множество миряни.", "date": "2018.09.20", "title": "Софийска епархия почете свещеници, безследно изчезналите и убити след 9-и септември 1944"}
{"url": "https://www.faktor.bg/bg/articles/ostaviha-pod-domashen-arest-mafiotite-ot-darvenata-mafiya", "text": "Спецсъдът пусна под домашен арест директора на регионалната дирекция по горите - София Милко Христов и директора на горското в Своге Петър Петров. Двамата са в тежко здравословно състояние и имат заболявания, които трябва да лекуват. Лесничеят Петьо Георгиев остава в ареста, а синът му Денис бе освободен под парична гаранция от 3000 лв. Съдът посочи, че обвиненията не са прецизни, някои от тях са недоказани, не е направена експертиза дали намерените оръжия са огнестрелни, съобщава \"Труд\". С тези критики спецсъдът се обърна към прокуратурата, а наблюдаващият прокурор Ангел Кънев заяви, че ще протестира определението и ще внесе допълнителни доказателства. Той обясни пропуските с твърде ранния етап на разследването и добави, че на някои от задържаните членове на групата ще бъдат повдигнати и други обвинения. Решението на съда не е окончателно, а заседанието пред Апелативния спецсъд ще бъде на 27 септември.", "date": "2018.09.20", "title": "Оставиха под домашен арест петимата от дървената мафия, били болни"}
{"url": "https://www.faktor.bg/bg/articles/politika/hlyab-i-pasti/eltsin-iskal-ot-klintan-da-dade-evropa-na-moskva-i-da-mu-otpusne-zaem-za-da-specheli-izborite", "text": "Библиотеката \"Бил Клинтън\" публикува нови стенограми от разговори между бившите президенти на САЩ и Русия Бил Клинтън и Борис Елцин от периода 1993-1999 година.  Двамата многократно са обсъждали разширяването на НАТО, присъединяването на Украйна към Договора за неразпространение на ядреното оръжие и кой \"ще се грижи\" за Европа. От стенограмите става ясно, че руският президент е помолил Клинтън да сключат \"секретно джентълменско споразумение\", че страните от бившия Съветски съюз няма да бъдат допуснати в НАТО, но американският президент   През 1999-та, годината, в която Елцин се оттегли от властта, той няколко пъти обсъжда с Клинтън личността на Владимир Путин като свой наследник, описва го като \"демократ, който познава Запада\". От 1993 до 1999 година тогавашните президенти на САЩ и Русия Бил Клинтън и Борис Елцин са се срещали общо 18 пъти. Освен това двамата редовно си говорели по телефона, понякога всеки ден, разменяли си и писма. Стенограмите  на срещите и телефонните разговори свидетелстват, че двамата са имали доста приятелски отношения. На 30 октомври 1997 година Елцин казва на Клинтън по телефона: \"Знаеш ли, започна да ми домъчнява за гласа ти\". \"Ти също ми липсваш\", отговаря му Клинтън.  А през май 1998 година Елцин казва: \"Това е повече от приятелство. Бих го нарекъл съвместно управление\". Често той завършва разговора по телефона с Клинтън с думите: \"Прегръщам те от цялото си сърце\". Двамата често се шегуват един с друг. На 18 юни 1996 година Клинтън коментира танца на Елцин по време на предизборната кампания. Елцин му се оплаква, че е уморен: \"Видях как танцуваш с момичетата от някаква група и ти изглеждаше отлично. Аз съм разочарован, че никой не организира подобни събития за моята кампания\", казал Клинтън. В отношенията им се появяват и конфликтни моменти. Най-сериозният е на 24 март 1999 година, когато Клинтън съобщава на Елцин, че НАТО ще започне военна операция против Сърбия заради етническото прочистване на Косово. Клинтън казал, че Милошевич няма да спре и НАТО няма друг избор освен да се намеси.   Елцин бил категорично против бомбардировките: \"Заради нашето бъдеще, заради теб и мен, заради бъдещето на нашите страни, заради безопасността на Европа, те моля да се откажеш от този удар. Предлагам ти да се срещнем и да изработим тактика за борба с Милошевич, против него лично. Ние сме по-умни, имаме повече опит, можем да намерим решение. Трябва да направим това заради нашите отношения, заради мира в Европа\", настоявал Елцин. Той дори предложил на Клинтън да се срещнат на някое тайно място, например на кораб, подводница или остров, където никой няма да им попречи. На 25 април 1999 година Елцин се обадил възмутен на Клинтън - заради натовските бомбардировки в съюзника на Москва Югославия. Малко преди Елцин да посегне към телефонната слушалка, в Белград била разрушена сградата на сръбското държавно радио. Елцин настоял за незабавно прекратяване на нападенията, а след като Клинтън не се съгласил, руският му колега го заплашил с думите: \"Не вкарвай Русия в тази война. Знаеш какво е Русия, как е въоръжена. Затова не ни въвличай\" \"Оттук нататък моят народ ще бъде против Америка и НАТО. Знаеш много добре колко трудно ми беше да убедя хората и политиците в моята страна да гледат на Запад, към Съединените щати. Успях, но сега излиза, че всичко е било напразно\", казва той след като Клинтън категорично отказва да спре бомбардировките срещу режима на Милошевич. Клинтън и Елцин много пъти обсъждат разширяването на НАТО на Изток. Руският президент по всякакъв начин се опитва да убеди Клинтън в това, че НАТО трябва да се откаже от разширяването или поне да го отложи. През май 1995 година на среща в Кремъл Елцин дори предлага Русия да дава на всяка страна, която иска да влезе в НАТО гаранции, че няма да застрашава нейната сигурност. По време на двустранната сруща в Хелзинки на 21 март 1997 година, Елцин казва на Клинтън, че Русия смята политиката на разширяване на Изток за \"погрешна\" и настоява Алиансът да не приема страни от бившия Съветски съюз. Елцин заявил, че източното разширяване на НАТО би било \"унижение\" за страната му и ако той се съгласял, това щяло да бъде  След като Клинтън останал твърд, Елцин му предложил \"устно джентълменско споразумение\", според което най-малкото бившите съветски републики не бивало да бъдат канени в НАТО. Това важело най-вече за Украйна. \"Що се отнася до страните от бившия Съветски съюз, дайте да сключим устно джентълменско споразумение, което няма да включваме в официалната декларация, че нито една бивша съветска република няма да влезе в НАТО. Това \"джентълменско\" споразумение няма да бъде публично\", предложил Елцин.  Клинтън обаче отказал: \"Помисли си колко ужасен сигнал ще дадем, ако сключим тайна сделка, както предлагаш ти. Първо, в този свят няма нищо тайно. Второ: посланието ще бъде такова: \"ние продължаваме да сме настроени против Русия, но сега вече ще има линия, която няма да преминаваме\".  Тогава Елцин настоял Клинтън да му обещае, че приемането в НАТО на бившите съветски републики ще бъде забавено, но американският президент отново отказал  През ноември 1999 година, само месец преди да напусне завинаги Кремъл, Елцин посикал Клинтън  Ето буквален запис на разговора им: Елцин: Имам една молба. Защо просто не дадеш Европа на Русия? САЩ не са в Европа. За Европа трябва да се грижат европейци. А Русия е наполовина европейска, наполовина азиатска. Клинтън: Значи искаш и Азия, така ли? Елцин: Разбира се, разбира се, Бил. Все някога трябва да се разберем за всичко това. Клинтън: Не вярвам това да се хареса на европейците. Елцин: Е, няма да се хареса на всички. Но аз съм европеец, живея в Москва, а Москва е в Европа. Ти можеш да вземеш всички останали държави и да се грижиш за сигурността им. А аз ще взема Европа и ще се грижа за нейната сигурност. Тоест, не аз лично, а Русия. Бил, съвсем сериозно говоря. Дай Европа на европейците. Ние в Русия имаме достатъчно сила да защитаваме всички европейци, също и онези, които имат ракети. На 21 април 1996 година, два месеца преди първия тур на президентските избори в Русия, Клинтън пристига в Москва. В хода на преговорите в Кремъл Елцин се оплаква, че американските медии представят руските комунисти като \"добри хора, от които не трябва да се страхуват другите\". \"Те ще заличат границите между републиките от бившия СССР, те искат да върнат Крим в Русия и дори предявяват претенции за Аляска\", казал Елцин. А през март 1997 година на срещата в Хелзинки Елцин казва на Клинтън, че маневрите на американските военно-морски сили в близост до Крим са \"абсолютно неприемливи\".  \"Ние не се готвим да превземем Севастопол. Нашият единствен интерес е да поддържаме някаква инфраструктура. Ние уважаваме Грузия, Молдова и другите страни нямаме претенции ъм техните територии. Ние просто искаме да наемем няколко обекта за нашия Черноморски флот\", уверявал той Клинтън. През февруари 1996 година в телефонен разговор Елцин моли Клинтън да използва влиянието си, така че МВФ да увеличи финансирането за Русия от 9 на 13 млрд. долара, а на 7 май 1996 година, пак в телефонен разговор Елцин иска кредит от 2,5 млрд. долара. \"Бил, моляте те, разбери ме правилно, но за предизборната кампания спешно се нуждая от кредит в размер на 2,5 милиарда долара. Парите ми трябват за пенсии и заплати. Ако не решим проблема с пенсиите и заплатите, ще ни бъде много трудно на изборите\", признава той. Клинтън обещал да помогне, още повече, че основният противник на Елцин на тези избори е кандидатът на комунистите Генадий Зюганов, а до втория тур прогнозите определят победа за комунистите. САЩ не дава кредит на Русия, но МВФ отпуска на страната транш от 336 милиона долара преди провеждането на изборите. На 8 септември 1999 година, три месеца преди оставката си, Елцин съобщава на Клинтън, че е решил следващият президент на Русия да бъде Владимир Путин. \"Сигурен съм, че той ще спечели изборите през 2000 година, вече работим за това\", казва Елцин, който е   който познава добре Запада\". Последната от разскеретените стенограми е от 31 декември 1999 година - денят, в който Елцин обявява оставката си, назовава своя приемник Владимир Путин и пред телевизионните камери напуска Кремъл.  В разговора си с Клинтън той казва, че 100% подкрепя Путин и го нарича \"човек с голяма душа\".", "date": "2018.09.20", "title": "Елцин поискал Клинтън да \"даде\" Европа на Москва и заем, за да спечели изборите"}
{"url": "https://www.faktor.bg/bg/articles/ognyan-minchev-1-8", "text": "С какви аргументи българското правителство ще подкрепи унгарския министър-председател Виктор Орбан срещу процедурата по чл. 7 от договора на Европейския съюз за лишаване на държава членка от нейни права? Общите съображения, свързани със \"суверенитета на Унгария\", които сподели вицепремиерът Каракачанов няма да свършат работа. При влизането в ЕС всяка държава доброволно се разделя с точно определени части и аспекти на своя суверенитет. ЕС - за разлика от НАТО, ООН и повечето други международни организации - предполага и изисква този отказ от суверенитет. За да подкрепи еднозначно Орбан, българското правителство следва да уточни кои аспекти от доклада за активиране на чл. 7 срещу Унгария не съответстват на поетите ангажименти от Будапеща за предоставяне на съюза на част от своя суверенитет. Възможно е част от обвиненията срещу Будапеща в доклада да подлежат на оспорване, доколкото политическите критерии за членство в ЕС могат да бъдат обект и на определена интерпретация. Трябва да се конкретизира за кои елементи на доклада става дума и каква е интерпретацията на българското правителство по тях. Дотук - по принципния въпрос за суверенитета и правата на страните члаенки и на ЕС при спорни въпроси. Но подкрепата на българското правителство за унгарския премиер има и политически аспекти, които не са маловажни. Независимо от факта, че България и Унгария имат общи интереси в проблемни общоевропейски сфери, каквато е имиграцията например, съществуват и очевидни различия и разминаване на интересите ни, особено в интерпретацията на унгарските национални интереси от страна на премиера Орбан. Позициите на Орбан към ЕС все по-очевидно изразяват визията за \"Европа на отечествата\" - Европа като хлабава зона на икономическо сътрудничество, в която приоритет имат изцяло националните интереси. Тази визия води пряко до едно бъдеще на Стария континент, в което България ще бъде дълбоко маргинализирана страна в южната периферия на континента, а отпадането на политическия потенциал на ЕС да защитава и интегрира своите членове ще ни отведе директно в ролята на сателити на Турция и Русия в една геополитическа структура, в която Европа отсъства като интегриран фактор. Не подценявам НАТО, но атлантическият съюз не е призван да ни отбранява в сфери, които не се отнасят пряко до проблемите на военнополитическата сигурност. За Орбан в централна Европа тези предизвикателства, пред които България ще се изправи пряко, са далечни и несъществени фактори за формиране на политика. За българското правителство те са приоритетни фактори за загриженост. Ние имаме интерес от силен и интегриран ЕС. Мисля, че сме задължени да работим за ускорена федерализация на ЕС в определени сфери - отбрана, гранична сигурност, обща валута и финансова политика, общи приоритети на икономическо развитие. Заинтересовани сме да настояваме за по-голяма самостоятелност на националните държави в ЕС по проблемите на култура, идентичност, образование, общностни политики. Кога и пред кого е обсъждало българското правителство тези ключови аспекти на националния ни интерес по отношение на ЕС? Спорът Брюксел - Будапеща, както и споровете Брюксел - Варшава включват както конкретни казуси, свързани с тези две страни членки, така и принципни проблеми на спазването на acquis communautaire, както и знакови решения по прецеденти, от които зависи бъдещето на ЕС като цяло. Очевидно става дума за сложна, противоречива и многоаспектна проблематика, която трябва да бъде детайлно оценявана от гледна точка на българския национален интерес. Що за решение, що за политика е това - \"Подкрепяме Орбан\" - сякаш, че правителството е седнало в сектор Б или сектор Г на мач Левски - ЦСКА? Запалянковщината - \"консервативна\" или \"либерална\", \"националистическа\" или \"глобалистка\" в позициите на едно национално правителство е недопустима, въпреки, че редица негови министри и партийни активисти могат да имат интелектуално развитие на нивото на футболни запалянковци. Категорично не смятам, че България - обратно на това решение да се подкрепи Орбан - трябва да подкрепи доклада на холандската депутатка срещу Будапеща, или мнозинството на ЕП срещу Орбан. Тук става дума за сложен политически процес в епоха на нарастващи драматични конфликти в Европа и в света като цяло. Едно национално правителство трябва да бъде на висотата на своята отговорност да разбира, да формулира, и да упражнява балансирани и задълбочени политически решения в полза на своята страна. А не да се държи сякаш министрите и премиера са отишли да ритат мачле в околностите на София. .", "date": "2018.09.20", "title": "Огнян Минчев: Запалянковщината по отношение на Европа и Унгария е недопустима*"}
{"url": "https://www.faktor.bg/bg/articles/borisov-ako-manolev-beshe-spodelil-s-men-za-intsidenta-shteshe-da-stane-ministar", "text": "\"Фронтекс да го направим 20 000 души, да имаме граничен корпус, да може да изпращаме хора при държавите, които не се справят, да може да се справяме с мигрантите. Единствените, които сме изразили ясна позиция, сме ГЕРБ относно Орбан и Унгария. БСП пред ЕС не казаха нищо, най-лесно е да се хвърли всичко върху нас, коментира от Залцбург премиерът Бойко Борисов.   \"Аз много уважавам г-с Сидеров, Симеонов и Каракачанов и снощи след г-жа Нинова като видях, че дават интервюта - първо кой дава интервю след 22. Това, което се реши на съвета, беше, че ако някога когато се задейства такава процедура ние като правителство заставаме зад Орбан. \"Има толкова по сложни, външни врагове. Сега Тереза Мей ни обяснява за Скрипал и за химическото оръжие\", допълни Борисов.  \"Аз понеже от самото начало кандидатурата на Александър и смяната му - изцяло аз съм я движил тая работа. Той някои неща не беше споделил с мен. Не искам още с назначаването това да бъдат първите въпроси, които ти задават в телевизията. Той ми обясни за катастрофата, за инцидента с прокурорите, аз го извиках и го попитах - защо не ми каза. Щях да кажа - има такава и такава случка, невинен е, ще обясня. Ако беше казал, щеше да остане. Щяхме да обясним\", коментира Борисов случая с кандидатурата на Александър Манолев за министър и отказването му от поста.  \"За мен е безразлично дали ще ни пратят фронтекст или не, защото няма какво да крием. въпросът е че ако започнат да идват 100-200-300 хил, мигранти, трябва да дойде този корпус, защото трябва мобилизация.От:Елиобявил съм се за подкрепа за работа с Африка, както споразумението с Турция работи и България е добре - така е важно другите страни - Италия, Португалия, Гърция да има подкрепа на границите.В Бъллгария това което сме казали, сме доказали. Това са голи приказки в лицето на Нинова и президента, а ние от ГЕРБ - са действия. Партията на Нинова са гласували против Орбан и Унгария, а обвиняват мен\", обобщи премиерът.", "date": "2018.09.20", "title": "Борисов: Ако Манолев беше споделил с мен за инцидента, щеше да стане министър"}
{"url": "https://www.faktor.bg/bg/articles/mladen-marinov-prioritet-v-rabotata-mi-shte-bade-obuchenieto", "text": "На церемония в Министерството на вътрешните работи Валентин Радев предаде министерския пост на досегашния главен секретар на МВР Младен Маринов. Радев определи Маринов като \"изграден професионалист\". От своя страна Младен Маринов благодари на семейството си и заяви, че ще наблегне предимно на обучението, тъй като административната реформа в МВР, по думите му, вече била завършена. \"Искам да благодаря на семейството си преди всичко, тъй като през цялото това време най-вероятно не съм бил най-добрия баща, но предполагам, че това съм го правил, за да може и други семейства да се чувстват сигурни\", каза Маринов. \"Акцент и приоритет ще ми бъде обучението, тъй като мога да кажа, че говорим за реформи - за 28 години съм реформиран много пъти, всички колеги тук са реформирани. Някак думата реформа вече в министерството повече внася страх и несигурност сред състава, отколкото надежда за нещо по-добро. Реформи трябва да има и ще продължи да има реформи\", каза Маринов. Според него основното по отношение на административната реформа е направено и трябва да се продължи укрепването на системата. От своя страна досегашният министър на вътрешните работи Валентин Радев каза за Маринов: \"Аз съм го избрал за главен секретар, още тогава съм го оценил, а сега му се радвам като избран за министър на вътрешните работи\". Радев описа Маринов като \"изграден професионалист от горе до долу\".", "date": "2018.09.20", "title": "Младен Маринов: Приоритет в работата ми ще бъде обучението и укрепването на системата"}
{"url": "https://www.faktor.bg/bg/articles/yotinger-razkritikuva-es-nyakoi-chlenki-ne-iskat-da-uvelichat-prinosa-si-kam-byudzheta", "text": "Комисарят по бюджета на ЕС Гюнтер Йотингер не се поколеба да насочи вниманието си към страните, които не желаят да увеличат приноса си за следващия седемгодишен бюджет на ЕС. Сред тях са Швеция, Дания, Холандия, Австрия, Германия, Финландия ... Преговорите за следващата многогодишна финансова рамка на ЕС предстои да започнат - процес, който в крайна сметка ще вземе решение за формата и размера на финансите на ЕС за периода 2021-2027 г. В него са предвидени съкращения по някои програми, заради липсата на британската вноска след март 2019 година. А комисар Йотингер предупреди страните от ЕС, които не желаят да компенсират бюджетната разлика, която ще остане след като Великобритания напусне Европейския съюз през следващата година. \"Аз не правя тези съкращения, защото искам или защото не ми харесват тези програми, а защото някои държави-членки не са склонни да увеличат националния си принос\", каза той пред пленарната сесия на Европейския икономически и социален комитет, цитиран от EuroAktiv. Германският еврокомисар заяви, че трябва да внесе реалистично предложение, за да получи одобрението на 27-те държави-членки. Той обаче настоя, че настоящият проект е само \"отправна точка\" за преговорите, които би трябвало да приключат преди изборите за нов Европейски парламент през май 2019 година.", "date": "2018.09.20", "title": "Йотингер скастри ЕС: Някои членки не искат да увеличат приноса си към бюджета"}
{"url": "https://www.faktor.bg/bg/articles/erik-rubin-se-sreshtna-s-dogan-v-tsentralata-na-dps", "text": "Посланикът на САЩ в България Ерик Рубин е посетил централата на ДПС. Новината съобщиха от пресцентъра на партията, която е качила на сайта си официално съобщение по повод тази може би изненадваща за българското общество визита Рубин се е срещнал вчера с почетния председател Ахмед Доган и с председателя Мустафа Карадайъ. Тримата са обсъдили \"актуални политически въпроси, както и развитието на двустранните отношения\". Почетният председател на ДПС д-р Ахмед Доган и председателят на ДПС Мустафа Карадайъ вчера проведоха среща с посланика на САЩ Н.Пр. Ерик Рубин в централата на Движението за права и свободи. Бяха обсъдени актуални политически въпроси, както и развитието на двустранните отношения. Участниците в срещата изразиха задоволство от възможността да обменят мнения и позиции по отделни теми, както и убеждението, че такива срещи са необходими и полезни. Взаимното уважение и диалогът способстват за развитие на демократичните процеси и трябва да бъдат поощрявани. Срещата е първата официална изява на Ахмед Доган от много време насам. След дълго отсъствие от новинарския поток името му се появи отново миналата седмица. Повод за това стана информацията, че Доган е купил 70% от ТЕЦ Варна от децата на бившия транспортен министър Данаил Папазов. С договори от 7 август синът и дъщерята на Папазов са продали на Ахмед Доган общо 70% от семейната транспортна компания \"Сигда\", през която беше придобита ТЕЦ \"Варна\"от ЧЕЗ. По-късно въпрос за Доган повдигна и Валери Симеонов. В понеделник вицепремиерът съобщи, че отправил официален въпрос към НСО \"на какво основание, колко пари са изразходвани и колко души са ангажирани за охраната на частното лице - бизнесмена Ахмед Доган?\". Едва ли българските граждани ще научат цялата истина за повода и резултата от тази среща. Но безспорно тя реанимира и легитимира Ахмед Доган и ДПС в политическия живот на страната.  През първите години на демокрацията именно САЩ и тяхната дипломатическа мисия в София бяха най-сериозните покровители и защитници на ДПС и Доган  като символ на правата и свободите на малцинствата. Но след 29 години да поддържаш тази позиция - изглежда абсурдно и даже нахално. ДПС многократно бе осветявано като генератор на задкулисието и олицетворение на политическата мафия в страната. Няма как във Вашингтон да не са разбрали, че през последните години Доган и ДПС твърдо преориентираха своите политики в защита на Путин и Русия, давайки така своя принос за ерозирането и рушенето на ЕС и НАТО.", "date": "2018.09.20", "title": "Ерик Рубин се срещна с лидерите на ДПС Доган и Карадайъ, какво ни крои САЩ..."}
{"url": "https://www.faktor.bg/bg/articles/valeri-simeonov-taka-i-ne-razbrah-zashto-ukazat-ne-beshe-podpisan-oshte-v-nachaloto", "text": "Нестабилността в държавата, ако я свързвате с неподписания указ на президента за освобождаване на главния секретар на МВР, вероятно ще остане. Това заяви на брифинг пред журналисти във Варна вицепремиерът Валери Симеонов. \"За мен така и не стана ясно защо всъщност указът не беше подписан, а в един момент се подписа. Какво спечели България, че в продължение на десетина дни трима министри, които са подали оставка, не са освободени?”, попита Валери Симеонов и допълни, че не е добре, когато институциите водят война помежду си пред очите на обществото. ,,Аз винаги съм бил против това. Не е въпрос на лични симпатии, не е въпрос на его. Ние като участници в изпълнителната власт и президентството, в парламента, не трябва да демонстрираме разминаване и противоречие”, каза още Симеонов. Според него това саботира най-голямото постижение в последните година и четири месеца - а именно политическата стабилност в страната. По думите му тази стабилност, установяването на норми, които важат за всички, в една стабилна тенденция на развитие на икономиката, не трябва да се съсипва от дребнави пререкания. \"Не бива личните отношения между президента и министър-председателя да рефлектират върху изпълнението на задълженията\", подчерта вицепремиерът.", "date": "2018.09.20", "title": "Симеонов: Дребнавите пререкания саботират най-голямото постижение в последната година и четири месеца"}
{"url": "https://www.faktor.bg/bg/articles/korneliya-ninova-reshenieto-za-ungariya-e-greshka-iskame-edinna-a-ne-razdelena-evropa", "text": "„Премиерът Борисов нанесе поредния удар на държавността и Конституцията в България, когато делегитимира решението на МС с думите: „това решение няма правна сила, то е за някой ден“. Това каза председателят на БСП Корнелия Нинова пред журналисти в парламента.    Тя добави, че  това изявление е още едно доказателство, след Истанбулската конвенция, че той провежда двойнствена външна политика - Борисов говори едно пред българите, друго- пред началниците в чужбина.  „Това е удар по авторитета на България и българските институции“, убедена е Нинова.    Тя припомни, че веднага след гласуването в ЕП, е свикала Изпълнителното бюро на партията- въпросът за Унгария е  обсъден и е взето решение.  „Смятаме, че решението за отнемане на гласа на Унгария е грешка и е още една стъпка към разделението и разцеплението в Европа. То е обратно на това, което ние искаме –силна и единна не разделена Европа“, коментира лидерът на левицата.", "date": "2018.09.20", "title": "Корнелия Нинова: Решението за Унгария е грешка, искаме единна, а не разделена Европа"}
{"url": "https://www.faktor.bg/bg/articles/demokratichna-balgariya-s-podkrepata-na-orban-borisov-stana-chast-ot-pudelite-na-putin", "text": "Демократична България\" оповести декларация по повод позицията на българското правителство по санкциите на ЕС срещу Унгария. В декларацията се казва, че с подкрепата си за Унгария ГЕРБ се нарежда до \"пуделите на Путин в ЕС, до Орбан, Льо Пен и Салвини\". \"Г-н Борисов, Обръщаме се към Вас, не защото Ви вярваме, а защото – по силата на изборните резултати – Вие сте лидер на най-голямата българска партия и министър-председател на всички българи. И защото получихте гласовете на много български граждани, които искат България да бъде част от Европа, силен и равноправен член на ЕС, а не далечна периферия, троянски кон на източни диктатори. България е по-важна от нашите различия. Днес цяла България е изправена пред важно решение – дали ще бъде част от силна и единна Европа, дали ще бъде равноправен член на ядрото на ЕС или ще се върне назад – в бедността и несигурността на 90-те години. И дори по-важно – дали заедно с европейските си партньори ще изградим Европа, която може да защити правата, сигурността и достойния живот на всеки свой гражданин. Европа, която може да наложи силна обща политика срещу нелегалната миграция и тероризма. Европа, която може да се противопостави на корупцията и организираната престъпност. Европа, която защитава личната свобода, свободата на словото и свободата на предприемачеството дори тогава, когато корумпирани властници искат да ги потиснат. Г-н Борисов, ние разбираме Вашия личен интерес да работите срещу единна Европа – защото сам Вие не спазвате европейските стандарти за правосъдие, конкуренция, свободни медии. Ние разбираме и интереса на олигарсите, които Ви подкрепят – за тях единна Европа означава край на безнаказаното крадене на парите на българските и европейски данъкоплатци. Разбираме и зависимостите на Вашата партия и коалиционните Ви партньори от режима в Кремъл – зависимости, които естествено Ви нареждат до пуделите на Путин в ЕС, до Орбан, ЛьоПен и Салвини. До тези, които блокират общата миграционна политика, общата енергийна политика, общата борба с корупцията. Но Ви припомняме, че българският национален интерес е противоположен на интересите на олигарсите и източните диктатури. Българският национален интерес е над партийните Ви зависимости и интереси.  В разрез с българския интерес, Орбан застана на страната на противниците на присъединяването на Македония към ЕС и НАТО на предстоящия референдум, като подкрепи прокремълската позиция на ВМРО-ДПМНЕ. Шикалкавенето и опитите да се криете зад Сидеров няма да помогнат! Заемането на ясна позиция по казуса “Орбан” е неизбежно. Особено след като евродепутатите от ГЕРБ вече избраха да подкрепят неговия корупционен модел на управление и съпротивата му срещу върховенството на правото. Изправен сте пред дългосрочен избор за идентичността на ГЕРБ и, което е неизмеримо по-важно, за мястото на България в рамките на променящия се ЕС. Ако Ви е останала някаква собствена воля за защита на националния ни интерес, опитайте да застанете, поне външно, до лидерите на единна Европа – до Себастиан Курц и Австрия, до Еманюел Макрон и Франция, до Ангела Меркел и Германия, до Марк Рюте и Холандия. Ако пък нямате тази сила – нека всеки български гражданин види ясно истинското лице на Вашето управление, за да избере бъдещето си оттук нататък, а ГЕРБ открито да се нарече Граждани за евразийско развитие на България.\"", "date": "2018.09.20", "title": "Демократична България: С подкрепата на Орбан Борисов се нареди до  \"пуделите на Путин\""}
{"url": "https://www.faktor.bg/bg/articles/radev-pak-nastapa-premiera-borisov-ima-dve-pozitsiya-za-pred-es-i-u-nas", "text": "Премиерът има две позиции - една за Европа и една за България. Така коментира президентът Румен Радев различните сигнали за Унгария, които вчера дойдоха от заседанието на МС и по-късно от изказването на Бойко Борисов от Залцбург, където се провежда неформална среща на лидерите на ЕС. \"Министър-председателят е оторизиран да изрази позиция, той представлява България пред Съвета на ЕС. Но и аз, както и вие сме затруднени да проследим тази позиция, защото се оказва, че има две позиции - едната е за пред българската публика, а другата е за пред Съвета на ЕС\", изтъкна Румен Радев.  Той отбеляза, че такова амбивалентно поведение на премиера той не можел да тълкува, но добави, че \"изключването и запушването на устата не са европейски принципи, те работят против самия ЕС\".  За кандидатурата на Младен Маринов за вътрешен министър, която се гласува днес от парламента, държавният глава обясни, че не разбира решението за това предложение. \"Парадоксално е - премиерът маха министъра на вътрешните работи заради \"мърлявата\", както той се изрази, работа на полицията, а по закон тази работа се планира, организира, ръководи и контролира от главния секретар на МВР, който пък съответно заради тази мърлява работа се предлага за министър\", аргументира позицията си президентът, цитиран от БТА. След близо седмица отлагане вчера държавният глава подписа указа за освобождаването на Маринов като главен секретар на МВР, но вчера отново отбеляза, че отговорността за неговото назначение като министър на вътрешните работи е отговорност на правителството. По този повод  Радев подчерта, че склоняването на правителството да изпълни съгласувателната процедура по предложението на Маринов е \"малка, но важна крачка напред в пътя към битката за законност\". Президентът отрече правосъдният министър Цецка Цачева да му е била предлагана за посланик. Той обаче отбеляза, че са постъпвали при него други имена, които е отхвърлил. Държавният глава каза още, че вече проучва различни варианти за свой кандидат за Конституционния съд. Като допълни, че този човек трябва да има не само високи професионални, но и високи морални качества, и възможностите, и умението да отстоява своята позиция.", "date": "2018.09.20", "title": "Радев пак \"захапа\" премиера: Борисов има две позиции - една пред ЕС и друга в България"}
{"url": "https://www.faktor.bg/bg/articles/gratski-ministar-skopyanite-da-razberat-che-sa-balgari", "text": "Гръцкият министър на отбраната и коалиционен партньор в правителството на Алексис Ципрас Панос Каменос заяви в интервю за ТВ Антена, че Македония е била част от плана на Тито и Югославия \"за излаз на море и че в региона е била пролята кръв\", съобщава македонският вестник \"Курир\".  Каменос казал това и на американски сенатори, с които се срещнал. \"И сега идват да кажат на победителите, че трябва да приемат становището на победените. В края на краищата чакаха 25 години въпросът да се реши, нека да чакат 35. И нека скопяните да разберат кои са и що са. Те са българи-славяни, които имат формирано ВМРО, албанци, които също се опитват да вземат една част от Скопие (има предвид Република Македония) и говорят за Велика Албания, както и някои сърби\", казва Каменос", "date": "2018.09.20", "title": "Гръцки министър: Скопяните да разберат, че са българи!"}
{"url": "https://www.faktor.bg/bg/articles/novini/balgariya/ekspertat-po-bioterorizam-prof-d-r-krasimir-metodiev-bezhanskata-lavina-e-ogromna-geopoliticheska-greshka", "text": "\"Допускайки бежанската лавина, Европа направи огромна геополитическа грешка. Над 3 млн. бежанци са влезли в Европа, прииждат и нови, но те се капсулират, оформят гета. В някои от южните градове на Франция бял човек вече не влиза изобщо! Добре е да бъдем хуманни и да приемаме хора в нужда, но те трябва да бъдат асимилирани и адаптирани към нашите общества съобразно християнските ценности.\" Това заяви в интервю за \"Труд\" експертът по биотероризъм проф. д-р Красимир Методиев.  \"Голяма част от Африка също е тиктакаща бомба от милиони потенциални бежанци. Изумен съм, че европейските политици допуснаха такава грешка, която сега се опитват да поправят пак по неподходящ начин – чрез разселване. Унгария зае изключителна национално отговорна позиция, за което сега искат да я накажат, Полша – също. А България – най-бедната държава в ЕС, защо да поема това натрапеното от други бреме?!\", риторично пита той.  \"Биотероризмът е най-опасен, защото бързо може да порази огромни групи от хора. Безспорно най-страшното оръжие са спорите на антракса, ако са модифицирани за бързо действие. Инфекцията е мълниеносна. С един дрон терорист може да разпръсне спорите и да порази хиляди хора до 5-8 часа. Втори в класацията е вирусът на вариолата, която за щастие отдавна е забравена, но в специализирани лаборатории се пазят щамове. И там пораженията са бързи и изключително тежки\", обяснява експертът. По думите му  добилият напоследък популярност „Новичок“ не е толкова опасно оръжие, защото не е за масово, а за индивидуално поразяване – също като чадъра с рицин, с който бе отровен Георги Марков.  \"Слава Богу, че биотероризмът не е първи избор на злонамерените хора. Те предпочитат конвенционални средства, тъй като за добре подготвена биологична атака са нужни експерти и модерна лаборатория. Това изисква време, а терористите днес искат да действат бързо, всявайки страх и ужас. В историята обаче има примери за биотероризъм. Такъв е превземането на крепостта в Крим преди стотици години чрез прехвърляне с катапулти на трупове на умрели от чума хора. При усвояването на Америка има данни, че войниците са подарявали на индианските племена заразени с холера одеала. И в по-скорошни години има такива случаи – в заведение за бързо хранене в САЩ злосторник зарази над 200 души със салмонела. Затова биотероризмът не бива да се подценява\", предупреждава Методиев.  Той е категоричен, че в света днес почти няма острови на стабилност.  \"Ако погледнете къде в Европа се случват най-много терористични атаки, ще видите, че това става в държави, чиито политически лидери се опитват да принизят заплахите. А те не бива да се отричат. Тероризмът е винаги едни гърди пред нас, никой не е застрахован и затова трябва винаги да сме нащрек и добре подготвени. Избиването на невинни хора в името на грешна кауза противоречи на основните ценности на Европа, защото никой не бива да натрапва другимо своята религия, политически възгледи и лични амбиции\", казва Красимир Методиев.", "date": "2018.09.20", "title": "Експертът по биотероризъм проф. д-р Красимир Методиев: Бежанската лавина е огромна геополитическа грешка"}
{"url": "https://www.faktor.bg/bg/articles/ivaylo-karanyotov-komunistite-sasipaha-zhivota-mi", "text": "В шоуто „Фермата“ Ивайло Караньотов вече на няколко пъти изригна на тема комунистическия режим, повод му даваше присъствието на внучката на последния шеф на УБО – Гергана.  Караньотов продължава да вини режима за несгодите, които семейството му е преживяло. Ивайло е категоричен, че именно заради комунистите неговата спортна кариера е била унищожена. Омраза към първите от онези години той е насъбрал и заради жертвите, които собственото му семейство е дало заради убежденията си. Софиянката Христина, която е като негова сянка в шоуто, е поредният участник, който пожела да научи подробности за живота му през онези години.  Ивайло обяви, че собствената му баба не му позволила да носи чавдарска връзка, защото според нея това би било предателство към дядо му. Въпреки че дядо му помогнал за построяването на пристанищата в Бургас и Варна, в един момент той се оказал неудобен на властта и бил осъден на смърт. От кончина успяла да го спаси дъщеря му, актрисата Славка Славова. Майката на Ивайло Караньотов случайно срещнала един от големите по онова време и го помолила за помощ. Явно актрисата е успяла да повлияе с думите си и смъртната присъда е била отменена. Това обаче била малка радост в сравнение с всичко, което семейството продължило да търпи през годините. Всички били изгонени от родната си къща в Берковица и били принудени да се изхранват с плетене на ръкавици. Майка му пък била изгонена от всички театри. Бащата на Ивайло също бил тикнат в затвора, където се запознал с бъдещия си тъст. „Най-голямата ми болка е избиването на интелигенцията. Това не мога да простя, защото сред тях имам роднини“, заяви Караньотов.", "date": "2018.09.20", "title": "Ивайло Караньотов: Комунистите съсипаха живота ми"}
{"url": "https://www.faktor.bg/bg/articles/novini/svyat/chips-s-luk-i-mrasni-peleni-spasili-oleg-gordievski", "text": "В новата си книга \"Шпионин и предател\" авторът Бен Макинтайър разказва как руският офицер Олег Гордиевски е успял да избяга от Русия, пише The Times. В рамкките на операция \"Пимлико\" Гордиевски първо е трябвало да успее да съобщи на агентите на MI-6 в Москва, че се налага да бяга, след това самостоятелно да се добере до мястото на срещата на 26 мили от финландската граница, като през цялото време е трябвало да се измъква от КГБ.   \"Там на крайпътна площадка, отбелязана с голям камък, Гордиевски е трябвало да се скрие в канавката и да чака агентите на MI-6, които трябвало да го скрият в багажника на колата си и да опитат да преминат добре охраняваната граница с Финландия\", пише авторът. През юли 1985 година Гордиевски дава сигнал, че има проблеми и успява да се добере до границата. Шефът на резидентурата на MI-6 в Москва, зедно със съпругата си Керълайн и 15-месечната си дъщеря Флорънс потегля с колата си към мястото, където ги чака Гордиевски. В друга машина пътува неговият заместник Артър Ги с жена си Рейчъл. Колите пристигнали на границата, предстояло им да преминат през три съветски и две финланддски КПП-та. Докато съветските граничари проверавяли документите на британците, към колата се приближило следово куче. Жената на единия от дипломатите извадила чипс със сирене и лук, имащ \"твърде специфичен аромат\" и предложила на спътника си и на кучето, което погълнало чипса преди войникът да успее да го дръпне. \"След това друго куче започна да души багажника и тогава Керълайн използвала \"оръжие, което никога преди не било използвано в Студената война\". Тя започнала да сменя пелените на бебето си на багажника на колата, точно над скриткия вътре Гордиевски.  \"Мръсната, воняща пелена тя хвърлила на земята точно до кучето\", разказва изданието. \"Двете коли успешно пресекли след това границата и се срещнали с още един екип на MI-6, които трябвало да преведат Гордиевски понататък.  Той предава на британското разузнаване твърде ценна информация, включително и това, че Майкъл Фут, лидер на лейбъристката пратия от 1980 до 1983 година е бил агент на КГБ и е получавал пари за дейността си. Припомняме, че Олег Гордиевски е бивш полковник от Първо главно управление на КГБ, разузнаването на Съветския съюз, който е работил в интерес на британското разузнаване с псевдонима OVATION в периода 1974-1985 г.  Гордиевски предава на Запада много ценни сведения, които нанасят колосална вреда на Съветския съюз, издава десетки съветски агенти в Европа и САЩ.  Донесенията му четат лично Маргарет Тачър и Роналд Рейгън. . На 14 ноември  1985 г. Гордиевски е осъден за „измяна на Родината” със смъртна присъда и конфискация на имуществото.", "date": "2018.09.20", "title": "Чипс с лук и мръсни пелени спасили Олег Гордиевски"}
{"url": "https://www.faktor.bg/bg/articles/parlamentat-odobri-novite-trima-ministri-ot-kabineta-borisov-3", "text": "Парламентът освободи трима министри от кабинета Борисов 3 и назначи техните приемници. Това стана след 6 гласувания, тъй като оставката и назначението на всеки от тримата бе оформена в отделни три проекторешения. По искане на НФСБ пък бе разделено на две гласувания и всяко проекторешение, тъй като хората на Валери Симеонов искаха да гласуват \"против\" оставките, но \"за\" новите министри, предаде Канал 3. Първи бяха гласувани освобождаването на Ивайло Московски и смяната му с шефа на КРС Росен Желязков, последва вотът за оставката на Николай Нанков и назначаването на депутатката от ГЕРБ Петя Аврамова на негово място в регионалното министерство. На финала на шесткратното гласуване Младен Маринов пък най-сетне успя да стане министър на вътрешните работи след една седмица очакване на указа от президента, с който трябваше да бъде освободен от поста на главен секретар на МВР. След избора им тримата нови министри се заклеха. Против избора и гласува опозицията от БСП и ДПС, а 8 от НФСБ се обявиха само против оставките на предшествениците им. Маринов, Аврамова и Желязков подписаха и клетвените листове. До рокадите в кабинета се стигна след трагичната катастрофа край Своге на 26 август, когато загинаха 17 души, а после се оказа, че ремонтът не е направен, както трябва и е липсвал контрол и адекватни пътни знаци. Заради това премиерът Бойко Борисов поиска оставките на тримата министри Ивайло Московски, Валентин Радев и Николай Нанков, като поемане на отговорност за тежкия инцидент.", "date": "2018.09.20", "title": "Парламентът одобри новите трима министри от кабинета Борисов 3"}
{"url": "https://www.faktor.bg/bg/articles/novini/svyat/izrael-pokaza-rezultatite-ot-udara-pri-koyto-be-svalen-ruskiya-il-20", "text": "Снимки с разрушен склад с боеприпаси, направени от спътник, бяха разпространени от оператора на търговските спътници ImageSat International.  По думите на израелската компания, именно този обект е бил целта на въздушния удар на израелските ВВС на 17 септември, в отговор на който сирийската ПВО свали руския разузнавателен самолет Ил-20. \"Складът с боеприпаси, атакуван преди два дни в Латакия (Сирия) е изцяло унищожен\", гласи съобщение в Туитър, придружаващо снимките.   Снимките датират от 18 септември, показани са и габаритите на унищожената сграда - 155 на 35 метра. Според изявленията на израелските военни, в обекта е било складирано оборудване за производството на високоточно оръжие, което е трябвало да бъде доставено на ливанската радикална шиитска групировка \"Хизбула\" в Ливан.  По-рано армията на Израел съобщи, че е готова да сподели цялата необходима информация за разследването на инцидента с руския свален самолет.", "date": "2018.09.20", "title": "Израел показа резултатите от удара, при който бе свален руския Ил-20"}
{"url": "https://www.faktor.bg/bg/articles/borisov-prezidentat-da-si-napravi-partiya-ili-da-oglavi-bsp", "text": "Не се сърдя нито на президента, нито на г-жа Нинова за интерпретациите им на тема Унгария.  Корнелия Нинова каза, че е \"за\" Орбан, а европейските й депутати гласуват за отнемане правото на глас на Унгария.  Това заяви премиерът Бойко Борисов пред български журналисти в Залцбург. Той е там втори ден за неформална среща с лидерите от ЕС.  Аз просто чакам един ден да аплодирам президента, който не е повторил това, което Нинова е казала. Нинова е стигала до зам.министър, президентът беше и премиер в служебното правителство, но едва ли му е останало време да вникне какво точно означава такова заседание на кабинета. На оперативните заседания се разглеждат стратегии, приемат се отчети и се взима решение... Веднага се обадих на г-н Симеонов и на г-н Каракачанов какво точно сме приели, че правителството трябва да започне да разработва стратегия , когато, един ден, някога, ако се стигне до там, за налагане на тази санкция срещу Унгария, която ще се гласува след две години. Не може Орбан да ми благодари за тази твърда подкрепа, която е имал от мен, в България да се разиграва драма по тема, която я няма в Европейския съвет. Няма до този момент нито точка, нито официална, нито неофициална, по която да се обсъжда наказанието на Унгария. Полша е по-актуална даже ...  ГЕРБ е срещу наказанието на Унгария с отнемането на гласа на Орбан, Нинова и БСП са \"ЗА\" Единствените, които сме изразили ясна позиция, сме ГЕРБ относно Орбан и Унгария. БСП пред ЕС не казаха нищо, най-лесно е да се хвърли всичко върху нас, каза той. Аз много уважавам г-с Сидеров, Симеонов и Каракачанов и снощи след г-жа Нинова като видях, че дават интервюта - първо кой дава интервю след 22. Това, което се реши на съвета, беше, че ако някога когато се задейства такава процедура ние като правителство заставаме зад Орбан. \"Има толкова по сложни, външни врагове. Сега Тереза Мей ни обяснява за Скрипал и за химическото оръжие\", допълни Борисов.  Аз не воювам... Всеки ден излиза президентът и казва нещо срещу нас... Хайде най-сетне да си направи партия или да оглави БСП, каквото иска, да излезе на избори, да си подреди министри и да го докаже. Всеки ден това го прави.     Не би ли трябвало един държавен глава да е баща на всички партии, да е еднакво отдалечен от всички партии, не би ли трябвало да е обединител на нацията. Да, разбира се, има право на своето мнение. Ами аз, ако започна да говоря за пламен Узунов или неговите съветници, това помага ли на инстиуциите.  Нима при президента няма един, който беше направил хитлеристи поздрав?        \"Фронтекс да го направим 20 000 души, да имаме граничен корпус, да може да изпращаме хора при държавите, които не се справят, да може да се справяме с мигрантите. \"Аз понеже от самото начало кандидатурата на Александър и смяната му - изцяло аз съм я движил тая работа. Той някои неща не беше споделил с мен. Не искам още с назначаването това да бъдат първите въпроси, които ти задават в телевизията. Той ми обясни за катастрофата, за инцидента с прокурорите, аз го извиках и го попитах - защо не ми каза. Щях да кажа - има такава и такава случка, невинен е, ще обясня. Ако беше казал, щеше да остане. Щяхме да обясним\", коментира Борисов случая с кандидатурата на Александър Манолев за министър и отказването му от поста. \"За мен е безразлично дали ще ни пратят Фронтекс или не, защото няма какво да крием. Въпросът е, че ако започнат да идват 100-200-300 хил, мигранти, трябва да дойде този корпус, защото трябва мобилизация. Обявил съм се за подкрепа за работа с Африка, както споразумението с Турция работи и България е добре - така е важно другите страни - Италия, Португалия, Гърция да има подкрепа на границите. В България това, което сме казали, сме доказали. Това са голи приказки в лицето на Нинова и президента, а ние от ГЕРБ - имаме действия. Партията на Нинова са гласували против Орбан и Унгария, а обвиняват мен\", отсече Борисов относно санкциите срещу Виктор Орбан и позициите на БСП и ГЕРБ.", "date": "2018.09.20", "title": "Борисов: Президентът да си направи партия или да оглави БСП"}
{"url": "https://www.faktor.bg/bg/articles/novini/svyat/s-kurts-es-tryabva-da-zapochne-s-egipet-pregovori-za-migrantite", "text": "Австрийският канцлер Себастиан Курц заяви на срещата на лидерите на ЕС в Залцбург, че Съюзът трябва да започне преговори с Египа, за да бъде спряна бежанската вълна на незаконни мигранти от Африка към Европа, съобщава АР. По думите му, Египет е \"доказал, че е ефективен\" в действията си по възпрепятстване на миграция от египетското крайбрежие. Припомняме, че Курц и председателят на Европейския съвет Доналд Туск бяха на посещение в Кайро, където са разговаряли с президента Аббдел Фатах ал Сиси. Междувременно Туск заяви, че от Египет няма миграция към Европа, а Курц - че Египет е готов да сътрудничи с ЕС в тази област.", "date": "2018.09.20", "title": "С. Курц: ЕС трябва да започне с Египет преговори за мигрантите"}
{"url": "https://www.faktor.bg/bg/articles/strannite-argumenti-na-siderov-imam-pryako-vpechatlenie-ot-ulichnite-sblasatsi-s-mladen-marinov", "text": "\"Социологията казва, че обществото не иска избори - иска ни се, не ни се иска, продължаваме, но сменяме министри\", обобщи Сидеров. Той похвали специално бившия главен секретар на МВР Младен Маринов, който след минути ще стане вътрешен министър. \"Не знам в тази зала дали има някой, който да има пряко впечатление от уличните сблъсъци с Младен Маринов - аз имам и мога да кажа, че той си вършеше работа\", почерпа собствен опит от протести и сблъсък с полицията лидерът на \"Атака\". \"Протестите на \"Атака\" не са скучни, тогава той беше шеф на охранителна полиция и си вършеше работата\", даде му добър атестат коалиционният партньор на ГЕРБ. Сидеров подчерта, че НФСБ ще гласува против оставките на министрите, но това е тяхно право.", "date": "2018.09.20", "title": "Странните аргументи на Сидеров: Имам пряко впечатление от уличните сблъсъци с Младен Маринов"}
{"url": "https://www.faktor.bg/bg/articles/novini/svyat/savremennata-ruska-patriarshiya-e-sazdadena-ot-kgb", "text": "Съвременната Руска патриаршия е създадена от КГБ, става ясно от новоразсекретени документи. В един от документите се дават указания до регионалните структури на КГБ за провеждането на поместен събор на руската православна църква за избор на патриарх на Москва и цяла Русия през втората половина на месец януари 1945 година в Москва. \"Няма да се провеждат събрания за избор на делегати, а представителите от духовенството и миряните ще бъдат определяни по усмотрение на управляващия епископ. КГБ разпорежда да бъдат подбрани кандидати проверени на агентурна или патриотична работа\", пише в указанията.  \"Важно е сред набелязаните кандидати да преобладават агенти на НКГБ, способни да провеждат на Събора нашата линия\", се казва и в писмо от септември 1944 година, подписано от началника на 2-ро Управление на КГБ на СССР Федотов. В писмото се заповядва и да бъдат задължени агентите-епископи след пристигането си в Москва \"да се свържат с КГБ на телефон К-4-24-00 и да търсят Александър Иванович\". На Събора за патрирах е избран митрополит Алексий, а църквата приема името, което носи и сега - Руска православна църква. Патрирашеството е възстановено през 1943 година след почти 20 годишно прекъсване със съгласието на сталинския режим. Патриарх през 1943-та става митрополит Сергий, който почива през 1944 година. Линията на сътрудничество с комунистическия режим и КГБ се нарича \"сергианство\". Патриарх Сергий е известен с това, че въпреки гоненията срещу църквата и свещеничеството през 1927 година със спациална Декларация заявава лоялност към комунистическия режим в Съветския съюз. През 1936 година заема мястото на арестувания от сталинския режим митрополит Петър, за което впоследствие е \"награден\" с поста патриарх на Москва и цяла Русия Следващият документ е отчет за архиерейския събор и избора на митрополит Сергий за партирарх на Москва и цяла Русия, както и отчет за това, че през ВСВ руската православна църква е провела \"патриотична работа в страната и в чужбина\" и затова може \"да и бъде разрешено да извършва църковна дейност, обучение на свещеници, прозиводство на църковна утвар и свещи\". КГБ обаче разпорежда да бъде осигурено постоянно агентурно наблюдение, всяка отново или новооткрита църква да бъде \"осигурена\" с агентура от средите на духовенството или църковния актив. \"Да се засили агентурната работа сред другите църковни течения и сектантите, особено на нелегалните църковни организации и групи, за да бъдат пресичани провокации и антисъветска работа по отношение на сериевската православна църква\", разпорежда КГБ.", "date": "2018.09.20", "title": "Съвременната Руска патриаршия е създадена от КГБ"}
{"url": "https://www.faktor.bg/bg/articles/novini/balgariya/tsvetanov-kam-bsp-pri-vas-ima-samo-vizualizatsiya-na-kartinki", "text": "Вие не можете да направите магистрала, защото при вас има само визуализация на картинка. Спомняте ли си периода 2013-2014 г., магистрала Струма, в отсечката до Сандански. Имаше ли действия, които да продължите след 2013 г., когато кабинетът Борисов подаде оставка?  Спомняте ли се, че през 2014 г. в рамките на 4-5 месеца оптимизирахме работата. И вие пътувате за Гърция, не малка част от вас имат и имоти в Гърция, ползвате това облекчение.Това заяви председателят на парламентарната група на ГЕРБ и зам. председател на партията от трибуната на Народното събрание. Аз съм убеден, че с предсрочното пускане на отсечката Кресна-Сандански ще можете да спестите още 20-30 километра и да отидете по-бързо да отидете до вашите лични имоти в Гърция, обясни още той.  Това, което ще направи и Младен Маринов е да увеличи численият състав в системата на МВР. Като състав вие го заличихте 2013-2014 г.  България имаше едно успешно председателство,  но вие продължавате да неглижирате успехите и признанията, които има България, българското правителство, българското парламентарно мнозинство, заяви Цветанов.   Според Цветанов БСП с визията си за България можели само да съсипят страната, но не и да постигнат икономически растеж, което винаги доказвали, когато дойдели на власт. За пример Цветанов посочи пенсионната реформа, която БСП през 2013 г. не премахнали, а замразили само за една година. Защото знаехте, че ще си отидете след една година, заключи Цветанов. С \"Визия за България\" БСП опознават туристическите дестинации на България, обясни председателят на групата депутати от ГЕРБ. Той разказа случка от Банско, където Весела Лечева заедно с други депутати представяли програмата на партията. Казали в Банско, че се нуждаят от целогодишен туризъм, изумен е Цветанов. От залата й отвърнали, че социалистите сигурно не са запознати, защото Банско отдавна е целогодишен курорт. По този повод вторият в ГЕРБ препоръча на социалистите да се запознават добре с проблемите на региона, който посещават. Може би сте си направили една карта, за да опознаете всички туристически дестинации в страната, иронизира ги той. СПА-туризмът не е за всички българи, а само за тези, които могат да вършат работа, захапа ги той за семинара в тузарския хотел в село Баня. Весела Лечева взе думата да отговори на Цветанов, но бе прекъсната от водещия заседанието Емил Христов, че изчерпала времето си за процедура. Все пак, депутатката от левицата успя да каже на шефа на депутатите от ГЕРБ, че не е чул от същите хора в залата в Банско как недоволстват от инфраструктурата. Давате милиарди за инфраструктура, а после стотици милиони за ремонта й, това са видимите резултати на ГЕРБ, успя да каже Лечева, преди Христов да й изключи звука. От лявата група протестираха срещу отнемането на думата на депутатката от \"БСП за България\". Крум Зарков установи, че отново на едни оратори на трибуната времето не се брои, докато на други се спира микрофонът. Той обвини още Цветанов, че е вкарал в политическа употреба гостуването на делегацията на Бундестага, която наблюдаваше караницата между управляващи и опозиция от балкона в пленарната зала.  Цветанов от трибуната обърна внимание, че левицата не стана на крака, за да ги приветства, както направиха останалите депутати.", "date": "2018.09.20", "title": "Цветанов към БСП: Погрижили сме се по-бързо да отивате до имотите си в Гърция"}
{"url": "https://www.faktor.bg/bg/articles/velikobritaniya-e-v-kolaps-sled-brekzit-i-buryata-ali-udari-tezhko-stranata", "text": "Великобритания беше ударена от първата мощна буря за този сезон. Двама души са загинали, а 200 хиляди останаха без ток.   В Северна Ирландия и Шотландия бурята „Али” повали дървета и  блокира пътища. Повече от 50 полета бяха отменени. Скоростта на вятъра достигна 225 километра в час. В Ирландия загина около 50-годишна швейцарска туристка, чиято каравана беше отнесена от вятъра и падна от стръмна скала. Мъж на около 20 години загина в Северна Ирландия при падането на дърво в парк.", "date": "2018.09.20", "title": "Великобритания е в колапс - след Брекзит и бурята \"Али\" удари тежко страната"}
{"url": "https://www.faktor.bg/bg/articles/novini/balgariya/ts-tsvetanov-gerb-ne-e-bsp-voenniyat-stil-na-upravlenie-ne-raboti", "text": "„По-силният и по-мъдрият в политиката трябва да отстъпи сам. Не трябва да продължаваме така, както постъпва президентът, защото ще има само лоши последици“, коментира пред Канал 3 председателят на ПГ на ГЕРБ Цветан Цветанов. Той напомни какво гласи член 36 от Закона на МВР. Там, каза той, са изброени само снованията за освобождаване на главния секретар. „Тази тема за нас вече е затворена. Да се концентрираме повече във функционалните си отношения и в това, което очаква обществото от нас“, заяви Цветанов и добави: „Няма пропуск в закона, има различно интерпретиране на съветниците на президента, които го вкараха в капан“. Относно появилите се информации, че Цецка Цачева и Румяна Бъчваров са спрягани за посланици, Цветанов напомни, че лично Цачева е заявила, че нито е търсена, нито се е самопредлагала, нито някой я е предлагал за такъв пост. Във връзка с твърденията за Румяна Бъчварова, председателят на ПГ на ГЕРБ заяви, че не може да коментира нищо, докато няма указ. На въпрос вярно ли е, че Бъчварова си тръгва заради това, че има опасения „корабът да потъне“, Цветанов отговори, че подобни твърдения са безпочвени и припомни, че България има 4% икономически растеж, има повече приходи в бюджета, а в проектобюджета за 2019 година дори има заложено увеличение на бюджетните маплати с 10%, а на пенсиите с почти 6%. „Днешните резултати създават агресия сред БСП и президента. Но не може по един военен стил да се действа“, добави той. Във връзка с това, че зетят на Румяна Бъчварова е причина Александър Манолев да пожелае да се оттегли кандидатурата му за министър на транспорта, Цветан Цветанов обясни, че семейните отношения във фамилията Бъчварови не коментира. Той изрази мнение обаче, че никога не би позволил приятелите на трите му дъщери, които един ден ще станат част от семейството му, да се обърнат срещу партията, за която той работи. „Манолев има една доста добра биография в образователен и професионален план. Заради качествата му той бе предложен за транспортен министър. Той имаше достатъчно силната енергия да изпълни ангажимента по управленската програма. Не е нормално обаче да обясняваш, че ти нямаш сестра. Постъпката на Манолев бе изключително достойна“, добави Цветанов.  „Всеки е невинен до доказване на неговата вина. Не е коректно да влизаме в режим на обвинения през медиите на едно лице, участвало активно в политическия живот на България. Има институции, които трябва да си свършат работата“, напомни той и потвърди, че Манолев ще заведе съдебни дела. На въпрос дали вече не тежи властта на ГЕРБ, след толкова много години, Цветанов отговор: „ГЕРБ няма тази структура като БСП. Знаем БСП как функционира. Знам как Борисов стана кмет, знам как всички бяха против неговите решения, но знам и след това как Борисов получи пълна подкрепа. Помните как изглеждаше София, Витошка. Давам София за пример, защото е столица, но това важи за всички градове в България“. Цветанов коментира и възможно ли е Христо Терзийски да бъде следващият главен секретар на МВР. Според него това би било добро решение, но поясни категорично, че всичко зависи от МС и съответно задължително ще има съгласуване с президента за това кой ще поеме поста на главсек на МВР.", "date": "2018.09.20", "title": "Ц. Цветанов: ГЕРБ не е БСП, военният стил на управление не работи"}
{"url": "https://www.faktor.bg/bg/articles/novini/balgariya/rumyana-kolarova-rumen-radev-tryabva-da-se-distantsira-ot-bsp", "text": ". Ако иска да наложи себе си като политик,  президентът Румен Радев трябва да се дистанцира от БСП. И впрочем той прави това още от първия ден на мандата си. Спомняте си как подбра и назначи своя служебен кабинет. Все пак неговата политическа позиция е много сродна до тази на БСП. Стратегията на Румен Радев  е да гарантира разширяване на периферията от симпатизанти на БСП към политическия център. Това заявява доц. д-р Румяна Коларова в интервю за \"24 часа\" \"Тълкувам този отказ / да освободи Младен Маринов като гл.секретар на МВР-б.а/ като недомислица и като проява на слабост, защото това е емоционална реакция, макар тя да е “облечена” в много изкусна юридическа обосновка. Ако ставаше дума за отказ да назначи някого - да, това би било силен политически ход. Такъв тип напрежение има при новите назначения на посланици и там президентът е в силата си. Ако ставаше дума за отказ да повиши в длъжност военен в сферата на сигурността - да, бих подкрепила. Но в случая става дума за отказ да освободиш един човек от пост. Със сигурност президентът Радев има емоционални и административни аргументи да си “върне” на правителството за враждебност, която е усетил, или за липса на подкрепа за негови действия, или за противопоставяне на негови решения, или дори за отказ от пряка комуникация. Явно рядко някой от управляващите си говори по телефона с Радев или се среща с него. Но това не е нито случаят, нито начинът. Затова мисля, че това е незрял политически акт\", обясни Коларова Всеки опит на държавния глава да се ангажира с партиен проект ще бъде деструктивен, ще ерозира и ще разбие съществуващия политически модел в България, категорична е тя", "date": "2018.09.20", "title": "Румяна Коларова: Румен Радев трябва да се дистанцира от БСП"}
{"url": "https://www.faktor.bg/bg/articles/privikaha-poslanitsite-na-holandiya-i-shveytsariya-v-moskva-zaradi-neosnovatelni-obvineniya-kam-rusiya", "text": "Министерството на външните работи на Русия е привикало посланиците на Швейцария и Холандия в Москва заради „неоснователните обвинения“, че руски шпиони са направили опит да хакнат швейцарска лаборатория, пише електронното издание на руския вестник The Moscow Times, цитиран от \"Фокус\". Холандските и швейцарските медии съобщиха през миналата седмица, че двама руснаци са били задържани по-рано през годината заради план за шпиониране върху швейцарска лаборатория, анализираща химически и биологически оръжия, включително невропаралитичния газ „Новичок“. След информациите, които бяха потвърдени от Швейцарската федерална разузнавателна служба, Берн настоя във вторник Русия да престане с шпионските си дейности на нейна територия. В изявление във вторник, руското външно министерство нарече обвиненията за шпионаж „неоснователни“ и заяви, че подобна „предизвикателна реторика“ може сериозно да нарани иначе конструктивните отношения между двете страни. В отделно изявление, министерството заяви, че холандският посланик Рене Джоунс-Бос е бил призован „във връзка с продължаващата кампания за раздухване на шпионската мания“. Изявлението предупреждава за „недопустимостта на провокациите през медиите“.", "date": "2018.09.20", "title": "Привикаха посланиците на Холандия и Швейцария в Москва заради \"неоснователни обвинения\" към Русия"}
{"url": "https://www.faktor.bg/bg/articles/anton-todorov-rumen-radev-sazdade-initsiativen-komitet-za-razeidenie-na-natsiyata", "text": "„Прочетох списъка на лицата, претенциозно наричащи си \"Инициативен комитет за единение на нацията\". Ужасих се, това е злоупотреба със смисъла на думите. Та този комитет трябва да се нарече \"Инициативен комитет за РАЗЕДИНЕНИЕ на нацията\". Това изтъква в свой коментар политологът Антон Тодоров. Според него списъкът е скандален. „Гъмжи от агенти на ДС, прононсирани комуняги, вързродители, снахи на съветски агенти, смешки, слугуващи на Бюреков, отблъскващо реакционнни функционери на БСП, крайно леви и възпалени в жаждата си за мъст елементи-дураци, има дори агент на ДС-ректор, който преди няколко години пъдеше от България младите хора. Чудно ли е, че са се обърнали за патрон към най-големия разединител на нацията. Човекът-закана! Потресаващо безсрамие! Потресаващо!” Казва Тодоров. Инициативен комитет в подкрепа на Призив за единение на българската нация", "date": "2018.09.20", "title": "Антон Тодоров: Румен Радев създаде „Инициативен комитет за разединение на нацията"}
{"url": "https://www.faktor.bg/bg/articles/mustafa-karadaya-1-1", "text": "ГЕРБ е единственият виновен за собственото си затъване. Това каза председателят на ПГ на ДПС Мустафа Карадайъ преди гласуването на министерските оставки, предаде Агенция „Фокус“. „Във време, когато обществото има нужда от промяна и адекватни държавнически решения, сме принудени да се занимаваме с министерски оставки с цел запазване на властта, тоест с отлагане на неизбежното“, посочи той. „Трите министерски оставки ще тушират напрежението, това е очакването на управляващите, но няма да се случи“, коментира Карадайъ.  „Не чухте предупреждението ни да съставите правителство, за да осъществите собствената си програма за управление“, посочи той. „Противопоставихте български граждани, дадохте власт на национализма и популизма. Възприехте ги и ги превърнахте в своя кауза“, обяви председателят на ПГ на ДПС.  „Разрушихте и малкото останало доверие в институциите и с това предизвикахте криза на държавността. Тя е може би най-тежката не само в новата история на България“, посочи Мустафа Карадайъ. „Днес трябваше да отговорим на въпросите как да спрем войната по пътищата и агресията, как да подобрим живота на българите, какво да се предприеме по преговорите за Многогодишната финансова рамка“, обясни той. „Няма да чуем отговорите на важните въпроси от правителството, няма да дочакаме решението на проблемите на българите от това правителство“, обяви Карадайъ и уточни, че формулата на властта е грешна. „Предсрочните избори са неизбежни. Нито оставки, нито предсрочните избори сами по себе си са решение“, каза още председателят на ПГ на ДПС.  Биляна ИВАНОВА", "date": "2018.09.20", "title": "Карадайъ мечтае: Предсрочните избори са неизбежни"}
{"url": "https://www.faktor.bg/bg/articles/prozrenieto-na-drago-stoynev-novite-ministri-da-dokazhat-che-ne-sa-pionki", "text": "Трябва да чуем каква е политиката на новите министри, за да докажат, че не са пионки, които заменят едни хора с други, за да се избегне криза. Това каза зам.-председателят на ПГ на „БСП за България“ Драгомир Стойнев от трибуната на Народното събрание. „Искаме да чуем каква ще е политиката на новите министри, искаме анализ на министерствата, както и какви ще бъдат първите им действия във всяка една сфера“, посочи Стойнев.", "date": "2018.09.20", "title": "Прозрението на Драго Стойнев: Новите министри да докажат, че не са пионки"}
{"url": "https://www.faktor.bg/bg/articles/arhimandrit-epifaniy-nyama-imane-v-rozhenskiya-manastir", "text": "\"Няма скрито имане в Роженския манастир. Каквото и да е имало, е намерено при реставрационните дейности. Тук няма какво да се намери, ако е извън духовното.\" игуменът на Роженския манастир архимадрит Епифанний, цитиран от БНТ. Петима души вчера бяха задържани от полицията. Крадците влязоха в манастира и нападнаха свещеника вчера. Те се опитаха да разбият зазидан прозорец на светата обител, като най-вероятно са търсели скрито съкровище. При нападението свещеникът е бил сам. Откраднати са камери и лични вещи на духовния служител. От Министерство на културата ще направят проверки в манастира, за да се установи дали са повредени ценни стенописи, добави игуменът.", "date": "2018.09.20", "title": "Архимандрит Епифаний: Няма вече имане в Роженския манастир, всичко е изнесено при реставрациите"}
{"url": "https://www.faktor.bg/bg/articles/novini/svyat/-ruskata-vrazka-vludi-tramp-nyamam-ministar-na-pravosadieto", "text": "Американският президент Доналд Тръмп предприе една от най-яростните си атаки срещу назначения от самия него министър на правосъдието Джеф Сешънс, предаде ДПА, цитирана от БТА.      В интервю по телевизия \"Хил.ТВ\" вчера той се оплака: \"Нямам министър на правосъдието.\"      Тръмп не за първи път излива гнева си от решението на министъра през март 2017 г.  да се откаже да контролира т.нар. \"руско разследване\" на специалния прокурор Робърт Мълър и да предаде тази функция на своя заместник Род Розенстейн. По този начин Сешънс фактически се отказа да защитава президента, заради което всъщност бе номиниран от него.      В интервюто си Тръмп се оплаква, че  това, което Сешънс направи, било \"много нечестно\" и че той е \"силно разочарован\" от него.      Анализатори, цитирани от ДПА, предполагат, че последните нападки на президента може би подготвят почвата за уволнението на Сешънс. Самият министър засега не е отговорил на тези изявления.", "date": "2018.09.20", "title": "\"Руската връзка\" влуди Тръмп: Нямам министър на правосъдието"}
{"url": "https://www.faktor.bg/bg/articles/myusyulmani-likuvat-spaydarmen-se-opitva-da-pregarne-zhena-s-hidzhab-tya-mu-otkaza", "text": "Американският издател на комикси и видеоигри Marvel включи в сюжета на новата си игра религиозен елемент. Този месец компанията въведе приключенската игра SpiderMan за PlayStation 4, разработена от Sony и Insomniac Games, като в нея е включена героинята с хиджаб. В играта Спайдърмен отива към забрадената героиня и й предлага прегръдка, но тя отказва, защото спазва ислямските правила. Това предаде  StepFeed.  Младите мюсюлмани в социалните мрежи останаха доволни и сметнаха, че разработчикът на играта разбира техните традиции.", "date": "2018.09.20", "title": "Мюсюлмани ликуват: Спайдърмен се опитва да прегърне жена с хиджаб, тя му отказа"}
{"url": "https://www.faktor.bg/bg/articles/novini/balgariya/ministarat-na-energetikata-tsenata-na-prirodniya-gaz-ne-zavisi-ot-nas", "text": "„Цената на природния газ не зависи от нас, това е ресурс, с който не разполагаме”, заяви пред бТВ енергийният министър Теменужка Петкова по повод очакваното сериозно увеличение на синьото гориво с 14% от октомври. Тя припомни, че цената се определя основно от цената на петролните продукти и курса на щатския долар. „Няма политик и няма човек, който да не се притеснява от евентуални рискове за увеличаване на цените на енергийните ресурси, защото това влияе пряко и на бизнеса, и на битовите потребители”, коментира министърът. По думите й има възможност да бъде предоговорена цената в бъдеще с „Газпром”.  Енергийният министър потвърди, че НЕК трябва да плати още 32 млн. евро по проекта АЕЦ „Белене”, защото това е постановил арбитражният съд. За изплатените на „Уорли парсънс” 270 млн. евро по проекта Петкова коментира, че те са изплатени за документация по договор с НЕК. Теменужка Петкова припомни, че до края на октомври трябва да е готова процедурата за избор на стратегически инвеститор. Засега ясно изявен интерес от Китайската ядрена корпорация, обяви министърът.  Тя коментира и информацията, че ще бъдат платени още 1 млн. лв. за консултант и обяви, че няма такова нещо. Ставало въпрос за преконсервация на оборудването за „Белене”.", "date": "2018.09.20", "title": "Министърът на енергетиката: Цената на природния газ не зависи от нас"}
{"url": "https://www.faktor.bg/bg/articles/novini/balgariya/b-naydenov-nikoga-ne-e-imalo-chadar-nad-arabadzhievi-i-staykovi", "text": "\"В България всички са равни пред закона. Ако се докаже вината на тези милионерски фамилии, те трябва да получат заслужено наказание\", коментира пред бТВ Бойко Найденов, бивш директор на Националната следствена служба последните акции срещу фамилиите Арабаджиеви и Стайкови.  \"Не виждам никаква драма, че тези операции се провеждат сега. Съдът е единственият, който може да каже дали тези хора са виновни или не. Самото притежание на пари не е престъпление. Когато имаш бизнес за 200 млн., 10 млн. не чак толкава голяма сума. Може тези хора да са нямали доверие на банките, да са им трябвали оборотни пари и това да е причината да ги държат в кутии за обувки. Не познавам тези хора и не съм запознат с бизнеса им. Запознавам се със случаите от медиите. Данъчните ще кажат, дали има пране на пари и данъчни измами. Предполагам, че колегите са събрали някакви доказателства\", каза още той.  \"Като бивш прокурор, мога категорично да заявя, че никога не е имало \"чадър\" над тези хора. Докато бях в прокуратурата, са се водили и други следствени действия срещу тях\", съобщи Найденов.", "date": "2018.09.20", "title": "Б. Найденов: Никога не е имало \"чадър\" над Арабаджиеви и Стайкови"}
{"url": "https://www.faktor.bg/bg/articles/novini/balgariya/nadezhda-neynski-ima-izvestno-zasilvane-na-natiska-po-granitsata-s-turtsiya-no-e-pod-kontrol", "text": "„Има известно засилване на натиска от мигранти по границата ни с Турция, но засега то е под контрол и няма никаква тревога, че може да създаде проблеми за България”, заяви пред бТВ посланикът ни в Турция Надежда Нейнски. По думите ѝ, не става дума за мащабен натиск, а българските и турските граничари имат достатъчно контрол върху ситуацията. „Един от основните фактори, от които всички се притесняваха, е какво ще се случи в сирийската провинция Идлиб. Това беше най-голямата заплаха за нова мигрантска вълна. Постигнатото споразумеие беше глътка въздух на успокоение не само за Турция, но и за Европа”, заяви тя по повод постигнатата договорка за създаване на демилитаризирана зона. Според нея споразумението се приема с облекчение и предстои да видим как ще се прилага то и до каква степен страните ще спазват поетите ангажименти. „Русия трябва да успее да убеди Асад да приеме споразумението, за да може присъствието на турските войски да бъде легитимно”, посочи Нейнски. „Централната банка вдигна лихвените проценти в Турция в опит да контролира инфлацията – нещо, което като цяло беше критикувано от Ердоган, но на практика се случи”, изтъкна Надежда Нейнски. „Търси се начин да се успокоят пазарите и да се овладее сривът на лирата. Няма как турският бизнес да не бъде притеснен, особено фирми, теглили големи кредити във валута”, допълни тя.", "date": "2018.09.20", "title": "Надежда Нейнски: Има известно засилване на натиска по границата с Турция, но е под контрол"}
{"url": "https://www.faktor.bg/bg/articles/upravitelkata-na-hotel-v-slanchev-bryag-napadnala-kamerierka-s-nozhitsa", "text": "Камериерка в хотел в „Слънчев бряг” се оплака от вербални и физически заплахи от страна на управителката на хотела, в който работела. Огняна Вълканова твърди, че била заплашвана с ножица. Били й отправени и нецензурни обиди. По думите на камериерката скандалът е станал пред очите на много служители в хотела. Тя е подала жалба в полицията. Пред екип на „Здравей, България” на Нова телевизия  Огняна Вълканова разказа за случилото се. Тя недоумява с какво е предизвикала гнева на управителката на хотела. Твърди, че я удряла с юмруци по гърба. Веднага си подала молбата за напускане. Екип на NOVA потърси за коментар представител на ръководството на хотела. Такъв обаче не бе получен. От полицията обясниха, че работят по случая. От там са написали предупредителен протокол за това, че не трябва да има контакти между камериерката и управителката на хотела. За инцидента е уведомена и Районната прокуратура в Несебър.", "date": "2018.09.20", "title": "Управителката на хотел в Слънчев бряг нападнала камериерка с ножица"}
{"url": "https://www.faktor.bg/bg/articles/novini/balgariya/darzhavata-shte-osiguri-bezplatni-protivogripni-vaksini-za-hora-nad-65-g", "text": "Държавата подготвя масова ваксинация срещу грип на хора на възраст над 65 години. Това предвижда нов проект за Национална програма за подобряване на ваксинопрофилактиката срещу грип, съобщава Дарик.  В него е заложено през следващите години държавата да закупи 1,66 млн. дози противогрипни ваксини на обща стойност от почти 10 млн. лева, с които да увеличи имунизационния обхват в страната.  В момента този обхват е между 2 и 3%.   Идеята бе представена на кръгла маса за лечението на остри респираторни разпоявания, по време, на която стана ясно, че тази зима ни очакват по-различни противогрипни ваксини.    С новата програма за ваксинопрофилактика на сезонен грип е заложено ваксините, закупени от държавата, да достигнат до 25% от хората у нас, които са на възраст над 65 години.  Според експертите това са най-уязвимите лица, при които грипът може да бъде фатален.  Проектът все още в зародиш, допълниха от здравното министерство. Предстои обсъждане, а от ведомството се надяват програмата да влезе в сила от следващата година.  Междувременно стана ясно, че тази година противогрипните ваксини ще включват два нови щама - „Сингапур” и „Колорадо”, а добавянето им се наложило заради промените в грипните вируси в последните години.", "date": "2018.09.20", "title": "Държавата ще осигури безплатни противогрипни ваксини за хора над 65 г."}
{"url": "https://www.faktor.bg/bg/articles/novini/svyat/liderite-na-es-bez-saglasie-za-migratsiyata", "text": "Лидерите на Европейския съюз не успяха да постигнат значим напредък в изглаждането на различията си по въпросите на миграцията по време на снощните си разговори в австрийския град Залцбург. Единственото, за което са се договорили е, че съюзът трябва да сътрудничи по-тясно с Египет по въпроса, съобщиха рано тази сутрин участници в срещата на върха, предаде ДПА. Изразена е била подкрепа за разговори между ЕС и Египет и за среща на високо равнище, посветена на сътрудничеството по въпроса с мигрантите и икономическото сътрудничество, която би могла да се състои през февруари в Египет. Туск ще представи тези идеи на египетския президент Фатах ас Сиси, с когото ще се срещне скоро в Ню Йорк. Шефът на Европейската комисия Жан-Клод Юнкер заяви пред ДПА, че страните членки не са постигнали достатъчно компромиси през първия ден от неформалната среща на върха. Италия, Австрия и няколко централноевропейски страни са застъпили позицията, че единственият начин да бъде спряна нелегалната миграция е да бъдат укрепени външните граници на ЕС. Те същевременно отхвърлят всякакви опити за преразпределяне на кандидатите за убежище в рамките на съюза. Други правителства искат решаване на този висящ проблем, опасявайки се, че той ще помогне на популистките партии да спечелят значително влияние в изборите за Европейски парламент следващата година. Някои страни се противопоставят на плановете за разширяване на пълномощията и персонала на Фронтекс - агенцията по охрана на външните граници на ЕС. \"Дискусията по вътрешните аспекти на миграцията потвърди, че различията остават\", каза източник от ЕС за състоялите се разговори по време на снощната лидерска вечеря. Разговорите ще продължат днес. Пристигайки на вечерята, Юнкер отново призова за солидарност в Европа, като добави, че тези, които отказват да приемат бежанци, трябва да споделят това бреме по други начини.", "date": "2018.09.20", "title": "Лидерите на ЕС без съгласие за миграцията"}
{"url": "https://www.faktor.bg/bg/articles/novini/svyat/sled-manghut-81-zaginali-i-70-v-neizvestnost", "text": "Продължава издирването на десетки изчезнали след голямото свличане на земни маси в резултат на тайфуна Мангхут, съолщи БТА. До този момент природната стихия отне живота на 81 души, а най-малко 70 все още са в неизвестност, заявяват властите. Повечето от загиналите и изчезналите са от Севера, в района на Филипинските Кордилери, включително в най-тежко засегната провинция Бенгет, където огромно свлачище засегна изоставена мина в град Итогон. Там беше и най-голямото свлачище. Четири дни след като Мангхут връхлетя опустошения район със силни ветрове и дъждове, над него се разнесе миризма на разлагащи се трупове. \"Все още наричам това \"спасителни операции\", защото не губя надежда, че там има оцелели\", каза Франсиск Толентино, президентски съветник, натоварен със задачата да ръководи операцията за ликвидиране на последиците от бедствието. \"Това е място, където има вода, а водата може да ти помогне да оцелееш\", добави той. Над 236 000 жители бяха разселени заради Мангхут, който причини щети на селското стопанство в размер на 270 милиона долара, заяви националният съвет за бедствия. Всяка година Филипините са връхлитани от средно по 20 циклона, които предизвикват наводнения, свлачища и други бедствия. Мангхут е най-силният тайфун за тази година. През ноември 2013 г. над Филипините вилня тайфунът Хайян, при който загинаха над 6300 души, а над 4 млн. бяха разселени", "date": "2018.09.20", "title": "След Мангхут: 81 загинали и 70 в неизвестност"}
{"url": "https://www.faktor.bg/bg/articles/novini/balgariya/m-manev-nyama-zakon-koyto-da-iziskva-spetsialna-protsidura-perzidentat-go-znae", "text": "Преди гласуването на министерските оставки и новите назначения Маноил Манев от ГЕРБ и Таско Ерменков от БСП пред бТВ сблъскаха позициите си по повод указа на президента Румен Радев, чиято липса миналата седмица стана пречка за гласуването в парламента. „Президентът го каза от самото начало: Трябва да се спазва законът, който изисква поне минимална кореспонденция, която трябва да бъде разменена между институциите, за да бъде разписан един указ. Лошото е, че това не се случва”, подчерта Ерменков.  „Такъв закон няма, и президентът много добре знае това. И президентските съветници явно са забравили, че такъв закон няма”, контрира обаче Маноил Манев.  Той подчерта, че не са гласували оставките, за да не рушат държавността и да няма взривяване на отношенията между държавни институции. Манев и Ерменков спориха и по повод двама от предложените за нови министри – Младен Маринов за МВР и Росен Желязков за транспортното министерство.  „В момента имаме един министър, който е поел политическа отговорност за професионални провали в работата на министерството, и назначаваме за нов министър именно професионалния ръководител на министерството, където са случени тези провали. Тоест вместо да поеме заедно с министъра си и професионалната отговорност и да си отидат  двамата в екип, ние като награда го повишаваме”, коментира Ерменков.  „Няма по-добро решение от това един професионалист най-накрая да се намеси да оправи системата вътре, защото я познава от първата до последната стъпка”, заяви Манев.   За номинирания за транспортен министър Росен Желязков Ерменков припомни, че от 2012 г. е отговорник за електронното правителство на България с усвоени стотици милиони левове.  „Виждате го къде е сега, предполагам, че следващото, което ще се случи, е да бъдат усвоени стотици милиони евро в областта на транспорта и съм сигурен, че ще е със същия резултат както електронното правителство на България”, каза депутатът от БСП. „Не бива да слагате етикети на хора свободно. Този човек е издигнат като кандидатура. Неговите задачи и изпълнението им ще станат факт , след като го изберем и той започне да работи”, заяви на свой ред Маноил Манев.", "date": "2018.09.20", "title": "М. Манев: Няма закон, който да изисква специална процeдура, прeзидентът го знае"}
{"url": "https://www.faktor.bg/bg/articles/trend-tozi-mesets-se-vdigat-negativnite-otsenki-za-prezidenta-i-kabineta", "text": "„Скандалите, които съпътстваха целия месец август – сривът на Търговския регистър, фалита на ЗК „Олимпик”, трагичният инцидент край Своге - са се отразили върху основните индикатори, които всеки месец залагаме в нашите изследвания”. Това заяви в ефира на NOVA Димитър Ганев от изследователски център „Тренд”. Изследването им е проведено между 4 и 11 септември сред 1006 души. „Виждаме спад при всички основни институции – парламент, правителство, президент. Като при парламента виждаме тенденциозност, тоест в последните 4 месеца имаме сваляне с няколко пункта. При правителството имаме спадане само този месец, така че не можем да кажем, че има тенденция. При президента също е така – само този месец се вдигат негативните оценки за неговата работа”, заяви Ганев. В рамките на проучването е заложен и електорален въпрос за партийните предпочитания. „Няма промяна сравнение с предишните месеци”, заяви Ганев. „Твърдите симпатизанти остават зад партиите си, има леко разколебаване по-скоро в меката периферия”, обясни Ганев.", "date": "2018.09.20", "title": "„Тренд”: Този месец се вдигат негативните оценки за президента и кабинета"}
{"url": "https://www.faktor.bg/bg/articles/betina-zhoteva-ungariya-ne-a-zhivyala-v-divashki-komunizam-sanktsiite-tlaskat-kam-evroskeptitsizam", "text": "Виктор Орбан отвръща на удара, след като Европейският парламент прие резолюция за налагане на санкции срещу Унгария. Страната бе обвинена в нарушаване на правилата на Европейския съюз за демокрацията, човешките права и свободата на медиите.  Унгарският премиер стартира кампания за защита на страната с рекламни клипове и онлайн съдържание. Вчера Министерският съвет реши, че ще изготви позиция в подкрепа на Унгария.  \"Позицията е ясна и категорична. Тя има политическа стойност. България застава зад Унгария. Първо, трябва да подкрепим Унгария поради репресията срещу нея. Второ, преговорите с отделянето на Великобритания може да донесат стрес за ЕС. И трето - това нарушава отношенията ни с европартньорите\", обясни депутатът от \"Обединени патриоти\" доц. Милен Михов.  Той допълни, че общото между България и Унгария спрямо политиката за миграцията, е бежанците да не влизат в Европа. Според него позицията на Орбан може да засили националното самочувствие на унгарците.  \"Имало е разговор по този въпрос, а не решение. Оперативните разговори нямат юридическа тежест. Обявената позиция вчера не е нужно да бъде подкрепена от парламента. Орбан дойде на власт 2010 година. Той завари Унгария на ръба, оставена от комунистите. Факт е, че той беше символът за освобождаването на Унгария от комунизма. Това са горди и свободолюбиви хора. Те не са живели в дивашкия комунизъм\", категорична бе журналистът Бетина Жотева.  По нейни думи това, което се извършва спрямо Унгария, ще тласне много страни в Европа към евроскептицизъм. \"Виктор Орбан развя флага и всички страни от ЕС разбраха къде е границата. Въпреки това, не трябва да ставаме евроскептици\", поясни още тя в \"България сутрин\".  \"Любопитно ми е да разбера какви ще бъдат инструкциите, които България ще изпрати на мисията ни в ЕС. Нашите европейски партньори разбраха, че всички партии на статуквото – както ГЕРБ, така и БСП – се обявиха в защита на Орбан. Това стана, тъй като осъзнават, че репресията върху Унгария може да застигне и България, ако останем без промени\", подчерта бившият постоянен представител на България в ООН Стефан Тафров.  \"Европейският съюз често се оказва единствената надежда на хората за страни като Унгария и България, тъй като нашите собствени механизми се оказват недостатъчни. Българите, както и унгарците, очакват ЕС да ги предпази от управляващите ни\", изтъкна Тафров пред Bulgaria ON AIR.", "date": "2018.09.20", "title": "Бетина Жотева: Унгария не е живяла в дивашки комунизъм,  санкциите тласкат към евроскептицизъм"}
{"url": "https://www.faktor.bg/bg/articles/novini/balgariya/daniel-smilov-balgarskiyat-interes-e-v-integrirana-evropa", "text": "„Смисълът на задействаната от Брюксел процедура не е от утре Унгария да бъде изгонена от ЕС или да й бъдат ограничени права. Смисълът е да се каже на Унгария ясно, че е нарушила европейските правила в конкретно разписани пунктове и тя да вземе мерки”. Това каза в предаването „Тази сутрин” по bTV политологът Даниел Смилов. „Смислената позиция сега е да очертаем областите, в които Унгария очевидно нарушава европейските правила, и с българската позиция да подпомогнем нещата да се развият по такъв начин, че Унгария да отстрани дефектите си”, коментира политологът. Той не се съгласи с позицията на Патриотите, че докладът за Унгария бил тенденциозен и в него нямало верни неща. Смилов изтъкна, че докладът е приет с 2/3 мнозинство в ЕП. „Големият въпрос пред ЕС в момента е дали ще остане интегрирана общност, или ще се върви към това, което се нарича „Европа на отечествата” – дезинтеграция на ЕС и връщане към състоянието преди Втората световна война”, отбеляза политологът. „Трябва да изберем къде стоим. Българският интерес е на страната на интегрирана Европа и Борисов много добре го разбира, той винаги говори за ползата от общи решения. Тук идва и противоречието, защото тук той  цели да запази коалицията си, но същевременно ясно разбира, че българският интерес е на страната на интегриран ЕС”, допълни Даниел Смилов.", "date": "2018.09.20", "title": "Даниел Смилов: Българският интерес е в интегрирана Европа"}
{"url": "https://www.faktor.bg/bg/articles/tereza-mey-pravi-ogromen-kompromis-za-brekzit-priem-granichni-proverkite-mezhdu-severna-irlandiya-i-velikobritaniya", "text": "Британският премиер Тереза Мей се очаква да направи нов огромен компромис в преговорите за Брекзит в опит да намери изход от задънената улица относно проблема с ирландската граница, пише британският вестник The Independent. Под предложенията, които ще бъдат представени от британското правителство, Великобритания се очаква да приеме някои проверки между Северна Ирландия и Великобритания, пише \"Фокус\". Плановете вероятно ще предизвикат гневни реакции от привържениците на Брекзит и Демократичната юнионистка партия (ДЮП), на която министър-председателят разчита за мнозинство в Камарата на представителите. От ДЮП твърдо заявиха, че няма да приемат каквито и да е проверки или различно третиране за Северна Ирландия. Отстъпките идват, след като Мей е изнесла остра реч по време на вечеря пред лидерите на ЕС в Залцбург, в която е казала, че предложението на Европейската комисия, „че трябва да одобря законното разделяне на Обединеното кралство в две митнически територии, не е сериозно“. Но внимателно формулираното нападение на Мей върху „резервния вариант“ на ЕС, особено оставя вратата отворена за регулярни проверки на пристанищата в Ирландско море, които технически са различни, но подобни на митнически проверки. Промяната, комбинирана с други ходове на ЕС за „дедраматизация“ на собствения си резервен план, означава че вече има реална възможност двете страни да се срещнат по средата – което ще им позволи да предотвратят твърдата граница с Ирландия и да избегнат Брекзит без споразумение. Висшестоящ представител на британското правителство, говорейки в кулоарите на срещата на върха в Залцбург, заяви че правителството ще представи нови предложения за собствения си резервен план и даде знаци, че редовните проверки в Ирландско море вече са на масата за преговорите. „Вече има проверки, които се провеждат (между Северна Ирландия и Великобритания) във връзка с някои селскостопански продукти“, заяви представителят. „Колкото до ирландския резервен план, ние представихме наше предложение по отношение на митническия резервен вариант. Имахме дискусии по тази тема с ЕС от няколко месеца насам. Винаги сме казвали, че трябва да представим по-нататъшни предложения във връзка с редовните аспекти на резервния план. Това ще се случи“, добави той. Правителственият представител настоя, че митническите проверки на пристанищата ще подкопаят икономическата и конституционна цялост на Великобритания и няма да бъдат извлечени от причините защо правителството също не е обмислило редовните проверки.", "date": "2018.09.20", "title": "Тереза Мей прави компромис за Брекзит, приема гранични проверки между Северна Ирландия и Великобритания"}
{"url": "https://www.faktor.bg/bg/articles/novini/balgariya/oshte-edin-leten-den-prez-septemvri", "text": "Днес времето ще е слънчево с временни увеличения на облачността. Ще духа слаб до умерен вятър от изток-североизток. Максималните температури ще са между 24 и 29 градуса. По Черноморието ще бъде предимно слънчево. Ще духа до умерен североизточен вятър. Максимални температури на въздуха ще са 22-24 градуса. Температурата на морската вода е 24 градуса. Вълнението на морето ще бъде 2-3 бала. В планините ще бъде предимно слънчево с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра ще е около 20 градуса, на 2000 метра - около 13 градуса, съобщават от НИМХ - БАН.", "date": "2018.09.20", "title": "Още един летен ден през септември"}
{"url": "https://www.faktor.bg/bg/articles/novini/balgariya/parlamentat-nay-nakraya-shte-glasuva-ministerskite-ostavki-i-naznacheniya", "text": "Парламентът най-накрая ще гласува оставките и назначаването на нови трима министри. Това стана възможно, след като президентът Румен Радев подписа указа за освобождаване на Младен Маринов от поста главен секретар на МВР. Президентството обяви в сряда, че всички документи вече са внесени и законът е изпълнен.  Именно указът за освобождаването на Маринов забави процедурата със седмица. Трима министри подадоха оставка – вътрешният Валентин Радев, транспортният Ивайло Московски и регионалният Николай Нанков, заради тежката катастрофа на пътя край Своге, при която загинаха 17 души. Номинираните са Младен Маринов за вътрешен министър, Петя Аврамова за поста регионален министър и Росен Желязков, който ще поеме транспортното министерство. Първият номиниран за този пост Александър Манолев поиска да се оттегли.", "date": "2018.09.20", "title": "Парламентът най-накрая ще гласува министерските оставки и назначения"}
{"url": "https://www.faktor.bg/bg/articles/novini/svyat/burya-vav-velikobritaniya-dvama-dushi-sa-zaginali-nad-200-hilyadi-ostanaha-bez-tok", "text": "Великобритания беше ударена от първата мощна буря за този сезон. Двама души са загинали, а 200 хиляди останаха без ток.   В Северна Ирландия и Шотландия бурята „Али” повали дървета и  блокира пътища. Повече от 50 полета бяха отменени. Скоростта на вятъра достигна 225 километра в час. В Ирландия загина около 50-годишна швейцарска туристка, чиято каравана беше отнесена от вятъра и падна от стръмна скала. Мъж на около 20 години загина в Северна Ирландия при падането на дърво в парк.", "date": "2018.09.20", "title": "Буря във Великобритания: Двама души са загинали, над 200 хиляди останаха без ток"}
{"url": "https://www.faktor.bg/bg/articles/novini/balgariya/boyko-borisov-e-v-avstriya-za-neformalnata-sreshta-liderite-na-es", "text": "Премиерът Бойко Борисов е в Австрия за неформалната среща лидерите на Европейския съюз. Основната тема на дискусиите е миграцията. Още снощи на работна вечеря между лидерите беше обсъдено постигнатото по отношение на намаляването на броя на нелегалните мигранти и сътрудничеството с трети държави. Разговорите продължават и днес по време на самата среща на върха. Другите теми, които се очаква да бъдат във фокуса на разговорите, са киберсигурността, полицейското и съдебно сътрудничество и брекзит.", "date": "2018.09.20", "title": "Бойко Борисов е в Австрия за неформалната среща лидерите на ЕС"}
{"url": "https://www.faktor.bg/bg/articles/kim-chen-un-i-mun-dzhe-in-se-otpraviha-kam-sveshtenata-planina-pektu", "text": "Севернокорейският лидер Ким Чен-ун и президентът на Южна Корея Мун Дже-ин се отправиха тази сутрин на свещената планина Пекту, съобщи агенция Йонхап от сеулския пресцентър на междукорейската среща на върха, която продължава вече трети ден в Пхенян, цитирана от БТА.  Това пътуване има за цел да подчертае успеха на състоялите се в столицата на КНДР в предните два дни преговори и да укрепи личните приятелски отношения между двамата държавни глави, се казва в съобщението.  Ким Чен-ун и Мун Дже-ин излетяха от столичното пхенянско летище Сунан на два отделни самолета - всеки със своя. При това Мун трябваше да остави своя голям лайнер в Пхенян и да използва по-малкия си втори самолет заради особеностите на летището в района на планината Пекту. /ВСС/", "date": "2018.09.20", "title": "Ким Чен-ун и Мун Дже-ин се отправиха към свещената планина Пекту"}
{"url": "https://www.faktor.bg/bg/articles/novini/svyat/liderat-na-hizbula-shte-ostanem-v-siriya", "text": "Хизбула ще остане в Сирия, а присъствието й в страната зависи от нуждите и съгласието на сирийското държавно ръководство. Това обяви лидерът на подкрепяната от Иран ливанска шиитска групировка Хасан Насрала в телевизионно обръщение. Хизбула е ключов съюзник на президента Башар Асад. Военни отряди на групировката се сражават в Сирия на страната на правителството от 2012 г. Ще останем в Сирия и след уреждането на положението в Идлиб - каза Хасан Насрала. По думите му обаче броят на бойците ѝ може да бъде намален, след успокояване на ситуацията по сирийските фронтове. Той определи постигнатото споразумение между президентите на Русия и Турция за създаване на демилитаризирана зона в провинция Идлиб, като крачка напред към намиране на политическо решение за Сирия.", "date": "2018.09.20", "title": "Лидерът на Хизбула: Ще останем в Сирия"}
{"url": "https://www.faktor.bg/bg/articles/novini/balgariya/sotir-tsatsarov-shte-bade-izslushan-v-parlamenta-za-nelegalnite-tsigari", "text": "Главният прокурор Сотир Цацаров ще бъде изслушан в Комисията за наблюдение на приходните агенции и борба със сивата икономика и контрабандата. Това се предвижда в дневния ред на заседанието на комисията. Главният прокурор ще информира депутатите за нелегалното производство, разпространение и търговия на цигари, борбата със сивата икономика и контрабандата в тютюневия сектор. В комисията ще бъдат изслушани и министърът на икономиката Емил Караниколов, както и представители на МВР. Заседанието на комисията ще се проведе от 14.30 часа в зала „Запад“. В Комисията за борба с корупцията, конфликт на интереси и парламентарна етика депутатите ще изслушат ръководството на Комисията за противодействие на корупцията и за отнемане на незаконно придобитото имущество (КПКОНПИ). Очаква се на изслушването да бъдат председателят на Комисията Пламен Георгиев, както и зам.-председателят Антон Славчев. Заседанието е от 16.00 часа в зала 132.", "date": "2018.09.20", "title": "Сотир Цацаров ще бъде изслушан в парламента за нелегалните цигари"}
{"url": "https://www.faktor.bg/bg/articles/novini/svyat/amerikanski-senator-rusiya-prodalzhava-atakite-sreshtu-nashata-demokratsiya", "text": "Правителствени хакери от чужди страни продължават да атакуват личните имейли на американски сенатори и техните помощници, а сенатската служба по сигурността е отказала да им осигури киберзащита, оплака се снощи сенаторът демократ Рон Уайдън, цитиран от Асошиейтед прес. В писмо до лидерите на Сената той предупреди, че обекти на такива кибератаки са електронните пощи на неуточнен брой сенатори и техните помощници. Не се казва дали става дума за сенатори и от двете партии. Подобни методи били използвани от агенти на руското военно разузнаване при опитите им да повлияят на изборите в САЩ през 2016 г., добавя АП. Сенаторът от щата Орегон не уточнява кога са били регистрирани хакерските атаки, но според служител от Сената, пожелал анонимност, това е ставало през последните седмици и месеци. Уайдън казва, че отделът, занимаващ се със сигурността в Сената, е информирал конгресмените и техните помощници, че няма пълномощия да се грижи за сигурността на личните им имейли, а само за служебните. Говорителка на отдела отказала коментар по въпроса пред АП. \"Това следва да се промени, - пише Уайдън в писмото си. - Изборите през ноември все повече наближават, Русия продължава атаките срещу нашата демокрация и Сенатът просто не разполага с време, за да си позволи лукса да отлага решаването на този проблем. \" Сенаторът е предложил законопроект, който да позволи на отдела по сигурността да предлага киберзащита на личните имейли и електронни устройства на законодателите по същия начин, по които защитава служебните им електронни пощи и компютри. От интернет гигантите Гугъл и Майкрософт, които предлагат популярни частни електронни пощенски кутии, също са отказали коментар. Кремъл далече не единственият източник на безпокойство, твърди експертът по киберсигурност от Тексаския университет Мат Тейт, който е и бивш служител от британското разузнаване. \"Има много страни, които се интересуват какво мислят и какво вършат американските сенатори, и търсят начини как да им влияят. Целта на тези хакери) не е само да \"изплюят\" на открит достъп в интернет информацията (от тези частни имейли)\", посочва експертът, цитиран от АП.", "date": "2018.09.20", "title": "Американски сенатор: Русия продължава атаките срещу нашата демокрация"}
